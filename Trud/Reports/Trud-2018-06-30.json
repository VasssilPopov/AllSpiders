{"url": "https://trud.bg/%d0%bc%d1%8a%d0%b6-%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb-%d0%bf%d1%80%d0%b8-%d0%bf%d0%be%d0%b6%d0%b0%d1%80%d0%b0-%d0%b2-%d0%bd%d0%b0%d0%b4%d0%b5%d0%b6%d0%b4%d0%b0/", "text": "Един човек е пострадал при   в столичния квартал “Надежда”, съобщи  . Огънят избухнал в къща. Пристигналите на място екипи на пожарната са успели да изведат възрастния мъж, който живеел в къщата. Причината за пожара най-вероятно е неправилно боравене с електроуред. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Мъж е пострадал при пожара в „Надежда“"}
{"url": "https://trud.bg/%e2%80%8b%d0%bd%d0%be%d0%b1%d0%b5%d0%bb%d0%be%d0%b2%d0%b8-%d0%bb%d0%b0%d1%83%d1%80%d0%b5%d0%b0%d1%82%d0%b8-%d1%81%d1%8a%d0%b7%d0%b4%d0%b0%d0%b4%d0%be%d1%85%d0%b0-%d0%bc%d1%8a%d1%80%d1%82%d0%b2%d0%b0/", "text": "Нобеловите лауреати за физика Андрей Гейм и Константин Новоселов получиха “мъртва вода”, която няма разтварящи свойства, съобщи Нюз.ру. Те превърнаха водата в “мъртва” с графит и борен нитрид. Целта на изследването на двамата учени е била да проверят дали водата ще промени свойствата си, ако молекулите бъдат подредени различно. Ходът на експеримента им е описан в сп. “Сайънс”. Двамата учени и екипът им от университета на Манчестър са направили “сандвич” от свръхтънки пластини борен нитрид върху основа от графитен филм, така че да получат нещо като “къща” с много празни “стаи” с ширина и височина няколко десетки нанометра. Така във всяка празнина можели да попадат много малък брой водни молекули. Това позволило на изследователите да измерят физическите им свойства. Оказа се, че те се променят, когато дебелината на слоя се доближава до два нанометра и водата става “мъртва”. Модифицираната течност ще помогне да бъде намерен отговор на въпроса защо водата е толкова важна за съществуването на живота. Андрей Гейм и Константин Новоселов спечелиха Нобелова награда за физика през 2010 г. за откриването на “материала-чудо” графен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " ​Нобелови лауреати създадоха “мъртва вода”"}
{"url": "https://trud.bg/%d1%85%d1%8a%d1%80%d0%b2%d0%b0%d1%82%d1%81%d0%ba%d0%b8-%d1%80%d0%b8%d0%b1%d0%b0%d1%80%d0%b8-%d0%bd%d0%b0%d0%bc%d0%b5%d1%80%d0%b8%d1%85%d0%b0-%d0%be%d1%81%d1%82%d0%b0%d0%bd%d0%ba%d0%b8-%d0%bd%d0%b0/", "text": "Хърватски рибари са открили и извадили частично от морето останките на югославски военен самолет, който изчезнал по време на тренировъчен полет в района на Задар на 5 септември 1991 г., няколко дни преди началото на открити въоръжени сблъсъци на Югославската народна армия и хърватските сили, предаде агенция Бета. Рибарите извадили крило на самолет Галеб Г-2 с идентификационния номер на изчезналия самолет.  С намирането на останките се изяснява и съдбата на изчезналия тогава капитан Неша Врангеловски, който на 5 септември 1991 г. излетял от летище Земуник за тренировка. За последен път той се обадил по радиото, когато летял на 100 метра над морето. Пет минути след това изчезнал. Веднага започнало издирването му, а военен хеликоптер открил петролно петно на повърхността на морето и било преценено, че самолетът е потънал на дълбочина 65-70 метра. Бил определен и кораб от военноморския флот, който да извади останките, но операцията била прекратена заради започването на военните действия. През май тази година група чешки водолази откриха край хърватския град Примощен останките на друг югославски самолет, в който на 19 септември 1991 г. е загинал поручик Валтер Юришич. Причината за падането на този самолет досега не е установена, а на подводните снимки на корпуса на самолета не се виждат следи от действията на противовъздушна отбрана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Хърватски рибари намериха останки на военен самолет, изчезнал през 1991 г."}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%83%d0%b1%d0%b8%d1%82-%d1%88%d0%be%d1%84%d1%8c%d0%be%d1%80%d0%b0-%d0%bd%d0%b0-%d0%b0%d0%bb%d0%b1%d0%b0%d0%bd%d1%81%d0%ba%d0%b8%d1%8f-%d0%b2%d1%8a%d1%82/", "text": "Шофьорът на албанския министър на вътрешните работи Шкелзен Кьордя е намерен тази сутрин застрелян в служебния автомобил, предаде агенция МИА. Полицията съобщи, че Кьордя бил намерен в 9.30 часа от служители на Националната гвардия в гаража на министерството, който се намира в гарнизона на гвардията. Случаят се разследва от прокуратурата за тежки престъпления. Според албанските медии на мястото на престъплението били открити 7 гилзи, което опровергава първоначалните предположения за самоубийство с един изстрел в главата. До тялото на шофьора е намерен и пистолет. Според неофициална информация на опозиционния вестник “Рилиндя демократике” вероятно става дума за “мафиотско убийство, което никога няма да бъде разкрито”. Вестникът пише, че може би убийството е свързано и с министъра на вътрешните работи Фатмир Джафай и неговите “връзки с търговията с наркотици”. Опозицията обвинява вътрешния министър, че е подкрепял престъпни дейности на своя брат, който е осъден за трафик на наркотици. Миналия месец братът на министъра Агрон Джафай се предаде на италианските власти, за да изтърпи присъдата си от 2002 г. Същевременно предшественикът на Джафай Саимир Тахири бе поставен под домашен арест заради обвинения в корупция и контрабанда на наркотици и предполагаеми връзки с далечни роднини, които са арестувани в Италия за търговия с наркотици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Откриха убит шофьора на албанския вътрешен министър"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b5-%d0%b3%d0%be%d1%82%d0%be%d0%b2%d0%b0-%d0%b4%d0%b0-%d0%b8%d0%b7%d0%bf/", "text": "Германия е готова да изпрати допълнителни полицаи, в частност в България, като част от мерките за охрана на външните граници на Европейския съюз, предаде ДПА, позовавайки се на писмо на канцлерката Ангела Меркел. “Ще укрепим силите на Фронтекс, разположени в Гърция на границата с Македония и Албания”, се казва в писмото на Меркел до ръководителите на партиите от управляващата коалиция – Християндемократическия съюз (ХДС), Християнсоциалния съюз (ХСС) и Германската социалдемократическа партия (ГСДП) – и техните парламентарни групи. Канцлерката иска тези мерки, насочени към намаляване на броя на пристигащите в Европа мигранти, да бъдат осъществени до края на август. “Ние също така трябва да сме готови да подкрепим, ако е необходимо, Словения и Хърватия във връзка със защитата на границите”, се казва в писмото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Ангела Меркел: Германия е готова да изпрати повече полицаи за охрана на външните граници на ЕС"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81%d0%be%d0%bb%d0%b8%d0%b4%d0%b0%d1%80%d0%bd%d0%be%d1%81%d1%82%d1%82%d0%b0-%d0%b5-%d0%b2%d1%81%d0%b5%d0%ba%d0%b8-%d0%b4/", "text": "“Аз съм европеец, но България ми е по-мила. Ние сме били винаги най-солидарни. Но аз солидарността я разбирам по друг начин – всеки да си носи отговорността за границата. Говоря за външните държави”. Това каза министър-председателят Бойко Борисов в коментар на новината, че германският канцлер Ангела Меркел се е   за връщане на мигранти, опитващи се да влязат в Германия. Борисов посочи, че когато мигрантската вълна започна България взе незабавни мерки. “Изградихме преградно съоръжение, инвестирахме в полиция, жандармерия, променихме закона и дадохме възможност армията да участва в охраната”, каза премиерът. Той акцентира върху споразумението с Турция и неговата важност за сигурността и определи Срещата на лидерите във Варна през март като ключова за неговото продължаване. “Нашите усилия и работещото споразумение гарантираха външните граници на ЕС. Това е солидарност”, подчерта той. Премиерът посочи, че основните мерки в борбата с нелегалната миграция, предложени от България трябва да заработят едновременно – осигуряването на външните граници на ЕС с финансова помощ, с хора и техника, да се преговаря с държави извън ЕС за изграждане на платформи – т. нар. хот-спотове и да се работи за нови споразумения с трети страни. “Едновременно трябва да действат и трите мерки. Те трябва да влязат незабавно”, каза Борисов. Министър-председателят отново напомни позицията на страната ни, която изложи и на последното заседание на Европейския съвет, че България няма да приеме мигранти, вече намиращи се в Европа. “Позицията ни е еднакво коректна към всички”, подчерта Борисов. Той призова да се намери общо европейско решение, посочвайки че редица комитети и експертни групи работят по темата с миграцията от месеци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Бойко Борисов: Солидарността е всеки да си носи отговорността за границата"}
{"url": "https://trud.bg/%d1%81%d0%b2%d0%b8%d1%89%d0%be%d0%b2%d1%81%d0%ba%d0%b8-%d1%84%d0%b8%d0%bd%d0%b0%d0%bd%d1%81%d0%b8%d1%81%d1%82%d0%b8-%d0%b0%d0%b1%d1%81%d0%be%d0%bb%d0%b2%d0%b5%d0%bd%d1%82%d0%b8-%d0%b4%d0%b0/", "text": "В рамките на държавния изпит на випуск 2014–2018 г. от специалност „Финанси” в Стопанската академия „Д. А. Ценов” в Свищов, в последния ден на юни, абсолвентите от задочна форма на обучение направиха дарение за подпомагане на студенти със социална потребност от първи и втори курс на обучение. Дарението бе прието от академична фондация „Проф. д-р Минко Русенов” и съгласувано с волята на дарителя, е насочено за стипендии на двама финансисти, успешно приключили началните курсове на обучение. Студентът-стипендиант от втори курс е от гр. Плевен и страда от детски паралич. Студентът-стипендиант от първи курс е от гр. Свищов, полусирак, който сам се грижи за семейството си, като паралелно учи и работи.  В деня на полагане на държавния изпит по специалността студентите–финансисти в задочна форма традиционно организират абсолвентски бал, като тази година решиха да пренасочат част на набраните по този повод средства за благородната кауза. Специалност „Финанси” е най-голямата и предпочитана от кандидат-студентите и кандидат-докторантите в Свищов. Нейни възпитаници са и настоящи министри и ръководители на водещи финансови институции. Фондация „Проф. д-р Минко Русенов” е учредена през март 2017 г. в Свищов и носи името на патрона и основател на първата българска академична катедра по финансови науки – катедра „Финанси и кредит” при СА „Д. А. Ценов”. Фондацията е с обществена полза и набира средства за подпомагане на студенти, докторанти и специализанти, вкл. за обновяване на академичната инфраструктура – кабинети и лаборатории за обучение по „Финанси”. Набраните само за една година дарителски средства са над 100 000 лв., като водещи институционални дарители са „Банка Пиреос България” АД с 47 хил. лв. и застрахователна компания „БулИнс” АД с 11 хил. лв. Фондацията е подпомагана и с множество лични дарения от преподаватели и общественици, сред които по-крупните дарения постъпват от семейството на патрона на фондацията, проф. д-р Делчо Порязов (ректор на ВФСИ „Д. А. Ценов в периода 1972–1974 г.), проф. Андрей Захариев – настоящ ръководител на катедра „Финанси и кредит” и председател на УС на Фондацията, доц. д-р Стоян Проданов, доц. д-р Пламен Пътев и др. По програми на фондацията са отпуснати стипендии на отличници от спец. „Финанси” в размер на 3000 лв. на името на „Банка Пиреос”, както и на студенти–първокурсници за техния първи студентски празник. Изградена е и научна лаборатория за докторанти–финансисти за 20 хил. лв., носеща името на банката, най-голям дарител на фондацията. Подпомогнати са кандидатстудентски рекламни кампании на СА „Д. А. Ценов” и на спец. „Финанси”. Катедрата и фондацията поддържат уебсайт www.finance1952.com, където се популяризират академични инициативи и са достъпни банковите сметки за набиране на дарения. За последната академична година възпитаници на катедра „Финанси и кредит” при СА „Д. А. Ценов” завоюваха най-престижни национални отличия, вкл. „Млад икономист – 2018”, „Студент на годината – 2017”, „Млад одитор – 2018”, както и множество стипендии и награди от конкурси на дарителски фондове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Свищовски финансисти–абсолвенти дариха 1000 лв. за стипендии на бедни студенти"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%82%d0%b5-%d0%b8%d0%b7%d0%b1%d0%be%d1%80%d0%b8/", "text": "Европейските избори ще бъдат разковничето за стабилността на България. Те ще дадат ясен знак дали в бъдеще ще се стремим към силно присъствие в евроатлантическото семейство или не. Вярвам, че тези избори ще ни дадат допълнителна увереност и за местния вот. Това заяви в Боровец пред над 130 младежи от ГЕРБ-София и ГЕРБ-София област заместник-председателят на ГЕРБ и председател на ПГ на партията Цветан Цветанов. Там той изнесе лекция на тема „Развитието на България в глобалните политически рамки“. Сред гост-лекторите на семинара са още председателят на Младежи ГЕРБ и заместник-министър на външните работи Георг Георгиев, актьорът и продуцент Николай Ишков и Дойчин Боянов от Федерацията по катерене и алпинизъм. „Българското председателство приключи, но то успя да вкара България в центъра на Европа. Оценките за представянето ни бяха изключително високи“, обясни Цветан Цветанов. По думите му най-големият успех на председателството, а именно очертаването на ясна европейска перспектива пред Западните Балкани, е гаранция за по-малко влияние от трети страни в региона. „След 15 години Западните Балкани отново са в дневния ред на Европа“, изтъкна Цветанов. „Правителството докара до успешен край председателството без да получи подкрепата на БСП. Станахме свидетели на вот на недоверие както в началото, така и в края на европредседателството“, посочи председателят на ПГ на ГЕРБ и допълни, че БСП не са имали готовност да водят дебат за проблемите в сектор „Сигурност“. „Те вдигат шум, защото нямат какво друго да предложат в интерес на гражданите“, категоричен бе Цветанов. Заместник-председателят на ГЕРБ посочи, че структурите на партията в страната имат важната задача да популяризират успехите на правителството и управляващото мнозинство в парламента. Той обясни, че много страни днес имат интерес ЕС да не е силен и на задаващите се европейски и местни избори това ще си проличи. „Казвайте колко добре пазим границите си, подчертавайте, че България ще получи 8% повече за кохезия, кажете как гласът ни се чува в Европа. Хората ще получават това, което искат, само ако законодателната, изпълнителната и местната власт работят заедно“, каза още Цветан Цветанов. Председателят на ПГ на ГЕРБ изтъкна, че няма друга партия, която да има такъв потенциал и ресурс сред младите си членове. „Вие сте хората с новите идеи и на европейските и местни избори догодина ще имате ключова роля“, обърна се към младежите Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Цветан Цветанов: Европейските избори ще бъдат разковничето за стабилността на България"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81-%d0%bd%d0%b0-%d0%b3%d1%80%d0%b0%d0%b4%d1%81%d0%ba%d0%b8%d1%8f-%d1%82%d1%80%d0%b0%d0%bd%d1%81%d0%bf%d0%be%d1%80%d1%82-%d0%b2-%d0%bf%d0%bb%d0%be%d0%b2%d0%b4/", "text": "Автобус на градския транспорт прегази възрастна жена в пловдивския квартал „Тракия“, съобщи  . Тя е загинала на място. Жертвата не пресичала на пешеходна пътека, не е ясно в каква посока е отивала, защото на отсрещната страна няма тротоар. Трагедията се е разиграла на Околовръстното в „Тракия“, пред автомивка “Херес”, в южното платно. В автобуса в момента на инцидента не е имало пътници, освен едно момче на 12 години, което е било изпратено вкъщи след случилото се. В момента на мястото има Криминалистична лаборатория. Шофьорът на автобуса, прегазил жена в Пловдив, е откаран с патрулка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Автобус на градския транспорт в Пловдив прегази възрастна жена"}
{"url": "https://trud.bg/%d0%b1%d0%b0%d1%80%d0%b1%d0%b8-%d1%80%d0%be%d0%b1%d0%be%d1%82%d0%b5%d0%bd-%d0%b8%d0%bd%d0%b6%d0%b5%d0%bd%d0%b5%d1%80-%d0%bd%d0%b0%d1%81%d1%8a%d1%80%d1%87%d0%b0%d0%b2%d0%b0-%d0%bc%d0%be%d0%bc%d0%b8/", "text": "Най-известната кукла в света – Барби, вече има нова професия. Куклата вече се продава в образа на роботен инженер, съобщи Ройтерс. Идеята на модела е да насърчи 7-годишните момичета да се научат на истински умения за програмиране, благодарение на партньорството с платформата за детски компютърни игри „Тинкъл”, обясниха от компанията за играчки „Мател”. В образа си на роботен инженер Барби е облечена с дънки, тениска и дънково яке, носи и очила. Тя идва в комплект с шест безплатни урока по програмиране. По данни на Министерството на търговията на САЩ само 24% от работните места в сектора на науката, технологиите, инженерството и математиката са заети от жени. През своето 60-годишно съществуване Барби се е превъплъщавала в над 200 роли, сред които на президент, разработчик на видео игри и на астронавт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Барби роботен инженер насърчава момичетата да се занимават с програмиране"}
{"url": "https://trud.bg/%d1%81%d1%8a%d0%b7%d0%b4%d0%b0%d0%b2%d0%b0%d1%82-%d1%86%d0%b5%d0%bd%d1%82%d1%8a%d1%80-%d0%b7%d0%b0-%d1%81%d0%bf%d1%8a%d1%82%d0%bd%d0%b8%d0%ba%d0%be%d0%b2%d0%be-%d1%80%d0%b0%d0%b7%d1%83%d0%b7%d0%bd/", "text": "Център за спътниково наблюдение на чешкото военно разузнаване и на НАТО под кодовото название SATCEN ще бъде създаден от утре в Чехия, съобщи пред журналисти говорителката на военното разузнаване Алжбета Ритгофова, цитирана от ТАСС. “В Чехия от утре започва създаването на център за оперативен анализ на спътникова информация SATCEN. Той ще обработва снимки, които освен всичко останало, ще се използват и за нуждите на спасителите по време на стихийни бедствия”, посочи тя. “Центърът ще се занимава с получаване и обработка на спътникови снимки и данни от радарите за въоръжените сили на Чехия и НАТО. Става въпрос за данни, които ще се използват при международни мисии под егидата на Северноатлантическия алианс”, допълни говорителката. Центърът ще бъде въведен в максимален работен режим според изискванията на НАТО до началото на 2020 година. Дотогава той ще действа в тестов режим и ще набира специалисти, които се очаква да бъдат около 50. Финансирането на създаването на центъра се осигурява от чешкото министерство на отбраната. Най-вероятно за целта ще бъдат отпуснати стотици милиони крони (десетки милиони долара). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Създават център за спътниково разузнаване на НАТО в Чехия"}
{"url": "https://trud.bg/%d0%bf%d1%80%d0%be%d0%b4%d0%b0%d0%b2%d0%b0%d1%82-%d1%81%d0%b5-%d0%bc%d0%b0%d0%bc%d0%be-%d0%b1%d0%b5%d0%bb%d0%b8%d1%82%d0%b5-%d0%be%d1%81%d1%82%d1%80%d0%be%d0%b2%d0%b8/", "text": "Най-близкият е на 100 км от България Има особен чар в това да притежаваш личен остров – там почиваш на тишина и спокойствие, няма шумни съседи, а и тъщата не може да се изтърси изневиделица на гости. В България обаче липсва пазар за този недвижим символ на лукса. В наши териториални води има всичко на всичко 16 острова, повечето от които са просто малки скали. Най-голям е Св. Иван край Созопол – 660 декара. Единственият облагороден за туризъм къс земя е Св. Анастасия в Бургаския залив. Освен това нашите острови са държавна собственост като изключение прави само о. Св. Тома. За него нотариален акт от 1933 г. на името на баща си има Симеон Сакскобургготски, но досега не е предявявал претенции за собствеността. Междувременно покупко-продажбата на частни острови в Гърция отдавна се е превърнала в многообещаващ бизнес. Дори когато преди няколко години Южната ни съседка изпадна във финансов колапс, едно от предложенията бе да продаде част от островите си, за да покрие разходите по дълга. Остров Скорпиос, бивша собственост на корабния магнати Аристотел Онасис и остров Сцецопула на колегата му мултимилиардер Ставрос Ниархос са сред най-известните частни имоти. Малцина знаят, че поне още 60 богати гърци имат свои острови в Егейско и Йонийско море и Сароническия залив край Атина. Неотдавна стана ясно, че и актьорът Джони Деп си е купил за 4,2 млн. евро остров Стронгили, на около 5 морски мили югоизточно от остров Кастелоризо и край бреговете на Турция. По данни от 2001 г. на острова са живели 9 души и според преброяването от тази година Стронгили е най-източната населявана гръцка територия. Островът е с площ от едва 0,22 кв.км. Разбира се, много от островите са просто скалисти островчета и са на относително ниска цена, но повечето имат инфраструктура (ток и вода) и лесен достъп, тъй като се намират много близо до други, по-големи острови или курорти в континенталната част на Гърция. Цените на гръцките острови по обяви се движат от 1,5 млн. евро до 15 млн. евро. Брокери твърдят, че интересът към гръцките частни острови е голям и че идва най-вече от чужбина. Основното е, че острови в Гърция се купуват с туристическа цел, а не за да се инвестира в собственост. Ето някои от островите в Гърция, които в момента са обявени за продажба: ОМФОРИ 50 МЛН. ЕВРО Сред изгодните за закупуване острови е Офори. Той е в Йонийско море, на него има една единствена сграда, площта му е 4,5 млн. кв.м, дълъг е почти 2 км и е широк още 2 км. На 20% от острова има възможност за строителство. Цената му е 50 млн. евро. ДИАПОРОС, 10 МЛН. ЕВРО Българска агенция предлага остров до Ситония – втория ръкав на полуостров Халкидики. Той се нарича Диапорос, необитаем е и е срещу популярния за българите курорт Вурвуру. Има няколко чудесни плажа, площта му е 104 дка, а цената – 10 млн. евро. ФИДОНИСИ, 3 МЛН. ЕВРО Островът е необитаем е и се намира в залива на Неа Ираклица близо до Кавала. Площта му е 165 декара. Разположен е на 2 км от брега на 100 км от ГКПП Илинден-Ексохи. От него до Солун са 150 км, а от София е на 300 км. Островът е неголям хълм с променлив наклон. Най-високата му точка е на 85 м над морското равнище. Обрасъл е с характерна средиземноморска растителност – неколкостотин диви маслинови дръвчета и малко плодови, предимно с бадеми, смокини и сливи. От източната и северната страна има 3-4 малки плажа с плитки води. НАФСИКА 6.9 МЛН. ЕВРО За приличната цена от 6.9 млн. евро се продава остров Нафсика с площ 5 кв.км. В последните години той преминаваше от едни в други ръце. Островът е изключително планински и се намира в Йонийско море. СВ. ТОМА 15 МЛН. ЕВРО На 15 млн. евро се оценява остров Свети Тома. Намира се в зaлива Сароникос, на 20 минути с ферибот от Коринт. От Атина са необходими 45 минути. Площта му е 1,2 кв.км и се намира в залива на Егина. Островът е почти гол, с ниска храстовидна растителност на площ 1,2 кв. км. KИТНОС 5 МЛН. ЕВРО За 5 млн. евро може да се купи само част от остров Китнос. Той е част е от групата на Циклaдcките ocтpoви. Нaмиpa се нa чac paзcтoяниe пo море oт Aтинa. На нeгo вeчe имa пocтpoeни 25 мaлки къщи улици, ток, вода и е разделен на 25 малки териториални единици. ГАЯ, 3 МЛН. ЕВРО Остров Гая е разделен на шест парцела и сега фирмата, която го притежава има разрешително за строеж на шест вили. Намира се в Йонийско море и е с площ 0,17 кв.км. Излиза по-евтино от къща в Лондон.   Българи островитяни Богати наши сънародници също са собственици на лични острови в различни краища на света. Сред тях е Владимир Баланов – бизнесмен, а отскоро е и княз в собственото си княжество – остров Нова Атлантида в Тихия океан. Островът на Баланов е до Нова Зеландия и е с площ 27 000 кв. км. Образувал се е неотдавна след най-голямото вулканично изригване в света за последните 1000 години. Обектът с размера на Белгия е завладян от нашия бизнесмен, който платил за експедиция дотам и забил вимпел със своите инициали. Кръстил го “Южни”. Иска да го дари на държавата, но институциите ни са категорични – не можем да го присъединим към територията си, защото …се движи. Иначе идеята да имаме колония в Тихия океан пали въображението на мнозина. След около десет месеца на пазара норвежкият остров Prestoyni в Byglandsfjorden е продаден на българи. Купувачите са Емилиан Гебрев и синът му Христо Гебрев. Те са го придобили срещу 15 млн. крони (1.6 млн. евро). Това пише норвежкото издание Dagens Naeringsliv. Гебрев е собственик на българския производител на пистолети Emco. На острова има селска къща от 1988 г. и плевня от 1935 г. “Както купувачът, така и продавачът са много доволни от сделката затова считам, че цената, която постигнахме, е правилна”, казва местният брокер.", "date": "2018.06.30", "title": " Продават се, мамо, белите острови…\t\t\t"}
{"url": "https://trud.bg/%d1%83%d0%bd%d0%b3%d0%b0%d1%80%d0%b8%d1%8f-%d0%be%d1%82%d1%80%d0%b5%d1%87%d0%b5-%d0%b4%d0%b0-%d0%b8%d0%bc%d0%b0-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5-%d1%81-%d0%b3/", "text": "Правителственият говорител на Унгария Золтан Ковач заяви, че никакво споразумение с Германия не е постигнато за връщането на мигранти в страната, предаде Sputnik. По-рано днес излезе информация, че германският канцлер Ангела Меркел е   от Европейския съюз за разпределяне на мигранти, сред които бе и името на Унгария. „Никакво подобно споразумение не е сключвано. Невъзможно е мигрант да влезе в Унгария, без преди това да е влязъл в страна-членка на ЕС. През 2015 година Германия се опита да ни направи първата страна на влизане на мигрантите, но ние отказахме това още тогава“, заяви Ковач. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Унгария отрече да има споразумение с Германия за връщане на мигранти"}
{"url": "https://trud.bg/%d0%b2%d1%8f%d1%80%d0%b0%d1%82%d0%b0-%d0%b2-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8%d1%82%d0%b5/", "text": "Френският социален психолог Густав Льо Бон пише, че интелектът на една човешка тълпа се равнява на интелекта на най-глупавия индивид в нея. Той открил това след внимателно наблюдение на френското общество преди два века. Ако беше наблюдавал българското общество днес, видният учен би стигнал и до други подобни открития. Като например това, че една ромска тълпа е по-ефективна от всички полицаи във всеки град, които не смеят да стъпят в циганска махала, а ако се осмелят, биват прогонвани с камъни. И още: че глупостта на много хора от народа расте заедно с благополучието на малцина, които ги правят на маймуни. Многобройни доказателства за тези доктрини могат да се намерят по българските земи. Ако се направи списък на най-красноречивите от тях, в началото му може да постави един от най-развитите криминални отрасли у нас – отрасълът на телефонните измами. Всеки ден десетки трудещи се в него звънят на стотици номера и продават услуги на тези, които им отговарят. Услугите са уникални – всяка от тях е свързана с важно събитие от живота на „клиента“, който ги получава. Дъщерята на клиента е закарана в болница със смъртоносна диагноза – предлага се услуга – доставка на лечебна змийска отрова. Синът е минал на червено, прегазил е човек и е в килия, предлага се услуга – да бъде пуснат. Племенникът е пострадал от взрив –предлага се услуга – извозване с хеликоптер до елитна хирургия. Внукът паднал от скала, строшил си крака на пет места – предлагат се златни пирони за операцията. Социалните служби отпускат пенсионни добавки – предлага се вписване в графата „Крайно нуждаещ се“. Какво е общото между услугите, който се предлагат? Че не са безплатни, да. И още нещо, което ги оскъпява: те предполагат уреждане „по втория начин“ – с рушвет за чиновника, доктора, полицая. Клиентите обичайно не се пазарят. Те от дълъг опит знаят, че у нас всеки притежател на имот, банков влог, портфейл или плик със спестявания дължи данък на паралелната държава на корупцията и престъпността. Така че плащат – кеш, коректно, незабавно – точно както по телефона им е указано – пращат парите по куриер или ги хвърлят от терасата… Доверяват се, вярват, че сделката е добра и чакат, чакат, докато дочакат… да се с чуят някои от порасналите си деца и да чуят: „Мамо, (тате, бабо, дядо), вас са ви измамили и ограбили!“ Производителността на шарлатаните е голяма. производственият опит – дълъг, а технологиите – разнообразни. Две са основните им суровини: човешката глупост и недоверието в държавните институции. От МВР съветват гражданите: заподозрат ли, че им се обажда калпазанин, да позвънят на близките си незабавно, да ги питат дали наистина са в беда и ако цъфне лъжата, да се обадят на телефон 112. Съветват, съветват, но какво от това? Дай на българина правила, за да има какво да нарушава. Пък и най-влиятелният депутат Цветан Цветанов съобщава: „Доверието във вътрешния министър В. Радев тази година се утвърждава до равнища на положителни оценки от около една десета от пълнолетното население“ – край на цитата. Това означава, че около 10 от всеки 100 човека вярват на министъра и повереното му ведомство – логично е останалите 89 да правят точно обратното на това, което им е препоръчаното оттам. Вярата в телефонните измамници е обяснима, но и парадоксална. Ето един парадокс–обърнете внимание – повечето българи не вярват на МВР, но му се доверяват веднага, когато разговарят с лъжеполицаи. Всеки 9 от 10 анкетирани в плевенско отговарят, че оберат ли ги, изобщо не подават жалби – убедени са, че полицията по-скоро няма да хване апашите, няма да посети местопрестъплението в дома им, а посети ли го случайно, ще вземе пръстови отпечатъци и ще оцапа безрезултатно белите им стени с черен прах. Но! Тия същите неверници мислят съвсем другояче, като им звънне някой негодник и каже: „Аз съм инспектор Петров, провеждаме операция срещу телефонни измамници, те идват сега да ограбят и вас, дайте парите, налични у вас, ще ги бележим, ще ги хванем с тях и ще лежат.“ За да окаже съдействие на мнимите полицаи 93-годишна плевенчанка, хвърлила от балкона 2500 лв., които спестявала за погребение. 78–годишна нейна съгражданка се простила с 1300 лв. така, а 82-годишна – с 3100 лв, дадени й на отговорно пазене от снахата. И това за 2 дни само! В полза на един лъжец, гастролиращ в околността. Той е заловен и ще получи условна присъда или пробация, за разлика от 83% от колегите му в бранша, които изчезват безследно с плячката. Какво кара три пенсионерки – две от които с висше образование, да му уйдисат на ума? Криминален психолог обяснява: „Толкова им се иска на тия жени престъпниците да бъдат хванати и пратени, където им е мястото, че се хващат на всяко такова обещание като удавници за сламка.“ Не разбирате защо е така? Значи не е идвала полиция след обир у вас. Ако беше идвала, щяхте да знаете, че истинският полицай никога нищо не обещава. Точно обратното! Докато прави оглед, той непременно ще каже: „Крадците няма да ги хванем, госпожа! А и да ги хванем, съдът ще ги оправдае“. Питате защо така приказва? Защо не каже, че апашите непременно ще бъдат наказани с лишаване от свобода? Защо? Ама вие наистина ли не знаете? Защото не е измамник, а полицай.   Важни мисли и данни Има нещо положително в масовото производство на ало-измами у нас. То създава работни места. А печалбите от него растат. През 2017-а те възлизат на 5 млн. лв., а и повече, като се има предвид, че статистиката почти винаги се разминава с реалността в полза на престъпния бизнес. Пред „Труд“ един от босовете в отрасъла – Мито Келеша, се хвали: „С Божия помощ, не можем да се оплачем“. Впрочем, ако искате да знаете какво мисли Бог за измамниците, вижте палатите им във Ветово, Левски и Горна Оряховица. Любопитна е и мисълта на депутата Манев (ГЕРБ), водещ експерт по сигурността: „Защо продължават телефонните измами? Защото вървят по инерция и не могат да спрат“.", "date": "2018.06.30", "title": " Вярата в измамниците\t\t\t"}
{"url": "https://trud.bg/%d0%be%d1%89%d0%b5-%d0%b5%d0%b4%d0%b8%d0%bd-%d0%bf%d1%80%d0%be%d0%b8%d0%b7%d0%b2%d0%be%d0%b4%d0%b8%d1%82%d0%b5%d0%bb-%d0%bd%d0%b0-%d0%bc%d0%be%d1%82%d0%be%d1%86%d0%b8%d0%ba%d0%bb%d0%b5%d1%82%d0%b8/", "text": "Компания в американския щат Минесота заяви, че обмисля да премести производството на някои мотоциклети извън САЩ заради европейските мита, броени дни след като “Харли-Дейвидсън” (Harley-Davidson) обяви подобен ход, предаде Асошиейтед прес. Говорителка на “Поларис индъстрис” (Polaris Industries) призна, че компанията може да премести част от производството на своите мотоциклети “Индиан” (Indian) от щата Айова в Полша. “Проучваме различни смекчаващи планове”, каза Джес Роджърс. По думите на говорителката “нищо не е окончателно”. В завода на “Поларис индъстрис” в Спирит Лейк, Айова, работят около 650 души. Изказването на компанията “Харли-Дейвидсън” по-рано тази седмица, че ще премести производството на продавани в Европа мотоциклети извън САЩ заради ответните мита предизвика силни критики от американския президент Доналд Тръмп. Европейските мита бяха наложени като ответна мярка на американските мита върху европейската стомана и алуминий в момент на засилващ се търговски спор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Още един производител на мотоциклети обмисля да премести производството си извън САЩ"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bd%d0%be%d0%b2%d0%b8%d1%82%d0%b5-%d0%bc%d0%b5%d1%80%d0%ba%d0%b8-%d0%bf%d0%be-%d0%be/", "text": "Новите мерки по отношение на мигрантите, за които се споразумяха лидерите на страните-членки на ЕС, ще пресекат дейността на трафикантите. Това коментира вицепремиерът и министър на външните работи Екатерина Захариева пред Bulgaria ON AIR. „Не може, който поиска да влезе в Европа, претендирайки, че е бежанец, сам да отиде да живее, където реши. Ако си бежанец, търсиш първото безопасно място, което по принцип не е държава в Северна или Централна Европа. Това трябва да се спре. Затова, първо, трябва да се определи кой е незаконен мигрант и всеки такъв да бъде върнат в страната си по произход. Ако тези хора знаят, че ще бъдат върнати след няколко дни или седмица, те няма да рискуват живота си. Ако Европа не приема незаконни мигранти, това ще пресече дейността на трафикантите и ще намали натиска, но дългосрочно тези хора няма да бъдат спрени”, коментира Екатерина Захариева. Затова, по думите й, мерките на ЕС по отношение на мигрантите са в три направления – подсилване на работата на територията на Европа, подобряване на партньорството с трети партньори като Турция и Африка, както и по-сериозен контрол по външните граници на Общността. „Солидарността на Европа трябва да се прояви в това външните граници да не бъдат оставени сами да охраняват целия континент. Новата идея, за която има предвиден бюджет в следващия програмен период, е създаване на гранична полиция на Европа с до 10 000 човека, която да има по-силни правомощия. Но европейска солидарност трябва да има и при закупуване на техника, когато това е необходимо”, обясни външният министър. Относно началото на преговорите за присъединяване на Македония и Албания към Европейския съюз, Захариева уточни, че този процес е необратим. „Беше много трудно да се вземе това решение. В началото на нашето председателство държавите, които подкрепяха разширяването на ЕС със страни от Западните Балкани, бяха 15, а сега те са 25”, обясни дипломат №1 на България. Именно стартирането на процеса за присъединяване на двете страни от Западните Балкани към Общността ще бъде емблемата на българското председателство на Съвета на ЕС, смята Захариева. „Мисля, че изненадахме всички с амбицията, която показвахме, както и с това как успяхме да направим една тема от нашия национален интерес, каквато е стабилността и сигурността в страните от Западните Балкани, в тема за цяла Европа. Оценката за европредседателството ни, която идва от страните от Западните Балкани и от нашите европейски партньори, е изключително позитивна”, коментира още Екатерина Захариева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Екатерина Захариева: Новите мерки по отношение на мигрантите ще пресекат дейността на трафикантите"}
{"url": "https://trud.bg/%d0%bc%d0%b1%d0%b0%d0%bf%d0%b5-%d0%b2%d0%bb%d0%b5%d0%b7%d0%b5-%d0%b2-%d0%be%d0%b1%d1%83%d0%b2%d0%ba%d0%b8%d1%82%d0%b5-%d0%bd%d0%b0-%d0%bf%d0%b5%d0%bb%d0%b5-%d0%b8-%d0%ba%d0%bb%d0%b0%d1%81%d0%b8%d1%80/", "text": "Франция има своя нов идол. Килиан Мбапе, звездата на ПСЖ, класира “петлите” за 1/4-финал след феноменален мач срещу Аржентина. Финалистът от Евро 2016 спечели драматично с 4:3, а две от попаденията вкара именно 19-годишният нападател. Така Мбапе стана първият тинейджър реализирал поне два гола в мач на световни финали след легендата Пеле, сторил същото през 1958 г. Освен това талантът изработи и дузпа, която Антоан Гризман реализира в началото на срещата, а Бенжамен Павар също се разписа за “петлите” след фамозен изстрел извън наказателното поле. За аржентина точни бяха Анхел Ди Мария, Меркадо и Серхио Агуеро. А за Лионел Меси това бе 8 мач поред без гол в двубой от елиминационната фаза на мондиал. Аржентинецът все пак направи две асистенции, но като цяло играта му не бе на познатото ниво. Със сигурност това бе последният мач на наставника Хорхе Сампаоли начело на “гаучосите”. Селекционерът бе критикуван за играта на тима както по време на шампионата, така и в мачовете преди това. На 1/4-финалите Франция ще се изправи срещу победителя от Портогалия и Уругвай.", "date": "2018.06.30", "title": " Мбапе влезе в обувките на Пеле и класира Франция за 1/4-финал"}
{"url": "https://trud.bg/%d0%b8%d0%bd%d0%b6-%d0%b2%d0%b0%d1%81%d0%b8%d0%bb-%d0%b2%d0%b0%d1%81%d0%b8%d0%bb%d0%b5%d0%b2-%d1%88%d0%b5%d1%84-%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f/", "text": "– Честит празник, г-н Василев! Защо избрахте Карлово за събора по повод 120-ата годишнина на сдружението на ловците и риболовците в България? – Честит да е празникът на всички български ловци! Тази година се отбелязват 170 г. от рождението на Христо Ботев и 145 г. от обесването на Васил Левски. Затова с почит към героите, които са дали живота си, за да се наречем свободни българи, решихме да отбележим 120-годишнината на нашата организация в местността край село Ведраре на това свято място за нашата история – Карловския край. В реализация на тази родолюбива инициатива вчера ние със съдействието на 61-ва механизирана Стремска бригада – Карлово със знамето и под звуците на химна отдадохме почит, като тържествено поднесохме венци и цветя на паметника на Васил Левски. – Днес е кулминацията на тържествата? – Провеждаме 13-тия национален ловен събор. Нашата организация има много традиции и една от тях е свикване и провеждане на национални ловни събори. Правим го от 1922 година. Очакваме между 10 и 15 хиляди членове на организацията, заедно със семействата си и симпатизанти. Вярвам, че времето ще е благосклонно и тази година ще се съберем достатъчно съмишленици. Все пак, знае се, че за ловецът лошо време няма. – Кои гости чакате? – Поканили сме всички представители на институциите, с които работим – президента, председателя на НС, министър-председателя, както и голяма част от Министерския съвет, агенции по горите, по безопасност на храните, по рибарство и аквакултури, народни представители. Радваме се на признание и от международни ловни организации. Очаквам днес да посрещнем президента на Световния съвет по лова и опазване на дивеча (СIC) Джордж Аман. Ще бъде връчен и поздравителен адрес на президента на Европейската ловна федерация (FACE). Ще посрещнем делегации от наши сродни организации от Словения, Словакия, Сърбия, Русия, Беларус… Близо 20 са очакваните чуждестранни гости. – Имаше възражения по отношение законността на вашия избор за председател и избора на управителен съвет на сдружението? – Наистина има внесена жалба против избора на председател и УС на националното сдружение, но в началото на седмицата съдът постанови решение, с което отхвърля като неоснователен иска на жалбоподателя. Решението, заедно с мотивите, е събрано на 15 страници, което е сериозен белег, че съдиите са вникнали в дълбочина в казуса. Това е един хубав подарък за нашата 120- годишнина. – Преди дни вие събрахте представители на ръководствата на ловни сдружения и обсъдихте последните предложения за промени в Закона за лова и опазването на дивеча. Около какво се обединихте? – Около становището, че този законопроект не решава нито един от основните проблеми, които съществуват в ловното ни стопанство. С изключение може би на това, че за да учредят ловно сдружение дружините трябва да имат общи граници и заповедта, с която министърът определя границите на ловните райони, да подлежи на съдебен контрол. Категорично възразяваме срещу внесената промяна, че всяко село може да обособи дружинка, без да се спазват землищните граници и да отговарят на минималната определена площ от 1000 хектара за дребен дивеч, 2000 хектара за едър дивеч и 1500 хектара за смесени райони. Това е лобистки текст, който има за цел да узакони извършвани назад в годините беззакония и да се ползва като инструмент за административен натиск над сдруженията. Колегите се възпротивиха и срещу опита да се намали броя на кучетата, които се ползват по време на лов. Имаше изказани възражения и по отношение на ловната площ – тези 70 хектара, които са задължителни. Протестът е от големи сдружения, за които това изискване се явява ограничение. От друга страна пък сдруженията, които стопанисват дивеча в по-слабо населените райони на страната, искат тази норма да остане. – Това ли е най-важното, което трябва да се промени в закона за лова? – Не, категорично. През 2015 година се вдигнахме на протест и още тогава започна да се изготвя тази промяна. А поводът беше изключително порочната практика за улов на диви свине с капани, пренасянето им в оградени площи, които се стопанисват от определени богати хора. Впоследствие тези животни ставаха обект на лов. – Това не е ли кражба? – По същество това е кражба от природата. Дивечът на свобода е частна държавна собственост и държавата е определила ред, по който той се предоставя за стопанисване. Такъв улов е кражба от цялото общество, не само от ловците. – Но вие инициирахте промените, как се случиха те? – Още в началото стана ясно, че няма политическа воля. Работата беше организирана така, че да се коментират в този проект промени, които да са консенсусни, каквото и да означава това. Ако някой арендатор е несъгласен с това да му бъде ограничена възможността да лови с капани дивеча или да ловува безконтролно, по това нямаме консенсус и дайте да го решим със стратегия. – Не са ли нужни промени в посока на опазване на дивеча, все пак? – Имаше изказване в такава посока, че всъщност Законът за лова и опазване на дивеча би следвало да бъде преименуван на Закон за опазване на дивеча и лова. Знайно е обаче, че по своята същност ловът е средство за управление и опазване на дивечовите популации. Когато той е правилно планиран и правилно изведен, той подпомага развитието на дивечовите популации. Мога да дам пример с това, че видове, които не са ловни и не представляват интерес за ловците в последните години, дали поради промяна на местообитанията им или поради това, че запасите им не са достатъчни, че да могат да се ползват, техните популации не се увеличават, а дори намаляват. Когато един обект на лов е интересен за ловците, те полагат много усилия, за да могат да ловуват повече. По този начин популацията на този вид дивеч върви нагоре. – Кои са очевидните „дупки“ в закона, които пречат и на дивеча, и на ловците? – Съществуват принципни противоречия в закона, който сега действа. Като например в него основна структурна единица в ловното стопанство е регламентиран ловностопанският район на ловната дружина, а по същество субектът, признат от държавата, да носи отговорност за стопанисването на дивеча и за изпълнението на ловно-стопанските мероприятия, е ловното сдружение. Това, че чрез закона държавата фаворизира ловната дружина, която не е носител на задължения и отговорности по смисъла на сключените договори с горските стопанства, поставя в невъзможност голяма част от ловните сдружения да водят правилна ловно-стопанска политика и да стопанисва дивеча по начин, по който изисква ловно-стопанската наука. – Какви промени се предвиждат за поправката на това, меко казано, недоразумение? – Този проблем в момента не е предмет на разглеждане. Може би, поради липса на консенсус. – А каква трябва да е промяната, според вас? – Принципна. Редно е ловното сдружение да е основният субект, когото припознава законът. При сега действащите разпоредби е възможно те да отстоят на 100 километра физически една от друга, стига горските стопанства, на чиято територия са дружинките, някъде да имат обща граница. Тя може да е и 5 линейни метра. Стига се дотам, че една дружинка в Южна България с една дружинка в Северна България могат да направят формално сдружение, защото двете горски стопанства някъде по билото на Стара планина се докосват. И ако един председател на ловна дружина не е добросъвестен и бъде заставен да изпълнява мероприятията по грижи за дивеча, той може да каже: „Ама вие защо ме занимавате с глупости – карате ме да работя много и да харча много пари – я, по-добре да отида в съседното сдружение, където няма да ме карат да правя нищо.“ Това създава двоен стандарт. – А е така, защото има алтернатива, съюзите са два? – Стъпката за разбиване на ловната организация беше направена още през 2009 г. Преди това всички сдружения бяха задължени да членуват в нашата организация. Ние бяхме гарант, че политиката в ловното стопанство ще се прилага еднакво на територията на цялата страна. С така наречената алтернативност, която по моя преценка се провали, защото девет години активен административен натиск – алтернативното сдружение винаги се е ползвало с протекции сред управляващите – практически не можаха да откъснат значима част от националната организация. – Колко са членовете на НСЛР – СЛРБ? – В законопроекта, предложен за обществено обсъждане, е посочена членска маса от близо 138 хиляди ловци, които членуват в нашето сдружение, и под 5 хиляди, които членуват в алтернативното сдружение. – Казвате, че липсва политическа воля, а всъщност сте начело на най-голямата партия. – Не точно, нашата организация винаги се е въздържала от заиграване с политиците. Освен това, както се изрази ген. Никола Колев, който е член на нашата комисия по ловна етика и традиции, ние сме естественият резерв на българската армия. Ние сами поддържаме стрелковата си подготовка и имаме организирани структури във всяко село с изградени канали за комуникация, така че можем бързо да се свикаме, когато има някакъв проблем. Освен това познаваме на пръсти районите, в които ловуваме. Шегуваме се с приятели ловци, че ако, пази Боже, стане инцидент, тези самолети, за които сега спорят нашите политици, е много вероятно да не могат да излетят от летището, защото ако ни напада някой, той ще е достатъчно голям и много по-добре въоръжен. Нас би ни спасила единствено партизанска война, докато дойдат партньорите от НАТО да ни защитят. А тази партизанска война най-добре могат да я водят ловците. – Но нали съединението прави силата, пише на българския парламент, а ловците са разделени. Вие готови ли сте на обединение? – Готови сме. Ние сме стратегически партньор на държавата и за мен е странно едно такова отношение. И в този законопроект държавата не предприема подобна стъпка. Чл. 4 гласи, че при осъществяването на политиката в областта на ловното стопанство министърът на земеделието, храните и горите се подпомага от сдруженията по чл. 30, ал 1. , т.е. от всяко едно ловно сдружение в страната. Значи, ако министърът има проблем, следва да покани не председателите на двата ловни съюза, а шефове на всички ловни сдружения в страната, които са близо 200. И после от тях как да търси отговорност? – Добре че ловците са дисциплинирани хора, които с отговорност и морал упражняват своето хоби. Но страда дивечът. Какво сочат данните от последната таксация? – Увеличение на популациите при всички видове едър дивеч. Имаме траен ръст при благородния елен и дивата свиня. Отчита се плавен ръст при сърната. Така е и при видовете, които не са масови за нашата страна – муфлона и елена лопатар. Въпреки това, с изключение на ползването при дивата свиня, тези данни не срещат отражение при резултатите от отстрела. От последния ловен сезон имаме 30% по-висок отстрел на дивата свиня. При останалите категории едър дивеч такъв ръст не се отчита. – Какво показва това? – Или имаме неточност в таксационните данни, или имаме незаконосъобразно ползване, което не влиза в статистиката. За мен е недопустимо да отчитаме запас от близо 80 хиляди сърни, а да имаме законно ползване от около 2000 на територията на страната. – Борбата с бракониерството беше една от приоритетните ваши цели, когато поехте сдружението. Дори оглавихте един протест срещу нарушителите в риболова в Монтанско. Какво постигнахте? – За съжаление нямаме чуваемост. Ние няма как да стартираме самостоятелно законодателни промени. Трябва да получим подкрепата на народните представители, които да внесат такъв проект. За съжаление, партиите в България, когато поемат ангажимент за решаване на даден проблем, често очакват „връщане на услугата“. А нашата организация е оцеляла вече 120 години поради това, че не се е предложила в услуга на нито една партия. Ние държим да запазим неутралитет. Още повече, че в нашите редици има симпатизанти на всички политически партии. Няма да се намесваме и няма да взимаме страна в политическите боричкания в България.", "date": "2018.06.30", "title": " Инж. Васил Василев – шеф на Националния ловно-рибарски съюз – Сдружение на ловците и риболовците в България, пред „Труд“: Ловците могат да бранят България, докато дойде НАТО\t\t\t"}
{"url": "https://trud.bg/%d0%b1%d1%8f%d0%b3%d1%81%d1%82%d0%b2%d0%be%d1%82%d0%be-%d0%be%d1%82-%d0%b1%d0%b5%d0%b6%d0%b0%d0%bd%d1%86%d0%b8%d1%82%d0%b5-%d0%b4%d0%be%d1%81%d0%b5%d0%b3%d0%b0%d1%88%d0%bd%d0%b0%d1%82%d0%b0-%d1%81/", "text": "Европейците не винаги са били такива смирено политкоректни С това заглавие може да се характеризира политиката на Брюксел по въпроса с вълните от мигранти. Независимо от постигнатото споразумение на срещата в Брюксел, проблемите ще останат, защото не се решават причините. В самото начало ЕС остана разединен относно политиката си към бежанците. Предните държави като Италия, Испания, Гърция и Малта сигнализираха за това, което се надига, но неочакваният за всички призив на Ангела Меркел всички желаещи да грабват раниците и да идват в Европа, която ще ги приеме, обезвери европейците и даде вяра на арабите, африканците и най-вече на трафикантите, че ще станат богати. Все още няма обяснение за призива на Меркел. Вероятно нещата в началото за Германия са изглеждали много по-различни. Възможно е германската икономика да се е надявала на предстоящ икономически „бум“ и са очаквали мигрантите да се включат като нова работна сила подобно на турските гастарбайтери. Нищо от това не стана, напротив случиха се няколко важни неща, които със своето въздействие промениха много и предизвикаха настоящите две спешни срещи за мигрантите. На първо място е това, което самите мигранти натвориха в Европа. Вместо интеграция и активна роля в приемащите ги общества, те се заеха да налагат своите ислямски порядки. Грубо отношение към жените, открит тормоз по улиците, на празниците и фестивалите, аморално и арогантно поведение. Настъпи и времето на криминалните прояви, изнасилвания, ограбвания на жени, контрабанда, трафикантство. Това взриви германското общество и на изборите трета политическа сила се оказа една новосъздадена политическа партия „Алтернатива за Германия“. Тази политическа формация няма никаква друга доктрина освен борбата с мигрантите и това, което те правят в Германия. Независимо от призивите на либералния интернационал да не се обръща внимание на т. нар. популистки вот тактиката успя и то не само там. С такива призиви формацията на Герт Вилдерс, „Партията на свободата“ в Холандия удвои от 6% на 13,2% своя електорат и стана втората сила в парламента. Във Франция преднината на Марин Льо Пен беше толкова стряскаща, че се наложи да се фризира, напарфюмира, конфектира и презентира един напълно нов политически продукт, Еманюел Макрон. Австрия се управлява от Себастиян Курц, но в коалиция с втората по резултат националистическа FPO – Австрийска партия на свободата, която се съгласи да направи правителство едва след като получи ключовите министерства на отбраната, външните и вътрешните работи. Същото се случи и в България с влезлите във властта три националистически партии. Орбан реализира смазващо превъзходство в Унгария. Зад неговите призиви стоят плътно Вишеградската група с Полша, Словакия и Чехия. Прибалтийските страни твърдо отказват мюсюлманско население, защото нямали такива традиции и отново размахаха руската опасност с неясни мотиви. Италия има ново правителство начело с формации, които дойдоха на власт също с програмата на национализма и борбата с имиграцията. Да не пропуснем и Brexit, който беше спечелен с лозунга „Да спрем мигрантите“! Това е променената политическа карта на Европа само от прииждащите ежегодно хора, чужди на европейските традиции и нежелаещи да се съобразят с начина ни на живот. Вече на всички е ясно, че с новите мигранти тази тенденция само ще се засилва. До кога ли? До нормалната развръзка, тези същите нови и стари, но националистични формации ще станат първи в Европа. Нека не забравяме, че европейците не винаги са били такива смирено политкоректни, неолиберални изпълнени с евроатлантически ценности мулти-култи ориентирани. Европа е люлката и на изключително крайни и екстремистки идеологии, които са се превъплъщавали в политики както на този, така и на всички континенти. Тези нагласи явно доста са притеснили вътрешния министър Хорст Зеехофер от Християн-социалния съюз на Бавария и коалиционен партньор на Меркел. На ХСС му предстои трудна битка в местния парламент през октомври. Според проучванията „Алтернатива за Германия“ ще измести социалдемократите на ГСДП и ще застраши за първи път лидерството на ХСС в Ландага в Мюнхен. Партията е създадена през 1945 г., години преди самата ФРГ и до сега никога властта й не е била оспорвана. Като вътрешен министър Зеехофер е пряко отговорен за това какво става в Германия и съвсем естествено постави ултиматум на Меркел, като по този начин видя и възможност за изземване на инициативата в предстоящите предизборни дебати от националистите. Това поведение със сигурност ще продължи и в бъдеще, така че постигнатото от Меркел в Брюксел е само временно затишие в коалицията. Имигрантите се оказаха неотменим фактор във вътрешната политика на Германия. Другият възможен мотив в германската политика за приемане на мигрантите, очаквания индустриален „бум“ също се оказа, че се отлага. Основните фактори за него, ниската себестойност на продукцията и високо платежен пазар за реализацията й значително намаляват. Възможността за евтина енергия зависи от проектите с Русия, а там Германия е ограничавана от режима на санкции и от несъгласието на САЩ с новите газопроводи. Относно най-големия пазар за германските стоки, който отново е САЩ, там нещата са в състояние на търговска война. Заплахата на Доналд Тръмп за налагане на мита от 20% (при досегашни 2,8%) върху европейски автомобили ще се отрази много негативно на германската промишленост. Към момента европейските авто-концерни, разбирай основно BMW, Mercedes, VW, продават годишно в САЩ автомобили на стойност 94 млрд. евро., което ще свие и производството. Поради тези и ред други причини мигрантите от желани в началото вече не са нужни в края. Това постави конфронтационно въпросите за тяхното бъдещо приемане и пребиваване в държавите от Южна Европа. Към досега съществуващата опасност за тези страни, идваща от трасетата от юг, се появи нова такава да им ги върнат от север. Така реакциите на Италия, Гърция, България, са напълно оправдани. Драматичните среднощни дебати по този тежък въпрос показаха разделението, което е нормално за различни държави, но и липсата на общ системен подход към предотвратяване на причините за проблема, което вече не е нормално за единен съюз. Какво се постигна и защо постигнатото е временно бягство: Решено беше да се създадат съвместни центрове за мигранти и ограничаването на движението им. В тези центрове мигрантите ще се пренастаняват и разселват. Това е добре за Германия, защото така те няма да имат възможност сами да избират къде ще бъдат настанени, но е зле за останалите страни, които ще се чудят какво да ги правят и най-вече никой не може да каже колко време ще останат тези хора в тези центрове. За да се избегне стария скандал с Вишеградската група, Гърция, Италия и България, е допълнено изречението, че това ще става само на доброволен принцип. С една дума- ще се търсят страни-наивници за мигрантски гета, но ако си с всичкия си, никой не може да те накара насила. Тук има и още един сложен момент. По официални данни в момента в Европа са пристигнали 1 млн. 690 хил. мигранти., от тях според италианския премиер само 7% (или 118 300) имат основание да останат. Останалите 1 571 700 хора как ще ги накарат да отидат в такива лагери?! Естествено е никой да не поиска доброволно. Добрата новина за нас е, че Дъблинският регламент ще се промени, лошата, че никой не се ангажира с това кога и как. Постигна се одобрение за отпускане на следващия транш за Турция. Това е добре за нас, за Турция- също, но споразумението имаше и още една важна точка, че за един избран с право на убежище в ЕС, Турция се задължава да приеме трима незаконно пристигнали. От 140 000 преминали през Източното Средиземноморие са приети 1400 души, конкретно от Гърция са 30. Следващото витиевато решение е създаването в трети страни на „регионални платформи“ за мигранти. Това на практика са центрове в държавите извън ЕС. Но такова предложение преди два дни вече отказаха Албания и Либия. Взе се решение да се увеличи контролът по границите. Тук ние задължително следва да искаме изключение от регламента и независимо, че не сме в Шенген, да получим възможност да се възползваме от мярката. За ефективността на морските гранични операции е още по-голяма неяснотата, към момента те са Централно и Източно Средиземноморие: операциите на Frontex „Тритон“ и „Посейдон“, Западно Средиземноморие: операциите на Frontex „Хера“, „Индало“ и „Минерва“, операция на ЕС в южната част на Централното Средиземноморие (EUNAVFOR MED операция SOPHIA). Ефективността им е ниска, защото това не са операции с мандат за действие на чужди територии, възможност за филтрация на хората искащи убежище и евентуално предотвратяване и пресичане на място на действията на трафикантите, арест на организаторите и съдовете им. За такова кардинално решение имаме нужда от военни операции извън ЕС, провеждани от общи отбранителни европейски сили с възможност за действие на чужда територия и мандат за сключване на споразумения за общи операции с въоръжените сили на правителствата на място.", "date": "2018.06.30", "title": " Бягството от бежанците – досегашната стратегия на ЕС към мигрантите\t\t\t"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d1%81%d0%bb%d0%b0%d0%b3%d0%b0-%d1%81%d1%83%d0%b0%d1%80%d0%b5%d1%81-%d0%b8-%d0%ba%d0%b0%d0%b2%d0%b0%d0%bd%d0%b8-%d0%b2-%d0%bc%d0%b0%d0%bb%d0%ba%d0%b8%d1%8f/", "text": "Уругвай и Португалия трябва да определят втория 1/4-финалист на мондиала в Русия. Двата тима обаче не са се изправяли един срещу друг от далечната 1972 година, когато… играха приятелска среща.  Със сигурност акцентът на мача ще падне върху големите звезди Кристиано Роналдо от „мореплавателите“ и Луис Суарес и Едисон Кавани от „урусите“. Но статистиката показва, че португалецът се представя далеч по-добре от звездното дуо на съперника по време на световното първенство. Нападателят на „Реал“ (Мадрид) има 4 гола със 7 точни удара. А двамата южноамериканци са поразявали противниковата врата общо 3 пъти с 8 изстрела в рамката. Кристиано е и вторият най-фаулиран играч на Мондиал 2018 – 13 пъти е бил спиран непозволено. Само Неймар е пред него (17).  Като допълнение към всичко това трябва да се спомене, че днес Роналдо ще сложи пореден велик рекорд в своята пребогата визитка. Нападателят ще изравни Бастиан Щвайнгайгер по изиграни мачове на големи международни турнири. Германецът има 38 и до момента бе едноличен лидер по този показател.  „Те имат велики играчи, подобно на нас, но Уругвай има най-добрият отбор в света – обяви убедително Суарес в навечерието на сблъсъка. – Ще ги проучим добре. Знаем, че са много солиден отбор, но това не ни притеснява. Ние също притежаваме нужната класа, за да играем в следващата фаза.“ А като потвърждение на думите на играча на „Барселона“ служи и формата на двата отбора. Уругвай влиза в двубоя като един от трите тима на финалите, спечелил пълен актив от точки в груповата фаза. На свой ред шампиона от Евро 2016 не познава вкуса на поражението вече 16 срещи. „Мореплавателите“ са загубили само един мач в елиминационна фаза на голям турнир в последните 17 срещи – 0:4 от Бразилия на Мондиал 2014.  Всичко това подсказва за един напълно непредвидим двубой. Ще продължи ли Португалия с успешното си представяне след триумфа във Франция или Суарес ще „захапе“ смъртоносно европейския шампион? Нужни са ни 90, а може би дори 120 минути, за да разберем…  ", "date": "2018.06.30", "title": " Роналдо слага Суарес и Кавани в малкия си джоб"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%b8-%d1%81%d0%b0-%d0%bf%d1%80%d0%b8%d0%be%d1%80%d0%b8%d1%82%d0%b5%d1%82%d0%b8%d1%82%d0%b5-%d0%bd%d0%b0-%d0%b0%d0%b2%d1%81%d1%82%d1%80%d0%b8/", "text": "На 1 юли Австрия поема председателството на Съвета на ЕС за трети път (1998 и 2006 г.). Мотото на австрийското председателство през втората половина на 2018 г.  гласи: „За Европа, която защитава“ (бюджетът му възлиза на 43 млн. евро.). Кратка справка от МВнР показва какви ще са приоритетите на Република Австрия по време на шестмесечното европредседателство. Основните приоритети са: – Сигурност и борба срещу нелегалната миграция – Темата ще бъде обсъдена на неформална среща на високо равнище на 20 септември 2018 г. в Залцбург и на неформалната среща на министрите на външните работи Гимних. Според австрийското правителство Механизмът за преразпределение на бежанци не функционира, затова следва да се търсят алтернативи. Австрия желае прекратяване на дискусията по преразпределението и концентриране върху защитата на външните граници на ЕС. Разчита на разширяване на мандата, увеличаване числеността и финансирането на Фронтекс, както и на осигуряване на по-осезаема помощ на място за страните по произход. Подкрепя изграждането на приемни центрове за бежанци извън територията на ЕС. Поради опасенията от неконтролирани миграционни потоци към Европа ще се обсъди реформата на Общата европейска система за убежище и укрепването на Европейската гранична и брегова агенция „Фронтекс”. Целта е да се работи в тясно сътрудничество с трети държави, за да се осигури ефективна политика за връщане и за предоставяне на помощ на нуждаещите се мигранти, преди да са навлезли на територията на ЕС. По този начин се цели да се предотврати допускането на мигранти, които нямат нужда от защита и убежище  при военен конфликт. Сигурността също ще бъде поставена на дневен ред, като ще се наблегне върху ефективното сътрудничество и обмена на информация между органите по сигурност на отделните държави-членки, с цел противопоставяне на глобалната организирана престъпност и терористичните заплахи. Допълнителен акцент на федералния канцлер е субсидиарността в рамките на Съюза. Една „по-субсидиарна“ Европа трябва да е по-малко бюрократична, да отстъпва от свръхрегулацията и да се концентрира върху важните теми (външна политика, сигурност и отбрана, опазване на външните граници на ЕС, засилване на конкурентоспособността на Съюза като икономически център в глобалната икономика), като същевременно отстъпи от областите, които могат по-добре да се регулират на национално и на местно ниво (социална политика, здравеопазване, защита на потребителите и др.). Австрийското председателство ще се съсредоточи върху приключване на преговорите по “Брекзит” и преговорите по бъдещата Многогодишна финансова рамка (МФР). Акцентът върху съчетанието от цифров пазар и растяща икономика, е да се постигне  адекватно данъчно облагане на интернет-гиганти като „Гугъл” (Google), „Фейсбук” (Facebook), „Туитър” (Twitter) и др. Това е наложително поради популяризирането им в европейското пространство и огромния дигитален бизнес, който те генерират, което води до спад на Европейската икономика в глобален план. В интервю пред немския вестник „Ди велт“ във връзка с предстоящото  председателство на Съвета на Европейския съюз от 1 юли 2018г.,  австрийският канцлер Курц дава  предложения за реформи в  Европейския съюз  в следните насоки: – Съкращаване броя на евро-комисарите от  сегашните 28 на 18 с цел намаляване административните разходи, което би довело до спестяване на разходите и до по-ефективна и фокусирана дейност на Европейската комисия. – По  седалището на Европейския парламент  – нямало необходимост от двойно седалище в Брюксел и в Страсбург, но Курц счита, че Франция би изявила несъгласие при реализирането на това предложение. Съгласно статистиката ЕП заседава веднъж месечно в 4-дневен период във френския град Страсбург, докато през останалото време заседанията се провеждат в Брюксел. Според Курц тази схема е неефективна, тъй като разходите само за двойното седалище на ЕП възлизат на 200 млн. евро годишно. – Третото предложение е свързано с многогодишната финансова рамка на ЕС след 2020г., с цел държави като Австрия, Дания, Швеция и Нидерландия да не плащат членски внос към Съюза,  надвишаващ 1% от БВП на страната. Курц приветства увеличените инвестиции на ЕС за защитата на външните граници, които трябва да продължат със същото темпо.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Вижте какви са приоритетите на австрийското председателство на ЕС"}
{"url": "https://trud.bg/%d0%bd%d0%b0%d1%83%d0%bc-%d1%88%d0%be%d0%bf%d0%be%d0%b2-%d0%b8%d0%bc%d0%b0%d0%bb-%d0%b8%d0%b7%d0%b2%d0%b0%d1%8f%d0%bd%d0%be-%d1%82%d1%8f%d0%bb%d0%be/", "text": "Актьорът Наум Шопов-младши впечатли последователите си в социалните мрежи с пост, в който показва трансформацията на тялото му през последните три години. Днес потомственият актьор, който носи името на известния си дядо Наум Шопов, може да се похвали с перфектна фигура, която му донесе армия от фенки. Той обаче реши да сподели с почитателите си, че дължи външния си вид не само на спорт, но и на правилно хранене, на което от години не изневерява.  „Да харесваш начина, по който изглеждаш е въпрос на избор. Аз тренирам от около 6 години. Периодът между двете снимки е около 3 години, а основното, което се е променило е най-важният фактор – начинът ми на хранене. Не е срамно да се разхождате с кутии с домашно приготвена храна. Не е толкова трудно да намерите 40 минути, за да се раздвижите. Аз правя и двете неща всеки ден. Не ви казвам да се забиете във фитеса, просто бъдете активни всеки ден и мислете с какво се храните, защото не можеш да надтренираш лошата диета. Звучи доста по-сложно, от колкото всъщност е. Щом аз мога, значи можете и вие ?”, написа той под колажа и бързо получи десетки похвали от последователите си.", "date": "2018.06.30", "title": " Наум Шопов имал изваяно тяло"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d1%84%d1%80%d0%b0%d0%bd%d1%86%d1%83%d0%b7%d0%b8-%d1%89%d0%b5-%d0%bf%d0%b0%d0%b7%d1%8f%d1%82-%d0%bc%d0%b5%d1%81%d0%b8/", "text": "Птиче да прехвръкне, Лео Меси – не! Това ще бъде мотото на френския национален отбор за осминафиналния сблъсък с Аржентина. “Петлите” ще стигнат до крайна мярка в опит да спрат най-голямата опасност за своята врата. Петима играчи ще пазят звездата на “Барселона” в съботния мач. Френското издание “Екип” разкри тактиката на селекционера Дидие Дешан. Световноизвестната медия подготви специален колаж преди мача с “гаучосите”. В центъра е звездата на Аржентина, обграден от Пол Погба, Самюел Умтити, Нголо Канте, Рафаел Варан и Бенжамен Павар. Текстът е кратък и ясен: „Няма да стане!“, изписано на испански. Изданието нищи и очакваната тактика, на която ще заложи Хорхе Сампаоли, селекционерът на Аржентина, като сочат, че целта пред Франция е ясна – победа и класиране за четвъртфиналите. Нейната реализация, преминавала през неутрализирането на Лео Меси. “Това обаче ще е трудна задача – призна съотборникът му на “Камп Ноу” Самуел Умтити. – Гледам го всеки ден, познавам го отлично. Много е трудно да бъде спрян. Той има наистина невероятни качества, дори за нас, професионални футболисти. Ние, разбира се, ще се опитаме да го спрем, но не само той е човекът с уникални качества в аржентинския отбор. Те имат и доста други качествени нападатели. Правилна рецепта за спирането на Меси няма, поне позволена.” Двубоят е определян като спектакъла на осминафиналната фаза на мондиала в Русия. Двата тима са сред големите фаворити за отстъпения от Германия трон на световен първенец. Аржентина игра финал през 2014-та, но Бундестимът ги отказа с гол в продълженията. Малко по-рано пък Франция отпадна на четвъртфинал. Факти, които със сигурност правят настоящия шампионат в Русия идеален за реванш за двете страни. Турнирът изглежда, че е и последният шанс на Меси за трофей с Аржентина. Заради това всички погледи са отправени към него. Но 31-годишният нападател трудно ще се справи сам срещи класата на Франция. “Петлите” разполагат с по-постоянен и равностоен по постове състав. Статистиката обаче е на страната на Аржентина. “Гаучосите” са спечелили седем от общо единайсет срещи между двата тима. Франция има само една победа – с 2:0 в контрола през 1986-та. Последните два мача завършиха с успех за “гаучосите” – с 1:0 и 2:0. А преди първата среща от осминафиналите континентът Африка остана без представител на мондиала, след като отборът на Сенегал отпадна драматично за сметка на Япония. Не така обаче смята бившият халф лондонския „Арсенал“ Еманюел Фримпонг, който в момента се подвизава в кипърското първенство. „От африканските отбори на световното остана само Франция“, написа Фримпонг в социалната мрежа „Туитър“, с което потвърди мнението на феновете за “петлите”, в чийто редици играят доста играчи с корени от Черния континент. В интерес на истината от 23-амата избраници на селекционера Дидие Дешан 14 са с африкански произход. Африка за първи път от 1982 година няма представител в плейофите на световни финали. Континентът обаче може да стиска палци на Франция, ако се вслуша в съвета на Фримпонг.", "date": "2018.06.30", "title": " Петима французи ще пазят Меси"}
{"url": "https://trud.bg/30-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d1%82%d0%b5%d0%b6%d0%ba%d0%b0-%d1%87%d0%b5%d0%bb%d0%bd%d0%b0-%d0%ba%d0%b0/", "text": "Тежка катастрофа затвори за часове снощи подбалкансия път София – Бургас, предаде  . Тя е станала между Твърдица и Гурково на прав участък. Лек автомобил се врязва челно в камион, а от удара колата е разполовена. На място загива шофьорът ѝ – 30-годишен мъж от Гурково. Вследствие на тежкия сблъсък, продукцията, която е превозвал камиона беше разпиляна по пътното платно. Няколко часа продължи огледа на мястото на инцидента, като най вероятната причина за катастрофата е висока скорост. Според свидетели, стрелката на колометража в колата е показвала 210 километра в час. По случая е образувано досъдебно производство.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " 30-годишен мъж загина при тежка челна катастрофа между Твърдица и Гурково"}
{"url": "https://trud.bg/%d0%bb%d0%be%d0%b2%d1%8a%d1%82-%d0%bd%d0%b0-%d1%85%d0%be%d1%80%d0%b0-%d0%b7%d0%b0%d0%bf%d0%be%d1%87%d0%b2%d0%b0-%d0%be%d1%82%d0%bd%d0%be%d0%b2%d0%be/", "text": "Новата версия на “Хищникът” („The Predator”) напредва към кино салоните, но феновете на легендарния осемдесетарски оригинал с Арнолд Шварценегер все още са скептични и не са особено надъхани след първите рекламни материали. Режисьорът на новия филм Шейн Блек, който участваше като актьор в първото и почитано от милиони зрители произведение, обещава, че публиката няма да бъде разочарована. Той се надява, че ще успее да върне “старата слава на емблематичното извънземно, чието достойнство беше погазено от поредицата “Пришълецът срещу Хищника” и “Хищниците” на Нимрод Антал и Робърт Родригес”, посочват от operationkino.net. В новия филм най-смъртоносните ловци във вселената са по-силни, по-умни и по-убийствени отвсякога, благодарение на генетично подобрение с ДНК на други видове. Те се завръщат на Земята, случайно призовани от малко момченце и единствените, които могат да предотвратят края на човечеството, са банда бивши войници и… един учител. Режисьор на “Хищникът” (“The Predator”) е Шейн Блек (“Целувки с неочакван край”, “Железният човек 3”, “Любезните пичове”), който е и сценарист заедно с Фред Декър (“RoboCop 3”). В ролите са Бойд Холбрук, Оливия Мън, Треванте Роудс, Стърлинг К. Браун, Джейкъб Тремблей, Кийган Майкъл Кий, Алфи Алън, Томас Джейн, Ивон Страховски, Едуард Джеймс Олмос, Джейк Бюси, Агусто Агилера и др.", "date": "2018.06.30", "title": " Ловът на хора започва отново\t\t\t"}
{"url": "https://trud.bg/%d0%bc%d1%8a%d0%b6-%d0%b5-%d0%b2-%d0%ba%d0%be%d0%bc%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b5-%d0%bf%d1%80%d0%be%d1%81%d1%82%d1%80%d0%b5%d0%bb%d1%8f%d0%bd-%d0%b2-%d1%82%d1%8a/", "text": "59-годишен мъж е в кома в отделението по Неврохирургия в областната болница във Велико Търново, след като е бил прострелян в петък вечерта. Сигнал за случая е получен в 22,40 часа в петък. По данни на подателя в района на магазин в старата столица е намерен мъж в безпомощно състояние. На мястото е бил изпратен екип на Спешна помощ. В последствие при прегледа е установено, че несретникът е в безсъзнание и има рана в областта на главата. Той е настанен за лечение във великотърновската болница. Още същата нощ е пострадалият е бил опериран по спешност като хирургичната интервенция е продължила над 3 часа. “Пациентът беше с обходна рана в челото като проектилът е заседнал в мозъка. Няма изхподно отверствие. Куршумът не е изваден и човекът е в кома”, обясни за “Труд” неврохирургът д-р Петър Тодоров. От болницата незабавно са увелодили полицията. От проведените до момента действия по разследването задържан за 24 часа е мъж от Велико Търново, който е заподозрян, като съпричастен към извършеното деяние. Работата по изясняване на случая продължава под наблюдението на прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Мъж е в кома, след като е прострелян в Търново\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d0%bd%d0%b8%d0%bc%d0%ba%d0%b8-%d0%be%d1%82-%d0%bf%d0%be%d1%81%d1%80%d0%b5%d1%89%d0%b0%d0%bd%d0%b5%d1%82%d0%be-%d0%bd%d0%b0-%d0%b1%d0%be%d1%80%d0%b8%d1%81%d0%be/", "text": "“Топло посрещане в хижа „Шафалм“ в Алпите, красиво място за стартиране на председателството на Австрия. На работна закуска със Sebastian Kurz и Donald Tusk обсъждаме актуалните теми и приоритетите на Съюза през следващите месеци.” Това написа премиерът Бойко Борисов в профила си във фейсбук.             АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Вижте снимки от посрещането на Борисов в хижа „Шафалм“ в Алпите"}
{"url": "https://trud.bg/%d0%b3%d0%b0%d1%83%d1%87%d0%be%d1%81%d0%b8%d1%82%d0%b5-%d1%82%d1%80%d0%b5%d0%bd%d0%b8%d1%80%d0%b0%d1%82-%d0%b4%d1%83%d0%b7%d0%bf%d0%b8/", "text": "Аржентинският национален отбор тренира изпълнение на дузпи преди осминафиналния мач срещу Франция. Вратарите Франко Армани, Вили Кабайеро и Науел Гусман практикуваха изпълнения от бялата точка заедно с някои от по-младите футболисти на “гаучосите”. Енцо Перес поднови тренировки с аржентинския отбор, след като преодоля малък проблем с физическата си подготовка, докато Евер Банега получи поздравления от своите съотборници за 30-ия си рожден ден. В същото време в лагера на Франция се чудят какво да правят с парите си от турнира. Младата звезда Килиан Мбапе реши да дари заработената в Русия премия на сдружение. Става въпрос за спортен център за хоспитализиране и обучение на деца и хора с увреждания. Мбапе е личен спонсор на организацията. Не е изключено и други френския футболисти да последват примера на 19-годишният талант. “Когато играеш на световно първенство е удоволствие и мечта, не го правиш за пари”, каза съотборникът му Самуел Умтити. Снимка: Twitter", "date": "2018.06.30", "title": " “Гаучосите” тренират дузпи"}
{"url": "https://trud.bg/%d1%88%d0%be%d1%84%d1%8c%d0%be%d1%80%d0%ba%d0%b0-%d0%b1%d0%bb%d1%8a%d1%81%d0%bd%d0%b0%d0%bb%d0%b0-%d0%bf%d0%b5%d1%88%d0%b5%d1%85%d0%be%d0%b4%d0%ba%d0%b0-%d0%be%d0%b1%d0%b6%d0%b0%d0%bb%d0%b2%d0%b0/", "text": "Шофьорка, която прегазила пешеходка обжалва условна присъда. С решение от 19 април тази година Районният съд във Велико Търново е признал подсъдимата Марийка Н. за виновна в това, че на 1 август 2016 г., във Велико Търново на ул. „Магистрална“, на пешеходна пътека, при управление на собствения си лек автомобил „Опел Астра“, при заобикаляне на спряло пред пешеходна пътека пътно превозно средство е блъснала жена. Злополуката станала, след като автомобилът се е движил с несъобразена скорост. При удара Р. К., е получила средна телесна повреда. Районен съд – Велико Търново осъдил подсъдимата на 1 година и 6 месеца условно с три години изпитателен срок. Магистратите я лишили и от право да управлява МПС за срок от 2 години. Делото в Окръжен съд – Велико Търново е образувано на основание въззивна жалба от защитника на подсъдимата и ще се гледа на 5 юли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Шофьорка, блъснала пешеходка, обжалва условна присъда\t\t\t"}
{"url": "https://trud.bg/%d0%b3%d0%bb%d0%b5%d0%b4%d0%b0%d0%b9%d1%82%d0%b5-%d0%bd%d0%b0-%d0%b6%d0%b8%d0%b2%d0%be-%d0%bf%d1%80%d0%b5%d1%81%d0%ba%d0%be%d0%bd%d1%84%d0%b5%d1%80%d0%b5%d0%bd%d1%86%d0%b8%d1%8f%d1%82%d0%b0-%d0%bd-7/", "text": "Символиката във вашето лого е „Европа, която защитава“, а ние можем да сме защитени само когато сме единни. Това каза министър-председателят Бойко Борисов на пресконференция, след като предаде европредседателството на Австрия в Шладминг. „Тук се чувстваме като у дома си. Нашите планини Рила и Пирин действително са толкова красиви. Нашето лого беше „Съединението прави силата“. Символиката във вашето лого е „Европа, която защитава“, а ние можем да сме защитени само когато сме единни. Преди тези 6 месеца със Себастиан Курц имахме непрекъснат диалог. Времето е много сложно. Действително да имаме австрийско председателство на Европа, която защитава всяка държава“, заяви Бойко Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Гледайте НА ЖИВО пресконференцията на Бойко Борисов, Доналд Туск и Себастиан Курц"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%be%d0%b1%d1%81%d1%8a%d0%b4%d0%b8-%d0%bf%d0%be%d1%81%d1%82%d0%b8%d0%b3%d0%bd%d0%b0%d1%82%d0%b8%d1%82%d0%b5-%d1%80%d0%b5/", "text": "Премиерът Бойко Борисов, федералният канцлер на Австрия Себастиан Курц и председателят на Европейския съвет Доналд Туск проведоха среща преди символичното предаване на Председателството на Съвета на ЕС. Във фокуса на разговорите бяха поставени резултатите, постигнати по време на Българското председателство на ЕС и приоритетите на Европейския съвет в следващите шест месеца, по които ще работи Австрийското председателство. Това съобщиха от правителствената информационна служба. Българският министър-председател благодари за конструктивния диалог в Съвета, който даде възможност да се поднови вниманието върху балканския регион. „Даването на ясен хоризонт за започване на предприсъединителни преговори с Албания и Република Македония постави основите за перспективата на целия регион“, каза премиерът Борисов и подчерта, че Срещата на върха за Западните Балкани в София е изиграла много важна роля в този процес. Министър-председателят Борисов пожела успех на канцлера Курц с председателството и подчерта, че винаги може да разчита на председателя на Европейския съвет Доналд Туск.  Австрийското председателство продължава линията на Българското като акцентира върху три основни приоритета – сигурност и борба с нелегалната миграция, конкурентоспособност чрез дигитализация и перспектива за страните от Западните Балкани и Югоизточна Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Бойко Борисов обсъди постигнатите резултати от Българското председателство на ЕС със Себастиан Курц и Доналд Туск (СНИМКИ)"}
{"url": "https://trud.bg/%d0%bf%d0%b0%d0%b2%d0%b5%d0%bb-%d0%b3%d0%bb%d0%b5%d0%b7%d0%b8-%d0%bf%d1%80%d0%b5%d1%81%d0%bb%d0%b0%d0%b2%d0%b0-%d0%bd%d0%b0-%d1%80%d0%be%d0%b6%d0%b4%d0%b5%d0%bd%d0%b8%d1%8f-%d0%b9-%d0%b4%d0%b5%d0%bd/", "text": "Преслава отпразнува своя 34-ти рожден ден с любимия си мъж Павел. Бременната Певица и любимият й, които се очаква да станат родители през есента, избраха да посрещнат празника в тесен приятелски кръг. Изненадите за фолк певицата обаче започнаха още от сутринта, тъй като бизнесменът се е постарал да направи деня незабравим за нея. Преслава сама се похвали в социалните мрежи, като сподели атрактивен кадър с много балони и цвета, под който написа: „Истинският мъж има щастлива жена! Благодаря ти, любов!”.  Според запознати Лазаров обсипал половинката си с още куп скъпи подаръци, за да направи още по-специален първия й рожден ден, който празнуват заедно. Десетки фенове също зарадваха любимата си изпълнителка с играчки, цветя и клипчета, които тя сподели в профилите си в социалните мрежи.  Чалга ветеранът Милко Калайджиев, който открива Преслава за голямата сцена и я среща с нейните музикални продуценти, пък й посвети песен за празника. По тази причина той избра премиерата на песента и видеоклипът да е на рождения й ден. „Преслава е моето най-любимо момиче и има специално място в сърцето ми – признава Милко. „Заглавието само говори защо избрах да я поздравя на този ден с тази мелодия“, поясни той. Лентата е снимана край морето, а режисьор е Тенчо Янчев. Автори на “Топ си ми“ са композиторът Димитър Петров, а провокативните строфи са на Петя Радева.", "date": "2018.06.30", "title": " Павел глези Преслава на рождения й ден\t\t\t"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b5%d0%b4%d0%b0%d0%b4%d0%b5-%d1%89%d0%b0%d1%84%d0%b5%d1%82%d0%b0%d1%82%d0%b0-%d0%bd%d0%b0-%d0%bf%d1%80%d0%b5/", "text": "Премиерът Бойко Борисов предаде председателството на Съвета на ЕС на австрийския канцлер Себастиан Курц в Шладминг. На 1 юли Австрия поема за трети път (1998 и 2006 г.) европредседателството на Съвета на ЕС. Мотото му през втората половина на 2018 г. е „За Европа, която защитава“. Бюджетът му възлиза на 43 млн. евро. На пресконференция преди предаването на председателството, Себастиян Курц  бъде страна, която изгражда мостове. „Горди сме, че на 1 юли можем да приемем председателството. За нас това е чест, но и отговорност. Европа се намира в трудно и сложно положение, ситуацията не лесна. Съществуват същ различни напрежения с Русия и САЩ. Европа преживява Брекзит. Австрия желае да бъде една страна, която изгражда мостове“, заяви Курц. Той допълни, че Австрия ще работи работим за силен ЕС. Във връзка с мотото на председателството на Австрия „Европа, която защитава“, премиерът Бойко Борисов  : „Можем да сме защитени само когато сме единни. Борисов заяви, че тъй като в момента целият свят е футбол си позволява символично да връчи на Себастиян Курц знамето на ЕС върху триъгълен флаг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Бойко Борисов предаде щафетата на председателството на Себастиан Курц (СНИМКИ и ВИДЕО)"}
{"url": "https://trud.bg/%d0%b0%d0%bd%d1%82%d0%be%d0%bd-%d0%ba%d1%83%d1%82%d0%b5%d0%b2-%d0%b1%d1%81%d0%bf-%d0%b5%d0%b4%d0%b8%d0%bd-%d0%b2%d0%be%d1%82-%d0%bd%d0%b0-%d0%bd%d0%b5%d0%b4%d0%be%d0%b2%d0%b5%d1%80%d0%b8%d0%b5/", "text": "Мнозинството депутати отхвърлиха втория вот на недоверие към кабинета “Борисов 3”, внесен от левицата. 131 депутати от ГЕРБ, Обединените патриоти, ВОЛЯ и един независим депутат подкрепиха правителството. Втори опит за последните 6 месеца. Този вот на недоверие влезе в парламентарната история като първият без истински дебати и поредният с предизвестен край. Той бе поискан от БСП за политиката на кабинета в сектор “Сигурност”. Сред мотивите на вота бяха провал при осигуряване на националната сигурност, провал в работата на МВР, неразкрити убийства, растяща битова престъпност. Според Кутев не е правилна оценката, че вотът на недоверие е бил неуспешен. Той обясни пред  , че това е политически, а не математически инструмент. Целта е била да се обърне внимание на определени политики и определени слабости и един вот на недоверие е успешен, ако хората са го чули. “За съжаление, аз усещам нестабилността, несигурността и даже страха в хората. Всички тия убийства – те бяха десетки през последно време. Да не говорим, че тези убийства са крайния резултат. Преди това има един куп други проблеми. Единият от тях примерно е как всички тези хора имат незаконно оръжие. Това са криминално проявени хора.” Шефът на ПГ на ГЕРБ Цветан Цветанов казва, че БСП през злополучната 2013 година са разбили оперативната система на МВР. Кутев смята, че управляващите за пореден път се извиняват с другите. “2009 дойдоха на власт. Цветанов от 2009 беше вътрешен министър. В момента сме 2018 г. Девет години минаха с един кратък промеждутък от една година и точно тая една година му е виновна. Това е толкова тъпо и безобразно обяснение на цялото това нещо.” Това, че ВОЛЯ не са подкрепили вотът на недоверие Кутев обясни с това, че според него Марешки е зависим. “Той е зависим, той има шест дела. Този човек е зависим и той се държи като зависим, и го показва постоянно. Да не говорим за ужасното неразбиране какво прави в Парламента, защото ако си мисли, че е отишъл, за да попълва дупки, това е профанизиране на политиката до степен “Марешки”.” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Антон Кутев, БСП: Един вот на недоверие е успешен, ако хората са го чули"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "Уважаеми читатели, От 1 юли можете спокойно да пиете неделното си кафе, без да ходите до будката за любимия вестник. Слагаме неделните страници в събота и така през уикенда ще имате мнооого голям вестник – чаровният съботно-неделен “Труд”. Взимайте го още в събота – доволни ще останете!  ", "date": "2018.06.30", "title": " Специалния съботно-неделен брой Труд Уикенд\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b2-%d0%b0%d0%b2%d1%81%d1%82%d1%80%d0%b8%d1%8f-%d0%b5%d0%b2%d1%80%d0%be%d0%bf%d0%b0-%d0%bc%d0%be%d0%b6%d0%b5-%d0%b4%d0%b0-%d0%b7%d0%b0%d1%89%d0%b8%d1%82/", "text": "Нашето мото беше „Съединението прави силата“, австрийското е „Европа, която защитава“, а ние можем да се защитаваме само когато сме единни. Това каза премиерът Бойко Борисов при символичното предаване на Председателството на Съвета на ЕС на австрийския си колега Себастиан Курц. Той посочи, че Австрия поема водещата роля в Европейския съюз в сложни времена и благодари за доброто сътрудничество по време на Българското председателство. „Радвам се, че през цялото Председателство на България имахме непрекъснат диалог с австрийския канцлер Себастиан Курц по всички теми и приоритети. България винаги ще бъде насреща при нужда от помощ“, подчерта министър-председателят. „Австрия желае да е страна, която изгражда мостове. Ние искаме да работим за един много силен Европейски съюз“, каза австрийският канцлер Себастиан Курц. Той посочи, че за Австрия е чест да поеме важната роля на председател на Съвета на ЕС и че ще работи за  една сигурна и обща Европа. „Ще работим много интензивно през тези шест месеца. Благодаря ти, Бойко, за чудесната работа, която България свърши по време на своето председателство“, каза още австрийският канцлер. Председателят на Европейския съвет Доналд Туск приветства началото на Австрийското председателство и подчерта, че България е свършила много работа за малко време. Той благодари за усилията на страната ни и за личната ангажираност на премиера Бойко Борисов за приоритета „Западни Балкани“. Туск изрази увереност, че Австрийското председателство ще надгради постигнатото до момента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Борисов в Австрия: Европа може да защитава само когато е единна"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%b3%d0%b5%d1%80%d0%b1-%d1%81%d0%b8%d0%b3%d1%83%d1%80%d0%bd%d0%be%d1%81%d1%82%d1%82%d0%b0-%d0%b5-%d1%82%d0%b5%d0%bc%d0%b0/", "text": "Мнозинството депутати отхвърлиха втория вот на недоверие, внесен от левицата. Сред мотивите на вота бяха провал при осигуряване на националната сигурност, провал в работата на МВР, неразкрити убийства, растяща битова престъпност. Рашидов обясни пред  , че сигурността е тема на всички управления и на всички времена. По негово мнение има един баланс и борбата с престъпността нито е била повече, нито е била по-малко. Той смята, че всички трябва да се обединим около сигурността и да се води битка. “Не дай си Боже в правителството да кихнат, те са готови да искат оставка. Това е първо несериозно поведение на един политик”, каза той. Първият вот на недоверие беше за корупция, вторият – за сигурност, подготвя се и трети вот – за социалната политика. “Здравето на обществото е много чувствителна тема и никой не бива да си прави шега”, каза Рашидов.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Вежди Рашидов, ГЕРБ: Сигурността е тема на всички управления и на всички времена"}
{"url": "https://trud.bg/%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d0%be%d1%82-%d1%82%d0%be%d0%ba%d0%be%d0%b2-%d1%83%d0%b4%d0%b0%d1%80-%d0%b2-%d0%b5%d0%b4%d0%bd%d0%b0-%d0%be%d1%82-%d0%bd%d0%b0%d0%b2%d0%be%d0%b4/", "text": "Мъж загина от токов удар в една от наводнените къщи в град Роман, предаде  . По първоначална информация той се е опитвал да изтегли водата от мазето си с помпа, а инцидентът е станал при нейното включване. Това се е случило снощи около 21 ч. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Мъж загина от токов удар в една от наводнените къщи в град Роман"}
{"url": "https://trud.bg/%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b4%d1%8a%d0%b1%d0%bb%d0%b8%d0%bd%d1%81%d0%ba%d0%b8%d1%8f%d1%82-%d1%80%d0%b5%d0%b3%d0%bb%d0%b0%d0%bc%d0%b5%d0%bd%d1%82-%d1%82%d1%80/", "text": "Дъблинският регламент, според който бежанците се връщат в първата държава, през която са минали на територията на ЕС, трябва да бъде променен. Това каза пред   вицепремиерът и външен министър Екатерина Захариева. Според нея регламентът не работи в кризисна ситуация. „Той е създаден така, че всъщност не знаем какво да правим тогава, когато настъпи криза”, отбеляза тя. „Спомняте си блокажа на 1 милион души, канцлерът Меркел спаси и балканските, и централноевропейските държави. Те бяха блокирани и никой не желаеше да ги приеме. Германия тогава показа солидарност. В същото време търпението на германското общество започва да се изчерпва. Виждате какво напрежение има в коалицията в Германия”, допълни Захариева.   „Трябва да показваме солидарност и да опазваме заедно външните граници на ЕС, защото от бежанска криза се превърна в незаконно миграционна криза. Когато ти знаеш, че като дойдеш, където и да било, преминеш незаконно и ще можеш да се движиш свободно в Европа и да избираш къде да живееш, не може да ме убедите, че сте бежанец. Бежанците по принцип търсят първото безопасно място”, отбеляза Захариева. Тя коментира и решението за центрове за контрол на мигрантите на територията на ЕС и извън нея. По думите ѝ в България няма да има такъв център. „За страната ни няма нищо да се промени. Неслучайно в тази декларация, която постигнаха лидерите, се казва – „на двустранен доброволен принцип”, никой няма да принуждава никого да приема бежанци.България понесе достатъчно тежест. Не желаем да участваме доброволно, това е решението в момента”, подчерта Екатерина Захариева. „Няма да стане само ако затворим външните граници, няма да стане само ако изменим регламента. Изнесени центрове в близост до конфликтите – там да проявим солидарността. Ще бъде по-евтино и по-безопасно за това, да съхраним нашите ценности, такива, каквито сме”, каза още тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Захариева: Дъблинският регламент трябва да бъде променен, не работи в кризисна ситуация"}
{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d0%bd%d0%b0%d1%80%d0%ba%d0%be%d0%be%d1%80%d0%b0%d0%bd%d0%b6%d0%b5%d1%80%d0%b8%d1%8f-%d0%b2-%d0%be%d0%ba%d0%be%d0%bb%d0%bd%d0%be%d1%81%d1%82%d0%b8%d1%82/", "text": "Двама мъже са задържани за разпространение и за производство на наркотици след операция на сектор „Наркотици“ в Главната дирекция „Национална полиция“, съвместно с разследващи полицаи от Столичната дирекция на вътрешните работи и Областната дирекция на МВР – София. Тя е проведена на 28 и 29 юни на територията на столицата и София-област. В резултат на действията на криминалистите са образувани две досъдебни производства. Едното е за разпространение на наркотици, а другото – за отглеждане с цел разпространение. Това съобщиха от пресслужбата на МВР. Първоначално е установен и задържан на един от изходите на столицата А. С. (42 г.) от София в момент на сделка с наркотични вещества. При проведените процесуално-следствени действия, под капака на колата, с която се придвижвал, са открити марихуана и амфетамини. По време на проверката е присъствал и екип на Пътна полиция, който е установил, че А. С. шофира с отнето свидетелство за управление на моторно превозно средство, а след направен тест е констатирано, че е бил зад волана след употреба на наркотични вещества. По-късно е направена проверка на адрес, ползван от 42-годишния мъж в община Ихтиман, където са открити и иззети две електронни везни, пликчета, съдържащи тревиста маса и вещества на бучки и на прах. При последвали допълнителни процесуално-следствени действия е проверен адрес в село, в околностите на София. Там е открита наркооранжерия с 253 саксии марихуана. На място е задържан Е. И. (30 г.), който е отглеждал растенията. Работата по изясняването на случая продължава под надзора на Софийската градска прокуратура. А. С. и Е. И. са задържани за срок до 72 часа с прокурорско постановление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Разбиха наркооранжерия в околностите на София, има задържани (СНИМКИ)"}
{"url": "https://trud.bg/%d0%bc%d0%b2%d1%80-%d0%be%d0%b1%d1%81%d1%82%d0%b0%d0%bd%d0%be%d0%b2%d0%ba%d0%b0%d1%82%d0%b0-%d0%b2-%d1%81%d1%82%d1%80%d0%b0%d0%bd%d0%b0%d1%82%d0%b0-%d1%81%d0%b5-%d0%bd%d0%be%d1%80%d0%bc%d0%b0/", "text": "Обстановката в страната се нормализира след падналите значителни валежи. Нама сигнали за бедстващи хора. Това съобщиха от пресслужбата на МВР. Реката край град Роман, обл. Враца, се е оттеглила в коритото си. В един от крайните квартали на града бяха наводнени няколко къщи и отводняването им продължава от екипи на ГДПБЗН. За момента там електричеството все още е спряно, поради мерки за безопасност. Продължава укрепването на дигата на река Чая до Катуница, обл. Пловдив. Ситуацията е под контрол. На място работят екипи на Напоителни системи. Язовир “Ябланица” край Етрополе, обл. София-област, се изпуска контролирано. Екипи на ГДПБЗН помагат в одводняването на няколко къщи в с. Ъглен, община Луковит.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " МВР: Обстановката в страната се нормализира след дъждовете, няма бедстващи хора"}
{"url": "https://trud.bg/%d1%81%d0%b5%d0%b1%d0%b0%d1%81%d1%82%d0%b8%d0%b0%d0%bd-%d0%ba%d1%83%d1%80%d1%86-%d0%b0%d0%b2%d1%81%d1%82%d1%80%d0%b8%d1%8f-%d0%b6%d0%b5%d0%bb%d0%b0%d0%b5-%d0%b4%d0%b0-%d0%b1%d1%8a%d0%b4%d0%b5/", "text": "Австрия желае да бъде страна, която изгражда мостове. Това каза австрийският канцлер Себастиан Курц на пресконференция, след като прие европредседателството на Австрия в Шладминг. „Благодаря много, че сте тук. Желая да ви приветствам с добре дошли и преди всичко нашите гости Доналд Туск и Бойко Борисов. Избрахме това място, за да не затваряме гостите си в една заседателна зала, а да можем да ви приемем в сърцето на Австрия. Горди сме, че на 1 юли можем да приемем председателството. За нас това е чест, но и отговорност. Европа се намира в трудно и сложно положение, ситуацията не лесна. Съществуват различни напрежения с Русия и САЩ. Европа преживява Брекзит. Австрия желае да бъде страна, която изгражда мостове“, заяви Курц. „Желаем да намалим тези напрежения. Желаем да работим за силен ЕС. Нашето мото е „Европа, която защитава“. Радваме се, че можем да бъдем домакини на следващото председателство. Ще работим интензивно през следващите 6 месеца“, каза още Курц.             АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Себастиан Курц: Австрия желае да бъде страна, която изгражда мостове"}
{"url": "https://trud.bg/%d0%ba%d0%bb%d0%b8%d0%bc%d0%b0%d1%82%d0%be%d0%bb%d0%be%d0%b3%d1%8a%d1%82-%d0%b3%d0%b5%d0%be%d1%80%d0%b3%d0%b8-%d1%80%d0%b0%d1%87%d0%b5%d0%b2-%d1%81%d0%b8%d0%bd%d0%be%d0%bf%d1%82%d0%b8%d1%87%d0%bd/", "text": "Синоптичната обстановка от последните дни е типична за зимата, каза климатологът проф. Георги Рачев пред  . Средиземноморският циклон „Нефели” се задържа 5-6 дни над Балканския полуостров, което също не е типично, отбеляза той. „Изля се страшно много дъжд. В тези няколко дни – от вторник до събота, е изпълнена нормата за месеца. Това са над 100-150 л/ кв.м, и то само за няколко дни”, каза климатологът. Той посочи, че днес в Западна България вече започна да духа вятър, но той не е студен. Този вятър ще донесе малко по-топъл въздух. „От утре се надявам да пуснем най-после слънцето, защото поне София и Западна България изживяха 3-4 мрачни дни, типично октомврийско-ноемврийски, а не като за края на първия летен месец”, заяви проф. Рачев. Във вторник, 3 юли, вече се очакват температури от 27-29 градуса, малко по-хладно ще е по морето – 24-26 градуса. Връщаме се към типичното юлско време, категоричен беше климатологът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Климатологът Георги Рачев: Синоптичната обстановка от последните дни е типична за зимата"}
{"url": "https://trud.bg/%d0%bc%d0%b2%d0%bd%d1%80-%d0%bd%d0%b0-%d1%80%d1%83%d1%81%d0%b8%d1%8f-%d0%ba%d0%be%d0%bd%d1%84%d1%80%d0%be%d0%bd%d1%82%d0%b0%d1%86%d0%b8%d1%8f%d1%82%d0%b0-%d0%bc%d0%b5%d0%b6%d0%b4%d1%83-%d0%b8%d0%b7/", "text": "Заместник-министърът на външните работи на Русия Михаил Богданов заяви предупреди, че размяната на удари между Иран и Израел в Сирия може да излезе извън контрол и да доведе до „много сериозно“ усложняване на обстановката в региона, предава РИА Новости. Докато обвинява Иран, че се опитва да превърне Сирия във враждебен плацдарм, Израел постоянно атакува военните обекти на Ислямската република и на нейнитесъюзници, разположени на територията на съседната страна. Двата най-сериозни инциденти настъпиха през пролетта, когато израелски ВВС нанесоха удари при случай на навлизане на ирански безпилотен летателен апарат в тяхното въздушно пространство и при случай на изстреляна ракета от Голанските възвишения. „Виждаме риск, че в някакъв момент тези събития, тази размяна на удари по някои обекти на сирийска територия може да излязат извън контрол и да доведат до много сериозно усложнение на ситуацията в региона. Като цяло смятам, че това, разбира се, не е в интерес нито на Руската федерация, нито на държавата Израел“, заяви Богданов. Той добави, че Русия говори за това с Израел, с когото поддържа „много близък контакт“ чрез различни отдели – от политическото ръководство до специалните служби. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " МВнР на Русия: Конфронтацията между Израел и Иран в Сирия може да излезе извън контрол"}
{"url": "https://trud.bg/%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be%d1%82%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%b2-%d0%b5%d1%82%d1%80%d0%be%d0%bf%d0%be%d0%bb%d0%b5-%d0%b5-%d0%be%d1%82/", "text": "Отменено е бедственото положение в община Етрополе. Нивото на река Малък Искър и водата в язовира спада, предаде БТВ. За няколко часа в община Етрополе са се излели над 130 литра на квадратен метър. За жителите на селата с прекъснат водопровод беше доставена питейна вода с водоноски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Бедственото положение в Етрополе е отменено"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%b2%d1%8a%d0%bb%d0%b5%d0%b2-%d0%be%d1%82-%d0%ba%d0%b8%d0%bb%d1%8a%d1%80%d0%b8%d1%82%d0%b5-%d1%81%d0%ba%d0%b0%d1%82%d0%b0-%d0%b8%d0%bc%d1%83/", "text": "Последният иск на държавата срещу Вълев е за 3 611 169 лева Дело за отнемане на придобито от престъпна дейност имущество на стойност 3,6 млн. лв. от осъдения до живот Георги Вълев от „Килърите“ завърши не в полза на държавата, а на затворника. Разглеждането на казуса трябваше да се състои преди седмица в Окръжния съд във Велико Търново. Оповестяването на открития процес стана в „Държавен вестник“ още през март. Оказа се обаче, че делото е прекратено още преди месец, защото Комисията за противодействие на корупцията и отнемане на незаконно придобито имущество /КПКОНПИ/ ,станала известна като „Антикорупция“, не била приключила въпросната си проверка в рамките на законовия 10-месечен срок. Оглавяваната правителствена комисия от Пламен Георгиев вече е внесла жалба в Апелативния съд във Велико Търново против прекратяването на делото срещу бившия бизнесмен Георги Вълев. Самият Пламен Георгиев при визита във Велико Търново наскоро заяви, че в страната вече има съдилища, които се базират на фиксиран законов срок от 10 до 13 месеца за проверки за престъпно имане, за да прекратяват дела. Искът на комисията за отнемане на придобито от престъпна дейност имущество срещу Вълев е бил внесен още на 11 ноември 2010 г., когато той вече бе арестуван и разследван за мокри поръчки като член на групата „Килърите“. Тогава държавата сложи ръка върху негово имане за над 10 млн. лева като обезпечение на бъдещ иск и когато той бъде осъден. Според „Държавен вестник“ обаче последният иск на комисията е внесен през февруари 2018 г. Доживотната присъда на бившия хотелиер влезе в сила в края на миналата година. Заради това „Антокорупция“ поднови иска си, а Темида огласи имотите в „Държавен вестник“. И докато институциите си прехвърлят топката, 60-годишният Вълев води дела срещу лица и институции. Затворникът предявява искове като претендира за обезщетения заради нарушени човешки права и уронване на доброто му име. Тъй като минава за беден, съдът му назначава служебни защитници, а на процесите е воден от затвора под засилена охрана и конвой от няколко автомобила с полиция и жандармерия. В същото време имуществото му, което е определено за конфискация, е изчислено на 3,6 млн. лв. и е запорирано. Така държавата за седем години прави три опита за изземване на имането на Вълев, но все безуспешно. Последният иск е за 3 611 169 лв. за 41 имота и парични суми на Вълев и семейството му, придобити от дейности, за които не са доказани трудови доходи. През 2011 г. Окръжният съд запорира 54 имота за близо 10 млн. лева по искане на комисията за отнемане на незаконно имане и като обезпечение в полза на държавата. Тогава Вълев още не бе осъден. „През 2016 г. пак Окръжният съд освободи 13 имота и вдига наложен запор върху дружествени дялове във фирми и над 7 автомобила – леки и товарни, защото са били закупувани с доказани доходи“, припомнят адвокати от Велико Търново. Репортерска проверка установи, че преди 7 години е наложена възбрана върху 20 декара в Царево на фирмата „Саут коуст инвестмънт“ ООД, в която Георги Вълев и съпругата му Анелия са съдружници. Теренът е бил купен през 2005 г., а пазарната му оценка е 6 млн. лв. Имотът е за ваканционно селище „Сънрайз вилидж блок А“. През 2016 г. съдът вдига възбраната върху този имот на брега на Черно море. Цена не е посочена. Сега „Антикорупция“ иска конфискация на 686 495 лв. действителна стойност от разпореждане с 14 дка в Царево и отделно още 161 830 лв. от 788 кв. м в промишлената зона на Царево. Не става ясно как терен от 20 дка с пазарна оценка от 6 млн. лв. за седем години е станал два парцела с такъв размер и с такава цена. За пръв път в този иск до съда на „Антикорупция“ се посочва и имот в Слънчев бряг. Двата парцела са с по една втора идеални части от по 8238 кв. м, а действителните суми от разпореждането с тях са по 648 770 лв. И двата терена са от 2004 г., но единият е от юли, а другият от септември. Одобрени са с една заповед на кмета на Несебър от май 2004 г. Сега се иска и отнемане на 3 дка в село Резово, община Царево. Теренът е пета категория и с ограничения по Закона за биологичното разнообразие. Да се отнеме в полза на държавата целият втори етаж от 112 кв. м в центъра на Велико Търново, известен като Търговската къща, и съпружеска общност на Вълеви. В определението на съда от 2011 г. за този имот е посочена стойност от 800 000 лева. Няма данни през 2016 г. съдът да го е освободил от възбраната и през 2018 г. се иска неговата конфискация. Сега държавата иска да отнеме още 137 кв. м имот на ул. „Иван Вазов“ 33 в старата столица, къща и земя върху обща площ от 1500 кв. м в еленското село Давери, нива в село Палици, изоставени земи на различни места в Еленско от над 50 дка, дворни места в свищовското село Горна Студена, широколистни гори в Стражишко, къща и стопански постройки в Добри дял, жилище в квартал „Картала“ във Велико Търново и др. Няколко нотариални акта трябва да бъдат обявени за недействителни, ако съдът уважи искането на „Антикорупция“. Почти всички са от 2007 г. Тогава Георги Вълев продава на фирмата „Поликомерс – Г“АД една втора идеална част от 1422 кв. м, 919 кв. м на ул. „Теодосий Търновски“, имот в Арбанаси от 842 кв. м – къща и стопански постройки, 9 дка ниви в село Големаните. Трябва да се развалят и имотни сделки в село Джулюница и град Килифарево. В иска на комисията са описани още десетки ниви в села и махали в областта, които подлежат на евентуална конфискация. На 146 149 лева възлиза действителната сума по банков заем и овърдрафт по кредит от 2007 г., които Вълев трябва да върне на държавата. Освен това 42 100 лв. е реалната цена от разпореждане с хранителен магазин на ул. „Велики Преслав“ във Велико Търново, 4000 лв. са получени от гараж, 10 250 лв. от придобит имот в село Павел, други хиляди левове от различни имоти в страната иска да бъдат конфискувани в полза на държавата комисията, защото са с недоказан произход. Други 5000 лв. са били получени от 500 дяла от капитала на „Европа Палас“, 36 355 лв. от продажбата на 251 дяла от „Венид – Съни – инвестмънт“. „Сега няма искане за конфискация на капитала на „Премиер Еърпорт“ ООД и върху дяловото участие на Вълев в още няколко търговски дружества. Запорите върху тях са били вдигнати през 2016 г. Преди две години са освободени и 7 автомобила на Вълев. Сега се иска отнемане на 10 200 лева, колкото е действителната сума, получена от продажба на товарен мерцедес“, обясняват работили по случая. Сега думата имат апелативните съдии в старата столица, които може и да направят различен прочит на въпросното решение на Върховния касационен съд. „Със свое решение №78 от 30 май тази година ВКС постанови, че сроковете, в които инспекторите на „Антикорупция“ трябва да съберат доказателства преди внасяне на иск за отнемане на имущество по реда на отменения Закон за отнемане в полза на държавата на имущество, придобито от престъпна дейност (ЗОПДИППД) са инструктивни, а не преклузивни. Поради тази причина и искането за недопустимост на производството и съответно прекратяването му по тази причина е неоснователно“, обясняват от „Антикорупция“. „Правото на държавата да отнеме имущество, придобито от престъпна дейност е материално право, за което законът е предвидил 25-годишна погасителна давност, която тече от придобиване на имуществото чрез престъпна дейност. То се упражнява по съдебен ред. Процесуална предпоставка за упражняване на това право пред съда е влизане на осъдителна присъда в сила. Друга предпоставка за предявяване на иска, законът не е предвидил“, коментират юристи. В съдебното решение се казва още, че съдебната фаза на производството се развива напълно самостоятелно по реда на ГПК и съдът не е обвързан от фактическите констатации на проверката. „Следователно 10-месечният срок на проверката за събиране на доказателства не е преклузивен, а инструктивен. Той има вътрешнослужебно значение за бързи и неотложни действия на органите на Териториалната дирекция за обезпечаване реализирането на правото на отнемане на имущество, придобито от престъпна дейност, тъй като въз основа на доклада от проверката, Комисията взима решение за образуване на производство за отнемане на имущество, придобито от престъпна дейност, и решение за внасяне на искане за налагане на обезпечителни мерки“, пише още в съдебното решение.", "date": "2018.06.30", "title": " Георги Вълев от “Килърите” ската имущество за 3,6 млн. лв.\t\t\t"}
{"url": "https://trud.bg/%d1%82%d1%83%d1%81%d0%ba-%d0%b2-%d0%b8%d0%bd%d1%81%d1%82%d0%b0%d0%b3%d1%80%d0%b0%d0%bc-%d0%ba%d1%80%d0%b0%d0%b9-%d0%b1%d0%bb%d0%b0%d0%b3%d0%be%d0%b4%d0%b0%d1%80%d1%8f-%d0%b1%d0%be%d0%b9%d0%ba%d0%be/", "text": "Председателят на Европейския съвет Доналд Туск публикува в профила си в Инстаграм снимка заедно с премиера Борисов. Върху фотографията Туск е написал “Край! Благодаря Бойко Борисов” по случай приключването на шестмесечното бълграско европредседателство.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Туск в Инстаграм: Край! Благодаря Бойко Борисов (СНИМКА)"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%b5-%d0%bf%d0%be%d0%bb%d1%83%d1%87%d0%b8%d0%bb%d0%b0-%d1%81%d1%8a%d0%b3%d0%bb%d0%b0%d1%81%d0%b8%d0%b5%d1%82%d0%be-%d0%bd%d0%b0-14-%d1%87%d0%bb%d0%b5%d0%bd%d0%ba/", "text": "Германският канцлер Ангела Меркел е получила съгласието на 14 членки на ЕС за бързо връщане на мигранти, опитващи се да влязат в Германия, предаде Дойче веле, цитирайки германската информационна агенция ДПА. Меркел разказва за споразуменията в писмо от осем страници до партийните лидери на нейните два коалиционни партньора – Християнсоциалния съюз и Германската социалдемократическа партия, посочва ДПА, която получила достъп до документа. Посочените страни в писмото, съгласили се да приемат мигранти, са Унгария, Полша, Чехия, Белгия, Дания, Естония, Франция, Финландия, Литва, Латвия, Люксембург, Холандия, Португалия и Швеция. В петък германското правителство съобщи, че е сключило сделка за връщане на мигранти, които в бъдеще достигнат границите на страната с Гърция и Испания, ако първата им регистрация е в тези две страни. Кандидатите за убежище, идващи в Германия, които първо са били регистрирани в друга страна членка на ЕС, трябва да бъдат отведени в по-големи “центрове за събиране”, където техните случаи ще бъдат разгледани, се казва още в документа. Вътрешният министър на Меркел Хорст Зеехофер от баварския Християнсоциален съюз даде на канцлерката срок до юли да вземе мерки за възпиране на мигрантите, идващи в Германия или в противен случай може да се стигне до разпадане на нейната управляваща коалиция. В писмото Меркел информира лидерите на двете партии, коалиционни партньори на нейния Християндемократически съюз, за резултатите от срещата на върха на ЕС, на която бе договорено споразумение за миграцията между европейските лидери. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Меркел е получила съгласието на 14 членки на ЕС за бързо връщане на мигранти"}
{"url": "https://trud.bg/23-%d0%be%d1%82-%d0%b8%d0%bc%d0%be%d1%82%d0%b8%d1%82%d0%b5-%d0%bd%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8%d1%82%d0%b5-%d0%b4%d0%be%d0%bc%d0%b0%d0%ba%d0%b8%d0%bd%d1%81%d1%82/", "text": "В Община Роман до момента са отводнени 46 частни имоти, което е близо 2/3 от всички домакинства, пострадали от бедствието. По преценка на директора на РДПБЗН старши комисар Димитров не е необходимо да се осигурява допълнително оборудване и служители, тъй като прогнозата е до 17.00 часа в оставащите около 1/3 домове водата да бъде изпомпана. Това съобщиха от пресслужбата на Областна администрация Враца. В сградата на Община Роман се проведе сутрешно заседание на Общинския щаб за изпълнение на общински план за защита при бедствия, в което участва областният управител Малина Николова, за анализ на ситуацията и насоки за последващи мерки. Директорът на РДПБЗН докладва за предприетите мерки за отводняване на частните домове и детската градина. От доклада стана ясно, че на денонощен режим в Роман работят 6 екипа на Регионалната дирекция с техническо оборудване от три автомобила и пет помпи. Създаден е и подвижен екип за обслужване на засегнатите села в Община Роман – Хубавене, Караш и Средни рът. Предприети са необходимите мерки и от директора на ОД на МВР за охрана на частното имущество на хората, пострадали от бедствието.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " 2/3 от имотите на пострадалите домакинства в Община Роман са отводнени"}
{"url": "https://trud.bg/%d0%b1%d1%81%d0%bf-%d1%81%d0%be%d1%84%d0%b8%d1%8f-%d1%89%d0%b5-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%b3%d1%80%d0%b0%d0%b6%d0%b4%d0%b0%d0%bd%d1%81%d0%ba%d0%b8%d1%8f-%d0%bf/", "text": "БСП – София обяви, че подкрепя гражданския протест срещу увеличението на цените на тока, парното и водата. Изпълнителното бюро на Софийската организация на БСП призовава членовете и симпатизантите си да се включат в утрешния гражданския протест пред сградата на Комисията за енергийно и водно регулиране на 1 юли (неделя) от 10 часа. По това време се очаква КЕВР да обяви новите цени на тока, парното и водата, след като на 29 юни прие увеличение на цената на природния газ с близо 11 на ст. /10,81%/.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " БСП – София ще подкрепи гражданския протест срещу увеличението на цените на тока, парното и водата"}
{"url": "https://trud.bg/%d1%82%d0%b0%d0%b9%d0%bd%d0%b8-%d0%ba%d0%bb%d0%b8%d0%b5%d0%bd%d1%82%d0%b8-%d1%82%d1%80%d1%8a%d0%b3%d0%bd%d0%b0%d1%85%d0%b0-%d0%bd%d0%b0-%d0%bb%d0%be%d0%b2-%d0%b7%d0%b0-%d1%82%d1%8a%d1%80%d0%b3%d0%be/", "text": "Мобилни екипи на НАП-Варна, маскирани като тайни клиенти, тръгнаха на масирани проверки по Северното Черноморие. До края на лятото в делнични и почивни дни ще се наблюдават ресторанти, барчета, магазини, борси, пазари, хотели, както и културни и спортни прояви. Засечените да продават стоки и услуги, без да издават касов бон, ще бъдат наказани със затваряне на обекта за срок до 1 месец и глоба от 100 до 2000 лв., предупредиха от НАП. Освен преки наблюдение, ще се използва и дистанционната връзка на касовите апарати със сървърите на НАП, за да се откриват хитруващи търговци, които декларират малка част от оборота си. Данъчните инспектори се легитимират официално и никога не събират глоби в брой, припомниха от НАП по повод несекващите опити на мошеници да се представят за служители на различни институции и да мамят лековерни хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Тайни клиенти тръгнаха на лов за търговци нарушители"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b5%d1%81-%d0%b8-%d1%81%d0%b0%d1%89-%d0%b7%d0%b0%d0%b5%d0%b4%d0%bd%d0%be-%d0%bc%d0%be%d0%b3%d0%b0%d1%82-%d0%b4%d0%b0-%d1%81%d0%b5-%d0%bf%d1%80/", "text": "Западните Балкани и киберсигурността бяха основни теми на 82-рото Междупарламентарно заседание Европейски парламент – Конгрес на САЩ, заяви председателят на Комисията по вътрешна сигурност и обществен ред Цветан Цветанов пред журналисти, съобщиха от пресслужбата на НС. Цветан Цветанов, председателят на Комисията по външна политика Джема Грозданова и съпредседателите на трансатлантическия диалог евродепутатът Кристиан Елер и Марио Диаз Баларт, член на Конгреса на САЩ, дадоха изявления за медиите в Народното събрание. Българският парламент е домакин на 82-ото Междупарламентарно заседание Европейски парламент – Конгрес на САЩ – трансатлантически диалог между законодателите на 29 и 30 юни 2018 г. Председателят на Комисията по вътрешна сигурност и обществен ред Цветан Цветанов отбеляза, че България за първи път, като председателстваща Съвета на ЕС, е символичният домакин на подобен формат, на този диалог, който се води между Европейския парламент и Конгреса на САЩ. Най-развитите демократични общества са ЕС и САЩ и точно затова трябва да бъдем подготвени за потенциалните заплахи и предизвикателствата, които има днес по отношение на киберсигурността, подчерта Цветан Цветанов. Той отбеляза, че в първия панел, на който са присъствали само представителите на ЕП и на Конгреса на САЩ, е обсъждана политическата ситуация и диалогът ЕС – САЩ. Впечатлен съм от изградените приятелски отношения, от искреността и доверието и съм убеден, че това е подходът, с който трябва да дадем посланието за повече Америка в Европа и повече Европа в Америка, подчерта той. По думите му сред обсъжданите теми са били и потенциалните заплахи от трети страни. Русия и Китай са едни от основни потенциални заплахи за мира и стабилността, разбира се, и фалшивите новини, и всички провокативни действия от някои държави, но ЕС и САЩ заедно могат да се противопоставят на всички тези заплахи, заяви Цветан Цветанов. Съпредседателят на трансатлантическия диалог евродепутатът Кристиан Елер благодари от името на ЕП на Българското председателство и на българския парламент, които са домакини на този форум. По думите му той е най-дългият формат между двете страни на Атлантика и дава парламентарния ъгъл на трансатлантическите отношения. Ние сме в София, която е столица на Българското председателство, България сега води Европа във всички отношения, измерения и по всички теми, включително и трансатлантическата, подчерта Кристиан Елер. Той информира, че на срещата са били обсъдени различни и по-общи политически въпроси, но и по-конкретни, като киберсигурността и свързаната с нея заплаха от страна на Русия, опитите за намеса чрез социалните медии и в социалните медии, опитите за намеса в демократичните избори както в Европа, така и от другата страна на океана. Макар че по някои икономически и политически въпроси ЕС и САЩ са на различни мнения, по отношения на основните си оставаме братя по оръжие и това се вижда много ясно от този формат, заяви той. Друг много важен аспект, който Българското председателство представи чрез приоритетите си и успя да постави високо в дневния ред не само за ЕС, но и за САЩ, са Западните Балкани, посочи Кристиан Елер. Благодарни сме на нашите колеги от САЩ, че те съзряха важността на тази тема, допълни той. По думите му това е изключително важна тема, която българските парламентаристи са включили и в трансатлантическия законодателен диалог. Марио Диаз Баларт, член на Конгреса на САЩ, отбеляза, че на срещата са били дискутирани въпроси от ключова важност, свързани не само с Европа и САЩ, но и със Западните Балкани. Отношенията между депутатите от Конгреса на САЩ и нашите колеги в Европа винаги са били стабилни и силни и ще продължават да бъдат такива, допълни още Марио Диаз Баларт. Днешната среща е седмата от Парламентарното измерение на Българското председателство, подчерта пред журналистите председателят на Комисията по външна политика Джема Грозданова. Тя посочи три акцента от дискусиите на форума. Обсъдихме необходимостта от силно стратегическо партньорство между Европейския съюз и САЩ, политическия и икономическия напредък в региона на Западните Балкани, за което Българското председателство направи много, както и това, че от гледна точка на търговията и икономиката ЕС и САЩ имат най-големия стокообмен в света, отбеляза Джема Грозданова. Основният извод, до който достигнахме по темата Западни Балкани беше, че ЕС няма как да постигне цялостен напредък дори с подкрепата на голяма Европа, без подкрепата и координацията със САЩ, допълни тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Цветанов: ЕС и САЩ заедно могат да се противопоставят на всички заплахи"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0-%d0%b7%d0%b0%d0%ba%d1%83%d1%81%d0%ba%d0%b0-%d1%81-%d1%82%d1%83%d1%81%d0%ba-%d0%b8-%d0%ba%d1%83%d1%80%d1%86-%d1%81%d0%bd%d0%b8%d0%bc%d0%ba%d0%b0/", "text": "Министър-председателят Бойко Борисов закуси заедно с австрийския премиер Себастиан Курц и председателя на Европейския съвет Доналд Туск в Залцбург. Премиерът публикува видео във фейсбук от срещата, на която обсъждат предстоящото европредседателство на Австрия.               АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Борисов на закуска с Туск и Курц (СНИМКА и ВИДЕО)"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d1%89%d0%b5-%d0%bf%d0%be%d1%81%d0%b5%d1%82%d0%b8-%d1%81%d1%8a%d1%80%d0%b1%d0%b8%d1%8f-%d0%bd%d0%b0-1-%d0%bd%d0%be%d0%b5/", "text": "Руският президент Владимир Путин ще посети Сърбия на 1 ноември, в Деня на освобождението на Белград през Първата световна война, съобщи в. “Вечерне новости”. На тази дата в сръбската столица ще има военен парад по повод 100 години от края на войната, на който ще присъства и Путин. По информация на вестника тогава в Сърбия може да пристигнат и подарените от Русия 30 модернизирани бронетранспортьора и също толкова съвременни танкове Т-72. Доставката на руска военна техника бе договорена през 2016 г. в рамките на военно-техническото сътрудничество между двете страни. На 1 ноември сръбският президент Александър Вучич и Владимир Путин ще се срещнат за трети път за непълна година. Двамата са имали досега общо 13 срещи. Вчера руският посланик в Белград Александър Чепурин уведоми Вучич, че Путин е приел поканата му да посети Сърбия. Посещението на Путин през есента бе потвърдено в петък и от сръбския външен министър Ивица Дачич, който съобщи също, че Москва е готова да участва в Брюкселския диалог за нормализиране на отношенията между Белград и Прищина, ако форматът на преговорите бъде променен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Владимир Путин ще посети Сърбия на 1 ноември"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%b4%d0%be%d0%b1%d1%80%d0%b0-%d0%b5-%d0%ba%d0%be%d0%be%d1%80%d0%b4%d0%b8%d0%bd%d0%b0%d1%86%d0%b8%d1%8f%d1%82%d0%b0-%d0%bc%d0%b5%d0%b6%d0%b4/", "text": "„Билките са едно от най-големите богатства на България. Благодарение на това биоразнообразие от над 770 вида лечебни растения сме на трето място след Китай и Индия по износ на билки в света“. Това каза министърът на околната среда и водите Нено Димов при откриването на празника на билките, планината и туризма днес в подножието на Троянския проход над село Балканец. Традиционното за троянския край събитие премина под мотото „Да променим отношението си към природата“ и с посланието „Зеленото е родолюбие“ и се проведе с подкрепата на МОСВ. „Този приказен празник е не само на билките, планината и туризма, а и на традициите, настоящето и нашето бъдеще. Днес е дъждовен ден, но нека се радваме на дъжда, защото от него се раждат зеленината и животът“, каза още министър Димов. Вицепремиерът Красимир Каракачанов също поздрави участниците и заяви, че той самият е за 8-и път на празника на билките в Троянския Балкан. Сред гостите бяха още евродепутатът Ангел Джамбазки, депутати от ВМРО и ГЕРБ, ръководството на областната управа в Плевен, на Дирекция Национален парк „Централен Балкан“ и РИОСВ – Плевен, кметове и общински съветници от Троян и Ловеч. Кметът на Троян Донка Михайлова подчерта, че местните хора винаги са черпили сила от традициите, планината и предприемаческия дух. Да се опитаме заедно да променим към по-добро отношението си към природата, макар и за един ден – това е посланието, което организаторите от Община Троян, Сдружение „Съвет по туризъм“ – Троян, и кметството на село Балканец отправиха към гостите на празника. Домакините предложиха на присъстващите горещ ароматен чай от 22 вида планински билки, събрани от Троянския балкан, както и любопитна информация за лечебната сила на широко разпространени и малко познати билки и диворастящи плодове. Победителите в конкурсите за най-красив венец, за най-дълъг венец от билки и за най-много набрани билки от поляната получиха награди, осигурени от МОСВ. Дирекцията на Национален парк „Централен Балкан“ се погрижи за подаръците на най-добре подготвените участници във викторината с въпроси за парка. На поляната Айдушкото сборище с панорамна гледка към билото на Балкана се стекоха стотици любители на планината. Празникът на билките се провежда за 16-и път всяка година в последната събота на юни. Тогава официално се открива и летният туристически сезон в региона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Нено Димов откри празника на билките в Троянския Балкан"}
{"url": "https://trud.bg/%d0%bc%d1%83%d0%b7%d0%b8%d0%ba%d0%b0%d0%bd%d1%82%d1%8a%d1%82-ni-co-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%8f%d1%82-%d0%bf%d1%80%d0%b8-%d0%b2%d1%87%d0%b5%d1%80%d0%b0%d1%88%d0%bd/", "text": "Музикант е загиналият при   на Прохода на Републиката вчера. В леката кола, която вчера се сблъска с автовоз край село Пчелиново, са пътували двама музиканти. 28-годишният Николай и 33-годишният Павел отивали към Русе, където трябвало да изнесат концерт, информира  . Край село Пчелиново, от Прохода на Републиката в посока Гурково, пътувал автовоз. Платното било мокро и на завоя колата на двамата млади мъже поднесла и се завъртяла. Шофьорът на автовоза направил всичко възможно да избегне удара, но безуспешно. Колата е смазана до неузнаваемост. На място остава 28-годишният Николай. 33-годишният Павел, който е шофирал автомобила, сега води битка за живота си в старозагорската болница. Състоянието му е критично. Негов колега написа разтърсващ пост в социалната мрежа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Музикантът Ni.co е загиналият при вчерашната катастрофа в Прохода на Републиката"}
{"url": "https://trud.bg/%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0-%d1%81%d0%b5-%d0%b1%d1%80%d0%be%d1%8f%d1%82-%d0%bd%d0%b0-%d0%b1%d1%80%d0%b8%d1%82%d0%b0%d0%bd%d1%86%d0%b8%d1%82%d0%b5-%d0%ba%d0%be%d0%b8%d1%82/", "text": "Расте броят на британците, които кандидатстват за гражданство в други страни от Европейския съюз след референдума през 2016 г. След брекзит близо 13 000 жители на кралството са получили гражданство в други европейски страни, сочат данни, цитирани от  . За сравнение предишната година Великобритания са напуснали 5000 души и само 1800 през 2015 г. Най-много британци мигрират в Германия, където броят им се е увеличил близо 12 пъти за последните две години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Увеличава се броят на британците, които кандидатстват за гражданство в други страни от ЕС"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d1%82-%d0%b0%d1%82%d1%80%d0%b0%d0%ba%d1%86%d0%b8%d0%be%d0%bd%d0%b5%d0%bd-%d0%bf%d0%b0%d1%80%d0%ba-%d0%b7%d0%b0-%d0%bd%d1%83%d0%b4%d0%b8%d1%81%d1%82%d0%b8/", "text": "Утре в Париж ще бъде открит специален атракционен парк за нудисти, в който те ще могат да се забавляват, скачайки на батут или играейки на мини-голф, съобщи Фокс нюз. Телевизионният канал отбелязва, че някои от атракционите ще могат да бъдат посещавани единствено в по-облечен вид – с шорти или долно бельо, за да се гарантира безопасността на нудистите. По преценки на нудистките организации, броят на феновете на голотата на публични места в района на столицата възлиза на около 88 хиляди. А във Франция всяка година пристигат около 4 милиона души, любители на нудисткия отдих. Франция винаги се е ползвала със славата на предпочитана нудистка дестинация. През месец септември миналата година във Венсенския лес в Париж бе обособена специална зона за голи посетители, припомня телевизионният канал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Откриват атракционен парк за нудисти в Париж"}
{"url": "https://trud.bg/%d1%80%d0%b0%d0%b7%d0%b4%d0%b0%d0%b4%d0%be%d1%85%d0%b0-%d0%be%d1%81%d0%ba%d0%b0%d1%80%d0%b8%d1%82%d0%b5-%d0%b2-%d1%82%d0%b5%d0%b0%d1%82%d1%80%d0%b0%d0%bb%d0%bd%d0%b8%d1%8f-%d1%84/", "text": "С огнено шоу и раздаване на „Оскари” бе закрито шестото издание на преглед на театалните школи „Талантино” в Благоевград. Наградите връчи журито- доц. Огнян Спиров и Ники Станоев. Директорът на Драматичен театър „Проф. Енчо Халачев” благодари на Община Благоевград за подкрепата при реализирането на фестивала. Пет дни градът бе театрална столица на млади таланти. Над 300 театрали от 17 театрални школи представиха 21 постановки. Преди да започне самото награждаване, доц. Огнян Спиров и Ники Станоев поздравиха всички участници. „В тази възраст, в която сте, това е поощрение, за да видите, че има резултат от това, което правите. Духовният резултат е това, което сте вие!,каза Ники Станоев. Награда в категория „Най- добро представление до 8 клас получи „Ревизор” по по Н.В.Гогол от ТШ “Ер Малък”. Индивидуална награда за актьорско майсторство получи Венцислав Венциславов (в ролята на Градоначалника). За „Главна мъжка роля” (до 8-ми клас) бе отличен Боян Георгиев (в ролята на Хлестаков). За „Главна женска роля” (до 8-ми клас) „Оскар” получи Силвана Димова ( в ролята на Ана Андреевна). Наградата за „Поддържаща женска роля ( до 8-ми клас) отиде при Елиза Тодорова ( в ролята на Маря Антоновна). Награда за музика и осветление ( до 8-ми клас) получи “РЕВИЗОР” по Н.В.Гогол от ТШ “Ер малък”. Индивидуална награда за актьорско майсторство получиха Александър Карасански (в ролята на Бернарда Алба) и Милен Златев. Награда за нов прочит на драматургичен текст (до 8-ми клас) бе връчена на Театрална школа към НЧ “Св.Климент Охридски” гр.Симитли и при ТШ “Ер малък”( до 12 клас) за „Домът на Бернарда Алба” по Ф.Г.Лорка. ТШ “Ер малък”( до 12 клас) с “Домът на Бернарда Алба” обра наградите и за костюми и сценография. По традиция, финалът на празничната вечер бе озарен от прекрасна игра с огън, пред сградата на Младежки дом. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Раздадоха „Оскарите” в  театралния фестивал „Талантино” в Благоевград"}
{"url": "https://trud.bg/%d1%85%d0%b2%d0%b0%d1%89%d0%b0%d1%82-%d0%ba%d1%80%d1%8a%d1%88%d0%ba%d0%b0%d1%87%d0%b8%d1%82%d0%b5-%d0%bd%d0%b0-%d1%82%d1%80%d0%b5%d1%82%d0%b0%d1%82%d0%b0-%d0%b8%d0%b7%d0%bd%d0%b5%d0%b2%d1%8f%d1%80/", "text": "Кръшкачите най-често се издънват на третата си изневяра, установи сайт за извънбрачни запознанства, цитиран от в. “Метро”. Порталът Illicit Encounters стигнал до този извод, след като провел анкета сред 1000 от своите потребители. Около 63 процента от респондентите заявили, че са били хванати в изневяра от брачни партньор, и това най-често се случвало при третото кръшкане. Единадесет процента се издънвали още при първия си опит, 12 на сто – при втория, и 21 на сто – при третия. Това се дължало на факта, че с увеличаване на изневерите кръшкачите ставали по-самоуверени и не полагали старание за да заличат следите от извънбрачната си връзка. При първото кръшкане хората ставали параноични и нервни, но след това добивали по-голяма самоувереност. Тридесет и девет на сто от анкетиране били изловени в кръшкане заради съобщения в телефона, 22 процента заради имейли, 20 процента заради лъжи за това къде се намират в момента,14 процента заради това, че са били забелязани с любовника. Осемдесет и шест процента от респондентите от мъжки пол признали, че са изневерявали на любимите както преди, така и след брака. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Хващат кръшкачите на третата изневяра"}
{"url": "https://trud.bg/%d1%82%d1%80%d1%8a%d0%bc%d0%bf-%d1%89%d0%b5-%d0%be%d0%b1%d1%81%d1%8a%d0%b4%d0%b8-%d1%81-%d0%bf%d1%83%d1%82%d0%b8%d0%bd-%d1%80%d1%83%d1%81%d0%ba%d0%b0%d1%82%d0%b0-%d0%bd%d0%b0%d0%bc%d0%b5%d1%81%d0%b0/", "text": "Доналд Тръмп ще повдигне пред Владимир Путин въпроса за предполагаемата руска намеса в американските президентски избори. Това каза американският президент пред репортери, които го придружават на борда на президентския самолет на път за Ню Джърси. Двамата президенти   на 16 юли във финландската столица Хелзинки. Доналд Тръмп замина за уикенда в своя голф клуб в Ню Джърси. С него са първата дама Мелания и майка ѝ Амалия Кнаус, синът им Барън, а също Иванка Тръмп и Джаред Къшнър. Тръмп е потвърдил пред репортерите в самолета, че ще обсъди с Владимир Путин евентуалната руска намеса в изборите, със забележката „Не искаме някой да се бърка в нашите избори”. На въпрос дали Съединените щати биха признали анексията на Крим от Русия през 2014-а, Тръмп е отговорил лаконично “Ще видим”. Уклончив е и отговорът на въпроса за евентуално вдигане на санкциите срещу Москва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Тръмп ще обсъди с Путин руската намеса в американските избори"}
{"url": "https://trud.bg/%d0%b4%d1%80%d0%be%d0%b3%d0%b0-%d0%b8-%d0%b4%d1%80%d0%b0%d0%bc%d0%b0-%d1%81-%d0%bc%d0%b5%d0%ba%d1%81%d0%b8%d0%ba%d0%b0%d0%bd%d1%81%d0%ba%d0%b8-%d0%b2%d0%ba%d1%83%d1%81/", "text": "“Сикарио 2: Солдадо” е най-атрактивната и обсъждана филмова премиера на седмицата. Филмът е продължение на изключително качествения криминален екшън трилър на Дени Вилньов “Сикарио”. Звездите Джош Бролин и Бенисио Дел Торо отново са на линия, Катрин Кийнър се присъединява към състава, а режисьор този път е Стефано Солима. Младата изгряваща звезда Изабела Монер също се включва с поддържаща роля. “Сикарио 2: Солдадо” разказва за войната с наркотиците на границата между САЩ и Мексико. Конфликтите ескалира и картелите организират трафик на терористи през границата. В опит да им попречат, правителството на САЩ отново се обръща към агента на ЦРУ Мат Грейвър (Джош Бролин) и наемника Алехандро Гилик (Бенисио дел Торо). За да започнат война между картелите, Грейвър и Гилик отвличат Изабела Рейес (Изабела Монер) – дъщерята на печално известния наркобос Карлос Рейес, но когато мисията им излиза извън контрол и те получават заповед да убият момичето, между Грейвър и Гилик настъпва разрив. Създателите обещават повече екшън, насилие и емоционални залози.", "date": "2018.06.30", "title": " Дрога и драма с мексикански вкус\t\t\t"}
{"url": "https://trud.bg/%d0%b3%d0%be%d0%bb%d1%8f%d0%bc-%d0%bf%d0%be%d0%b6%d0%b0%d1%80-%d0%b2-%d0%ba%d0%b2%d0%b0%d1%80%d1%82%d0%b0%d0%bb-%d0%bd%d0%b0%d0%b4%d0%b5%d0%b6%d0%b4%d0%b0-%d0%b2-%d1%81%d0%be%d1%84/", "text": "Голям пожар гори в двор на къща, между строеж на жилищна кооперация, платен паркинг и склад в столичния квартал „Надежда“ 6. На място има 3 пожарни автомобила, линейка и полицейски екип, предаде „Фокус“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Голям пожар в квартал „Надежда“ в София"}
{"url": "https://trud.bg/%d1%87%d0%be%d0%b2%d0%b5%d0%ba-%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb-%d0%bf%d1%80%d0%b8-%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d1%8f%d1%82%d0%b0-%d0%b2-%d1%81/", "text": "Поройните дъждове предизвикаха наводнения в Сърбия, включително в столицата Белград. Един човек е пострадал в Суботица, където потопът наводни улици, изкорени дървета и затрудни трафика. Движението по Ибърската автомагистрала в района на Степоевац е блокирано, тъй като там се е образувало езеро. Около 30 души са евакуирани от селото, в което няма ток. В района са изпратени спасителни екипи с лодки. Аварийните служби в Нови Сад са получили множество сигнали за проблеми, свързани с лошото време. От днес дъжтът постепенно спира, а водите се оттичат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Човек е пострадал при наводненията в Сърбия"}
{"url": "https://trud.bg/%d0%b4%d0%b5%d0%bc%d0%be%d0%bd%d1%81%d1%82%d1%80%d0%b0%d1%86%d0%b8%d0%b8-%d0%b2-%d1%81%d0%b0%d1%89-%d1%81%d1%80%d0%b5%d1%89%d1%83-%d0%b8%d0%bc%d0%b8%d0%b3%d1%80%d0%b0%d1%86%d0%b8%d0%be%d0%bd%d0%bd/", "text": "Хиляди демонстранти излязоха днес на протест в различни градове в САЩ срещу твърдата имиграционна политика на президента Доналд Тръмп, призовавайки да се ускори процесът на събиране на децата, разделени от техните семейства, предадоха световните агенции. Една от най-големите демонстрации се състоя в парка до Белия дом във Вашингтон. Си Ен Ен съобщава за протестни акции и в Бостън, Денвър, Ню Йорк, Далас. Общо около сто са обявените за днес демонстрации в страната. През последните седмици над 2000 деца бяха разделени от родителите им на границата между САЩ и Мексико след засилването на мерките за борба с незаконната миграция. Тръмп отмени на 20 юни разделянето на семейства, но много от децата все още не са върнати на родителите им. Малолетните са разпределени в цялата страна, понякога на хиляди километри от центъра за задържане, където се намират техните родители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Демонстрации в САЩ срещу имиграционната политика на Доналд Тръмп"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d1%83%d1%87%d0%b0%d1%81%d1%82%d0%b2%d0%b0%d1%85%d0%b0-%d0%b2-%d0%b3%d0%b5%d0%b9-%d0%bf%d0%b0%d1%80%d0%b0%d0%b4-%d0%b2-%d0%bf%d0%b0%d1%80%d0%b8%d0%b6/", "text": "Десетки хиляди хора излязоха днес следобед на гей парад в Париж. Шествието започна от площад “Конкорд” и приключи на Площада на републиката, а участниците носеха знамена в цветовете на дъгата – символ на ЛГБТ общността, предаде Франс прес. Те издигнаха плакати с надписи: “Нямате монопол върху семейството” и “Закрийте Ватикана – Гуантанамо за умовете”. По данни на Френския институт за изследване на общественото мнение над половината (53 %) от хората, заявяващи се като хомосексуалисти, бисексуални и транссексуални, са били жертва на хомофобска агресия, включително вербална и физическа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Хиляди участваха в гей парад в Париж"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%b2%d0%be%d0%b4%d0%be%d0%bb%d0%b0%d0%b7-%d0%b8%d0%b7%d1%87%d0%b5%d0%b7%d0%bd%d0%b0%d0%bb-%d0%b2-%d1%80%d0%b5%d0%ba%d0%b0-%d0%b8%d1%81%d0%ba%d1%8a/", "text": "38-годишен състезател от столичен спелеоклуб изчезна при нелеп инцидент в Мездра, съобщи  . Инцидентът станал този следобед край археологически комплекс „Калето”. Мъжът е паднал от сал в река Искър и е бил понесен от буйните води на реката. В неделя трябвало да се проведе приключенски многобой по екстремни спортове, като катерене, спускане по въже от единия до другия бряг на река Искър, плуване със сал и други. Организатор на събитието е община Мездра. Колегите му са се опитали да го спасят с лодка, но не са успели да стигнат до него. Издирването продължава. Кметът на Мездра Генади Събков обяви, че отменя утрешната проява. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Издирват водолаз, изчезнал в река Искър край Мездра"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%b8-%d0%b4%d0%b8%d1%80%d0%b5%d0%ba%d1%82%d0%be%d1%80%d0%b0-%d0%bd%d0%b0-%d1%80%d1%83%d1%81%d0%ba%d0%be%d1%82%d0%be-%d0%b2%d0%be/", "text": "Румен Петков и епископ Герасим, главен секретар на Светия синод на БПЦ проведоха среща с директора на Руското военно-историческо общество Владислав Кононов. По време на нея Кононов ги е запознал с подготовката на честванията, посветени на 800-годишнината от рождението на Св. Александър Невски, които ще се състоят през 2021 година. Изразена е готовност български и руски групи да участват в церемониите, които ще се проведат по официалния повод. За подготовката на събитието в Русия е организиран специален Граждански комитет под председателството на министъра на културата на Руската федерация Владимир Медински и съпредседателството на руския патриарх Кирил. Към Петков бе отправена и покана за участие в церемонията по откриването на паметник на генерал Тотлебен в Москва, която ще се проведе през октомври месец тази година. Идеята за изграждането на монумента е възникнала през 2017 година, когато представители на РВИО гостуваха на събитията, посветени на 140-годишнина от освобождението на Плевен и имаха възможност да посетят Плевенската панорама и паметника на генерал Тотлебен в града. Петков и Кононов са обсъдили още възможностите за съвместна работа по развитие на българо-руския военно-исторически туризъм, за което от Руското историческо общество готвят специална програма. По време на срещата Владислав Кононов е подарил на Румен Петков и епископ Герасим екземпляр от книгата „Държавникът, дипломатът и войнът Александър Невски“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Румен Петков и директорът на Руското военно-историческо общество обсъдиха подготовката на честванията за 800-годишнината от рождението на Св. Александър Невски"}
{"url": "https://trud.bg/%d0%b4%d1%8f%d0%b4%d0%be-%d0%be%d0%b1%d0%b3%d0%be%d1%80%d1%8f-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%b4%d0%be%d0%bc%d0%b0-%d1%81%d0%b8/", "text": "80-годишен мъж от великотърновското село Хотница е пострадал при пожар в дома си. Сигнал за случая е получен в 23,06 часа в петък. На адреса незабавно са били изпратени екипи на пожарната. Въпреки бързата намеса на огнеборците огънят е унищожил почти цялата къща. Пострадалият самотноживеещ старец е откаран за лечение в столичната болница Пирогов, с 40 процента изгаряния. Предполага се, че огънят е тръгнал от комина на къщата след като обитателят запалил печка на твърдо гориво. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Дядо обгоря при пожар в дома си\t\t\t"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5/", "text": "Според вицепремиера и министър на отбраната Красимир Каракачанов българското председателство е добро представяне на страната ни пред Европа и европейските институции. “Оттук нататък трябва да бъдем достатъчно активни тези червени точки, които натрупахме по време на председателството, да ги осребрим в полза на българските граждани”, заяви Каракачанов пред журналисти на Айдушкото сборище край троянското село Балканец, където присъства на Празника на билките, планината и туризма. Относно ползата на България от председателството в сферата на отбраната вицепремиерът каза, че е осъществена цяла програма от мероприятия, както и че е приет регламентът, който е бил необходим за индустриалното сътрудничество в областта на отбранителната индустрия. Каракачанов коментира и темата за мигрантите, като заяви, че ако европейските държави нямат обща политика да спират тези нелегални потоци от емиграция, използвайки всички средства, включително флотата си, и да ги връщат оттам, откъдето са пристигнали, няма да се реши проблемът. За вота на недоверие на правителството Красимир Каракачанов посочи, че БСП не са били добре подготвени. “Част от опозицията нямаше мотиви, а другата част, като ВОЛЯ, на практика не се държаха като опозиция”, заяви вицепремиерът. Той призна, че има проблеми със сигурността, но според него те няма да се решат с празни приказки от трибуната на Народното събрание, “а с това да дадем кураж на полицаите да си вършат работата”. “Ако ние не ги убедим, че те трябва да използват закона по най-твърдия начин, дори с използване на сила, и че няма да бъдат наказвани за това като престъпници, няма да има ефект”, заяви Каракачанов. “Не може разбеснели се цигани да хвърлят пейки и да замерят полицаите и за това да няма последици”, добави още той.  По думите му политиците трябва да спрат да купуват гласовете от гетата, защото по този начин създават чувство за безнаказаност у тези, които вършат престъпленията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.30", "title": " Каракачанов: Българското председателство е добро представяне на страната ни пред Европа"}
