{"url": "https://trud.bg/%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d0%b2-%d1%80%d0%b0%d0%b9%d0%be%d0%bd%d0%b0-%d0%bd%d0%b0-%d0%b2%d1%80%d1%8a%d1%85-%d0%b4%d0%b0%d0%bc%d0%b3%d0%b0-%d0%b2-%d1%80%d0%b8%d0%bb%d0%b0/", "text": "Мъж на 54 години получи инфаркт на връх Дамга над хижа “Иван Вазов” в Рила планина. Преди 3 часа е подаден сигнал в Спасителната служба в Дупница за починал мъж. 7 спасители тръгнали по сигнала, предаден им от телефон 112. В момента спасителите все още се придвижват към мястото. Очаква се тялото на загиналия турист да бъде свален или до лифта над Паничище или над Рилския манастир едва сутринта. Групата, която била с починалия, оставила тялото на мястото и слязла от върха заради лошите метереологични условия, пише  Това е трети смъртен случай от началото на годината в Рила планина. Само преди седмица до езерото Бъбрека почина 70-годишен турист от София. Преди него до езерото Окото почина уважават зъботехник от Кюстендил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Мъж загина в района на връх Дамга в Рила"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%80%d0%b8%d1%82%d0%b5-%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-%d0%bd%d0%b0-%d1%80%d1%83%d1%81%d0%b8%d1%8f-%d0%b8-%d1%82%d1%83%d1%80/", "text": "Министърът на отбраната на Русия Сергей Шойгу се срещна с турския си колега Хулуси Акар в Истанбул и двамата са обсъдили ситуацията в Сирия, съобщи в събота руското военно ведомство на официалния си уебсайт, предава ТАСС. „Главите на министерствата на отбраната на Русия и Турция обсъдиха ситуацията в Сирия“, се казва в съобщението. Агенцията отбелязва, че в събота се  в която участват президентът на Русия Владимир Путин, канцлерът на Германия Ангела Меркел, президентът на Франция Еманюел Макрон и президентът на Турция Реджеп Таийп Ердоган. Лидерите ще се съберат в този състав за първи път и той няма за цел да подмени другите формати за Сирия, но ще позволи да „се сверят часовниците“ в решаването на общата задача – възстановяването на мира и стабилността в Сирия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Министрите на отбраната на Русия и Турия са обсъдили ситуацията в Сирия"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d1%85%d0%b0%d0%ba%d0%b5%d1%80%d0%b8-%d0%b8%d0%b7%d0%bd%d1%83%d0%b4%d0%b2%d0%b0%d0%bb%d0%b8-%d0%b3%d0%b0%d0%bb%d0%b8%d0%bd/", "text": "Наскоро съсед пък наводнил новия му апартамент  Фолк певецът Галин се оплака, че бил изнудван от турски хакери, които блокирали официалния му профил в инстаграм. Във вече възстановения си акаунт изпълнителят на “Me gusta” разказа, че нямал достъп до него няколко дни и за да си го възстанови е трябвало да плати 300 долара. “Внимавайте какво получавате и какво отваряте в своите електрони пощи”, апелира Галин с тревога.  Той уточнява, че дори се е пазарил с хакерите, които първоначално искали по-големи суми, но склонили на 300 долара. Въпреки че кариерата му е в разцвета си, изглежда на Галин не му върви много, защото наскоро се оплака, че съсед наводнил новия му апартамент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Турски хакери изнудвали Галин"}
{"url": "https://trud.bg/%d0%b4%d1%8a%d1%89%d0%b5%d1%80%d1%8f%d1%82%d0%b0-%d0%bd%d0%b0-%d0%b4%d0%b6%d0%be%d0%bd%d0%b8-%d0%b4%d0%b5%d0%bf-%d0%b8-%d0%bf%d0%b0%d0%bc%d0%b5%d0%bb%d0%b0-%d0%b0%d0%bd%d0%b4%d0%b5%d1%80%d1%81%d1%8a/", "text": "19-годишната дъщеря на актьора Джони Деп се снима за списание V Magazine, като се появи гола на корицата и освен това позира заедно с 51-годишната Памела Андерсън. Актрисата и модел с френски корени Лили-Роуз Деп заснела първата си фотосесия на 15 години, и то за Chanel. Марката даде силен старт на кариерата й. До момента тя участва в 6 филма, много фотосесии и дори стана рекламно лице на легендария Chanel №5 L“Eau през 2016. Очевидно единствената дъщеря на Джони Деп е също толкова провокативна и смела, колкото и той самият. Лили-Роуз позира за корицата на списанието чисто гола, прикривайки гърдите си, пишат от MissBloom. Цялата статия и всички снимки вижте в  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.27", "title": " Дъщерята на Джони Деп и Памела Андерсън с обща фотосесия"}
{"url": "https://trud.bg/%d1%81-%d0%bf%d1%80%d0%be%d0%b5%d0%ba%d1%82-%d0%b7%d0%b0-15-444-%d0%bb%d0%b2-%d0%be%d0%b1%d0%bd%d0%be%d0%b2%d0%b8%d1%85%d0%b0-%d0%b4%d0%b5%d1%82%d1%81%d0%ba%d0%b0-%d0%bf%d0%bb%d0%be%d1%89%d0%b0%d0%b4/", "text": "С песни за есента, стихове по повод Деня на народните будители и много слънчево настроение в центъра на Дебелец откриха обновена детска площадка. Гости на тържеството бяха зам.-кметът на Община Велико Търново г-жа Снежана Данева – Иванова и общинският съветник Георги Недев. Със средства по проект на общинската програма „Инициативи на местните общности“ в размер на 15 444.08 лева са подменени съоръженията за игра, поставена е ударопоглъщаща настилка, сменена е оградата. Отделно, от бюджета на Кметството са монтирани павета, преасфалтирана е основната алея до съоръженията. ”С реализацията на дейностите постигнахме съвременен естетичен вид на централната градска част, създадохме преди всичко безопасно, но и многофункционално място за игра на децата и социална ангажираност на техните родители. Като втора част от проекта бе закупено ново парково обзавеждане – пейки и кашпи за цветя, с които се подобри облика на площадното пространство. Като кмет високо ценя съществуващата програма на Община Велико Търново, която подкрепя местните инициативи и дава допълнителни средства за развитието на населените места. Изказвам искрена благодарност към екипа си и работниците, които подкрепиха проекта и идеята на инициативната група.” – каза кметът на Дебелец Снежана Първанова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " С проект за 15 444 лв. обновиха детска площадка в Дебелец"}
{"url": "https://trud.bg/%d0%b3%d0%b0%d0%b7%d1%82%d0%b0-%d0%bf%d0%be-%d1%82%d1%83%d1%80%d1%81%d0%ba%d0%b8-%d0%bf%d0%be%d1%82%d0%be%d0%ba-%d1%82%d1%80%d1%8a%d0%b3%d0%b2%d0%b0-%d0%b4%d0%be-%d0%ba%d1%80%d0%b0%d1%8f-%d0%bd/", "text": "Въвеждането в експлоатация на двете разклонения на газопровода „Турски поток“ трябва да се случи до края на 2019 година, се казва в материали във връзка с визитата на руския президент Владимир Путин в Истанбул, където ще вземе участие в четиристранната среща на върха за Сирия и ще проведе двустранна среща с турския си колега Реджеп Таийп Ердоган, съобщава РИА Новости. Газопроводът „Турски поток“ ще се състои от две разклонения с мощност 15,75 млрд. куб. м. всяка, положени по дъното на Черно море. Първата тръба е предназначена за доставка на газ до турските потребители, а горивото по втората трябва да бъде изнасяно в страните от Южна и Югоизточна Европа. Както пише РИА Новости, в края на май стана известно, че „Турски поток“ ще бъде продължен към България. Освен това, от Будапеща изразиха надежда, че газопроводът ще бъде достроен до Унгария. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.10.27", "title": " Газта по „Турски поток“ тръгва до края на 2019 година"}
{"url": "https://trud.bg/%d1%80%d0%be%d0%bc%d0%b0%d0%bd-%d0%bd%d0%b0-16-%d1%80%d1%8a%d1%86%d0%b5-%d0%bf%d0%b8%d1%88%d0%b0%d1%82-%d0%b2-%d0%bc%d0%be%d0%bd%d1%82%d0%b0%d0%bd%d0%b0/", "text": "Историята е микс от криминале, хорър и младежки проблеми За да се вдигне нова къща, трябва цяла бригада строители – майстори и общи работници. Колкото са повече и по-опитни, толкова по-бързо расте сградата. А защо със създаването на една книга трябва да се занимава само един автор? Колкото са повече и по-ентусиазирани, толкова по-хубава може да бъде творбата, смятат Ели Лозанова и нейните седем помощници – момичета и момчета, бивши и настоящи възпитаници на училищата в Монтана.Всичко започнало преди около две години, когато група ученици от Езиковата и Природо-математическата гимназии в Монтана създали “Клуб на любителите на кафе и дебели книги”. Идеята била на самите тийнейджъри – те обичали литературата, интересували се от нови книги и български автори и искали да се срещат и разговарят с тях непринудено, на чаша чай или кафе, а не по сценарий. На една от срещите на младежите с писателя Радко Пенев, наричан “българският Дан Браун”, момчетата и момичетата се запознали и с Ели Лозанова – колоритна дама, бивша журналистка, сладкодумна разказвачка и любителката като тях на литературата и традициите на родния край. “Децата ме впечатлиха много – бяха интелигентни, задаваха любопитни и нестандартни въпроси и изглежда, че и те са ме харесали, защото сами ми предложиха да им стана ментор в литературната работа!” споделя Ели. Така ученици и менторка започнали да се събират по кафенета и библиотеки, ходели си на гости, чели нещата, които пишели, обсъждали книги. И толкова много си допаднали, че започнали да мислят в хор, а преди година и половина им хрумнало и заедно да напишат роман. Историята е от съвременния живот, микс от криминале, хорър и младежки проблеми. Съдбите на всички герои се срещат и преплитат в къщата на Мария – бивш полковник от полицията, която се е оттеглила на село, след като дъщеря й е отвлечена, а тя е пребита от бандити, по чиито следи върви. Пенсионираната полицайка приютява в дома си избягали от насилници момичета, част от които търсят семействата си, други – любовта, а Мария се мъчи да им помогне, но и да открие собственото си дете и злодея, който прекършва съдбите на младите хора. Зад всички премеждия на героите прозират интригите на безскрупулни бизнесмени, готови заради печалби да прегазят всичко – морал и закони, да пролеят детски сълзи и дори кръв. Менторката Ели Лозанова описва в романа живота на Мария, а останалите – Алекс, Михаела, Тони, Ива, Лъчезар, Кристина и Борислав са влезли в кожите на другите герои – Савана, Елисавета, Донка, Алекса, Едуард, Камен и злодея Пешето. Романът с работно заглавие „Пансионът на Мария Г. затваря в петък в 24” вече е сериозно напреднал и е изключително увлекателен, смята бригадата автори. “Пишем го като пианисти, които свирят заедно, само че ние пишем на 16 ръце!”, споделят младите разказвачи. Редактор е преводачката и писателка Елена Павлова, тя периодично чете написаното, коригира, съветва и насочва авторите. “Очакваме до ноември да завършим ръкописа и да започнем окончателното му редактиране. Вече има интерес и от издателства!”, казва Ели Лазарова. Михаела Стоянова, която вече е студентка в НАТФИЗ, пък е убедена, че романът им може да се превърне и в хубав филм. “Има много сцени, заредени и с драматизъм, и с хумор. Ще стоят страхотно на екран!”, обяснява тя. Менторката Ели Покрай романа менторката Ели посвещава учениците и в друго свое вдъхновение – кулинарията. Сладкодумната дама е голям познавач на северозападната кухня и е главен двигател на фестивала на националната кухня в Монтана “Бабина душица”. “Писането и готвенето имат много общи неща – човек трябва да познава традициите, но да ги допълва с вдъхновение и любов, така че не само да нахрани хората, но и да стопли душите им!”, казва Ели. Въпреки че е влюбена в словото, Ели изкарва хляб за семейството си с ежедневен, тежък труд. Работила е като журналист, била е и кореспондент на в. “Труд”, а от години е шофьор на такси. Напоследък пътува за месеци до Германия, където се грижи за болни. Мечтата й е да събере средства, за да потегне къщата си в близко до Монтана село, за да пише там натрупаните в главата й истории и да събира край огнището приятели и съмишленици.", "date": "2018.10.27", "title": " Роман на 16 ръце пишат в Монтана\t\t\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8-%d1%81%d1%80%d0%b5%d1%89%d1%83-%d1%86%d0%b5%d0%bd%d0%b8%d1%82%d0%b5-%d0%bd%d0%b0-%d0%b3%d0%be%d1%80%d0%b8%d0%b2%d0%b0%d1%82/", "text": "Протести срещу поскъпването на горивата започнаха в 15 ч. различни градове на България. В демонстрацията в Бургас се включиха близо 150 шофьори. Те се движат в автошествие от изхода на града към квартал „Ветрен“. Въпреки предупрежденията на полицията, че блокирането на пътя е недопустимо, протестиращите блокираха за около 10-15 минути движението по магистрала „Тракия“. До сблъсъци не се стигна, а още преди началото на протеста движението по магистралата беше отбивано по обходен маршрут в района на град Българово. Колоната от автомобили е била над 3 км и в момента се движи в центъра на града. От дни, фейсбук група отправя призиви за бойкот на монополна верига бензиностанции в града заради поредното повишение на цените на горивата. „Цените на горивата в последния месец буквално са полудели. Най-масовият бензин А95 е поскъпнал с около 11 стотинки, а дизелът с около 13 стотинки само за месец. Сравнението от началото на годината е още по-шокиращо. От януари бензинът и дизелът са нагоре средно с 30 стотинки“, обясни Росинка Бъчварова от организаторите на протеста. За последните 3 години това е вторият протест в областния град срещу високите цени на горивата. Според шофьорите, те трябва да са с около 20% по-ниски. В Пазарджик ще има автошествие от стадион „Георги Бенковски“, което ще премине през централната част на града, информира  . В момента най-популярният бензин в района – А-95 се продава за 2,44 лв./л, а дизелът – за 2,50 лв./л.  Блокади на пътища се очакват и в Пловдив. В Хасково протестиращите се събират в 17 часа на площад „Свобода“. Предварително участие в социалните мрежи са заявили 1000 души. Организаторите на протеста призовават да се носят касовите бележки от последното зареждане в съответния град, за да се внесе колективна жалба в комисиите за защита на конкуренцията и на потребителя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.10.27", "title": " Протестиращи срещу цените на горивата в Бургас блокираха за кратко магистрала „Тракия”\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%bd%d1%8f%d0%bc%d0%b0-%d0%ba%d0%b0%d0%ba-%d0%b4/", "text": "В няколко града в България днес се провеждат протести заради по-високите цени на горивата. Протест ще има включително и пред Министерски съвет, но управляващите са категорични, че те не отговарят за цените на горивата. Това обяви и министърът на енергетиката Теменужка Петкова. „Цените на горивата не се регулират от държавата. Те се определят от пазара – от търсенето и предлагането. Това са нормалните пазарни механизми и държавата няма как да влияе. България е член на ЕС. И за нас важат правилата на либерализирания пазар. Има регулация за цената на електроенергията за битовите потребители, но тенденцията е и тази регулация постепенно да отпада. Единственият най-добър барометър за определяне на всяка една цена на различни стоки и услуги е пазарът“, коментира министър Петкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.10.27", "title": " Министър Петкова: Държавата няма как да влияе на цените на горивата"}
{"url": "https://trud.bg/%d1%81%d0%b5%d0%b4%d0%b5%d0%bc-%d1%81%d0%b8%d1%80%d0%b8%d0%b9%d1%86%d0%b8-%d0%b8-%d0%b5%d0%b4%d0%b8%d0%bd-%d0%b3%d0%b5%d1%80%d0%bc%d0%b0%d0%bd%d0%b5%d1%86-%d0%b0%d1%80%d0%b5%d1%81%d1%82%d1%83%d0%b2/", "text": "След предполагаемо групово изнасилване на 18-годишно момиче, полицията в германския град Фрайбург е задържала осем души. Разследващите проверяват дали има още извършители. Арестуваните са седем сирийци и един германец. Те са на възраст между 19 и 29 години. Живеят предимно в бежански центрове. Всички задържани са били известни на органите на реда заради предишни престъпления като нанасяне на телесни повреди, кражби и търговия с дрога, съобщава говорител на полицията във Фрайбург. До арестите се е стигнало чрез ДНК-следи по жертвата и местопрестъплението. Според информацията, предоставена до момента, един от заподозрените е почерпил в заведение с питие момиче на 18 години. В напитката обаче, е сипал и упойващи вещества. Извел е жертвата навън и в храст е извършил сексуалното посегателство. След това върху омаломощеното момиче са се нахвърлили и други мъже. В деня след това, на 14 октомври, жертвата е подала сигнал в полицията, срещу неизвестен извършител. Вътрешният министър на провинция Баден-Вюртемберг похвали служителите на реда за извършените разкрития и осъди престъплението, ако бъде доказано, като ужасяващо. Кметът на Фрайбург призова правилата и законите да важат и да се уважават от всички. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.10.27", "title": " Седем сирийци и един германец арестувани за изнасилване на 18-годишно момиче във Фрайбург"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81-%d1%81-%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8-%d1%81%d0%b5-%d0%b7%d0%b0%d0%bf%d0%b0%d0%bb%d0%b8-%d0%bd%d0%b0-%d0%bf%d1%8a%d1%82%d1%8f-%d0%bc/", "text": "Автобус пламна в движение на пътя Мездра – Враца. Инцидентът е станал в близост до отбивката за село Руска Бела, като наложи и временно ограничение на движението само в една лента, съобщиха от Агенция „Пътна инфраструктура“. Автобусът е бил фирмен, като в него са се придвижвали 8 души – работници. Шофьорът успял да реагира навреме и няма пострадали вследствие на инцидента. Изпратените на място пожарникари са потушили огъня, но щетите върху превозното средство са огромни. Все още не е ясно каква е причината за пожара. Той е станал в задната част на автобуса, а работниците са се намирали в предната част. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Автобус с работници се запали на пътя Мездра – Враца\t\t\t"}
{"url": "https://trud.bg/%d0%ba%d0%b0%d1%80%d0%bb%d0%b5%d1%81-%d0%bf%d1%83%d1%87%d0%b4%d0%b5%d0%bc%d0%be%d0%bd-%d1%81%d1%8a%d0%b7%d0%b4%d0%b0%d0%b2%d0%b0-%d0%bd%d0%be%d0%b2%d0%b0-%d0%bf%d0%b0%d1%80%d1%82%d0%b8%d1%8f/", "text": "Преди една година Карлес Пучдемон заплаши да наруши единството на Испания, обявявайки независимост на автономната област Каталуния. Днес бившият регионален премиер ще се опита да обедини всички сепаратисти, за да постигне мечтата си за независима Каталуния, информира Франс прес. Мнозина от неговите някогашни съюзници, някои от които са в затвора, не са склонни да влязат в неговата нова партия „Крида“ („Призив“), чийто учредителен конгрес ще се проведе тази вечер в Манреса, на 60 километра северно от Барселона. Няма нищо случайно нито в датата, нито в мястото. Манреса се намира на едва 6 километра от затвора Ледонерс, където сепаратистки лидери очакват да бъдат съдени заради бунта си. А датата 27 октомври е точно една година, след като каталунският премиер обяви независима република Каталуния. В отговор на неговите действия централното правителство, тогава начело с консерватора Мариано Рахой, отмени автономията на този богат регион със 7,5 милиона жители и уволни правителството на Пучдемон. И докато последователите на Карлес Пучдемон ще слушат тази вечер речта му на голям екран, най-радикално настроените сепаратисти от Комитетите за защита на републиката насрочиха демонстрации в Барселона пред централата на регионалното правителство, ръководено от поддръжника на линията на Пучдемон, Ким Тора, за да го упрекнат, че е прекалено предпазлив. Новата партия, която Пучдемон иска да учреди и която е подкрепяна от Ким Тора, вече има 50 000 симпатизанти, според инициаторите й. Тя цели да събере привържениците на идеята за независимост, които сега са разделени в три парламентарни групи. Пучдемон сега живее в изгнание в Белгия заради издадената от Испания заповед за арест по обвинения в бунт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Карлес Пучдемон създава нова партия"}
{"url": "https://trud.bg/%d0%bd%d0%b0%d0%b4-500-%d0%b4%d1%83%d1%88%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0-%d0%b2-%d0%b7%d0%b0%d1%89%d0%b8%d1%82%d0%b0-%d0%bd%d0%b0-%d0%bc%d0%b0%d0%b9/", "text": "Над 500 души участваха днес в протеста-шествие под наслов: „Системата ги убива“ в град Гоце Делчев. То бе организирано в подкрепа на майките на децата с увреждания, които вече 6-и ден протестират в столицата. Шествието, преминало през целия град скандира: „Симеонов-вън“. При розариума на парка протестиращите пуснаха в небето черни балони. „Протестът е не само на родителите на деца с увреждания, а на всички, тъй като всеки един от нас би могъл да бъде на наше място. Борбата, която водим не е за нашите деца, а за децата на България, ние не искаме съчувствие, а разбиране и подкрепа, защото нашата победа ще е за всички, тя ще промени България ”, каза организаторът Илиана Георгиева. Протестиращите майки и децата им с увреждания, към които се присъединиха много граждани и деца, сред които и такива от социалните домове, носеха плакати с текст: „Симеонов ти си срам”, „Системата ни убива, искаме достоен живот” и др., информира БГНЕС. След кратък митинг на площад „Македония” шествието тръгна по улиците на града, за да завърши в парка, където към небето полетяха черни балони. Протестът днес в Гоце Делчев е втори в Благоевградска област, в подкрепа на столичани, първият се състоя през седмицата в град Сандански. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Над 500 души протестираха в защита на майките на деца с увреждания"}
{"url": "https://trud.bg/%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d0%b2%d1%82%d1%83-%d1%83%d1%87%d0%b0%d1%81%d1%82%d0%b2%d0%b0-%d0%b2-14-%d1%82%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0/", "text": "Ректорът на Великотърновския университет „Св. св. Кирил и Методий“ проф. д-р Христо Бонджолов взе участие в четиринадесетата световна среща на българските медии в македонската столица Скопие, организирана от Българската телеграфна агенция и Асоциацията на българските медии по света. Пред повече от 50 български медии от цял свят, интелектуалци от България и Македония, представители на българската диаспора проф. Хр. Бонджолов представи възможностите на Великотърновския университет, свързани с обучението на български и чуждестранни студенти и докторанти, както и начините за обучение на българи, живеещи в чужбина.  „Ние се опитваме да направим първия филиал изобщо на чуждестранен университет на територията на Република Македония. Очакваме съвсем скоро решението на македонското правителство, което да даде разрешение това нещо да се случи. Много се надявам, че в близко време ще имаме новина и тя ще е положителна.“, каза ректорът на ВТУ „Св. св. Кирил и Методий“. До този момент във Великотърновския университет има записани 38 докторанти от Македония и Косово. Първите планирани магистърски програми са англицистика, регионално развитие и приложни компютърни науки. Заявени са 100 места, като инициативата се реализира със съдействието на Международния славянски университет „Г. Р. Державин”, гр. Свети Николе, Македония. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Ректорът на ВТУ участва в 14-та световна среща на българските медии в Скопие"}
{"url": "https://trud.bg/%d0%b4%d0%b6%d0%b5%d0%b9%d0%bc%d1%81-%d0%bc%d0%b0%d1%82%d0%b8%d1%81-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b4%d0%b6%d0%b0%d0%bc%d0%b0%d0%bb-%d1%85%d0%b0%d1%88/", "text": "Американският министър на отбраната Джеймс Матис заяви, че убийството на саудитския журналист Джамал Хашоги е подкопало стабилността в Близкия изток. В изказването си на конференцията за сигурността в Бахрейн, Матис подчерта, че Вашингтон ще вземе мерки срещу отговорните за убийството. „Предвид общия ни интерес в запазване на мира и зачитането на човешките права не можем да не сме притеснени от убийството на Джамал Кашоги в дипломатическа мисия. Както каза и държавният секретар Помпейо, Съединените щати не толерират подобни безкрупулни действия, за да замълчи господин Хашоги чрез насилие. Всяка нация, която не зачита международните норми и закони подкопава регионалната стабилност в момент, когато има най-голяма нужда от такава.“ Матис каза още, че отношенията между Съединените щати и Саудитска Арабия няма да се променят. Това беше и позицията на саудитския външен министър Адел ал-Джубейр, според когото връзката между Вашингтон и Рияд е „непоклатима“. Джубейр също изрази съжаление за „истерията“ в медиите относно смъртта на Хашоги. „За съжаление, в медиите избухна истерия относно вината на Саудитска Арабия преди разследването да приключи. Но ние молим хората да изчакат, да осмислят резултатите от разследването и тогава да решат дали то е сериозно или не.“  Джубейр обеща пълно и щателно разследване и изправяне пред правосъдието на отговорните за убийството на Хашоги. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.27", "title": " Джеймс Матис: Убийството на Джамал Хашоги подкопава стабилността в Близкия Изток"}
{"url": "https://trud.bg/%d0%bf%d1%80%d0%be%d0%b5%d0%ba%d1%82%d1%8a%d1%82-%d0%b4%d0%b0%d1%84%d0%bd%d0%b5/", "text": "Сигурността на Европа е подложена на риск от така наречените схеми за „златните паспорти“, които позволяват на държавите да продадат гражданство или официално постоянно пребиваване на потенциално „опасни“ лица, предупреди комисарят по правосъдието на ЕС. Вера Юрова описва тези програми като „проблематични“ и „несправедливи“ и отразяват личните притеснения на европейските разузнавателни агенции, които се опасяват, че „златните паспорти“ са били експлоатирани от хора с достатъчно пари за закупуването на достъп до Обединеното кралство и Европа.  Нейните коментари идват, след като Малта и Кипър попаднаха в черния списък на 21 държави, работещи с тези паспортни схеми, за които се смята, че представляват висок риск от укриване на данъци. Списъкът беше публикуван от Организацията за икономическо сътрудничество и развитие, която иска по-строг контрол. Двете държави-членки на ЕС вече са продали гражданство на стотици лица от Русия, Китай и Близкия изток. Юрова каза, че печеленето на пари е поставено пред сигурността. „Аз разбирам, че схемите за гражданство са благоприятни за икономиката. Но това е несправедливо за хората, които не могат да си позволят да си закупят гражданство. И гражданството е нещо толкова голямо и толкова ценно, че гражданството за продажба ми изглежда доста проблематично“. Тя добави: „Имаме основателни притеснения, защото ако в една страна един опасен човек получи гражданство, той получава гражданство за цяла Европа. Може би е време всички ние да предоговорим цялата система и цялата компетентност на Европа. Защото има противоречие. След като имаме някои слаби места в ЕС, някои слаби пункта, през които е лесно да влезе в пространството, за цяла Европа има проблем“. Британското разузнаване, както е известно, също е много недоволно от схемите. „Това не е само притеснение за нас, то е притеснение за всички“, каза източник от Уайтхол.  Юрова ще публикува доклад, препоръчващ много по-строг контрол на схемите, до края на годината. В момента Брюксел няма власт да ги забрани, макар че това може да се промени. Комисарят заяви, че в нейния доклад ще настоява за автентичност на връзките между купувача на паспорта и държавата, за чието гражданство той кандидатства. Юрова говори за това в специално интервю по повод отбелязването на първата годишнина от смъртта на антикорупционната журналистка Дафне Каруана Галисия, която беше убита при бомбена атака в Малта.  Комисарят осъди липсата на напредък от страна на полицията при откриването на самоличността на онези, които поръчаха убийството на 16 октомври миналата година. Трима мъже са изправени пред съда за поставянето на бомбата, но за хората, които са разпоредили убийството, се смята, че все още са на свобода и полицейското разследване продължава. „Сега отбелязваме годишнината от убийството, но резултатите все още не са налице“, каза Юрова. „Сега, след една година, аз станах нетърпелива“. Юрова описа убийството като „промяна на играта“ и добави: „Ние знаем каква роля трябва да играят журналистите, и ако те спрат, ние ще отидем в ада“.  Коментарите й идват, след като Guardian публикува едно свое разследване, повдигащо нови въпроси за влиянието на водещия играч в индустрията със „златните паспорти“ Хенли и партньори, който в карибските държави е пионер в подобни схеми. Разследването е публикувано под флага на проекта „Дафне“, една съвместна работа на 18 новинарски организации от 15 държави, създаден, за да продължи разследванията, започнати от Каруана Галисия. Журналистът изрази безпокойство си в своя доклад, че наред с другите въпроси, касаещи дейността на Хенли, много странна изглежда връзката му с правителството, ръководено от министър-председателя на Малта Джоузев Мускат. В Малта всяко лице може да получи гражданство в замяна на вноска във фонда за развитие на страната в размер на 650 000 евро, или след закупуване или отдаване под наем на имоти, както и след инвестиции от поне 150 000 евро в държавни облигации. Схемата на Малта не изисква от новите граждани да прекарват в реално време в имотите, които са закупили или наели в страната. Схемата е разработена и сега се управлява от Хенли, от която той събира комисиона за всеки продаден паспорт и досега е направил 19 млн. евро от договора си. Хенли казва, че с тези програми се очаква да се постигне значителна обществена стойност, която може да насърчи чуждестранните инвестиции и да увеличи местния БВП. Защитават схемите си Както Хенли, така и Мускат, систематично защитават използването на такива схеми и твърдят, че са изградили защита, за да предотвратят злоупотребите, а кандидатите предварително и внимателно се проверяват и са подложени на строги проверки в списъците със санкциите и в масивите на Интерпол и на Международния наказателен съд. Разследването се фокусира върху начина, по който Хенли основава бизнеса си на Карибите и усилените му комуникации с изпадналия днес в немилост британски изборен консултант Александър Никс и неговата фирма SCL. Проектът „Дафне“ включва Guardian, Reuters, швейцарския Tamedia, германския Suddeutsche Zeitung, френския Le Monde.", "date": "2018.10.27", "title": " Проектът „Дафне“\t\t\t"}
{"url": "https://trud.bg/%d0%be%d0%b2%d0%bb%d0%b0%d0%b4%d1%8f%d0%bd-%d0%b5-%d0%bf%d0%be%d0%b6%d0%b0%d1%80%d1%8a%d1%82-%d0%b2-%d0%bc%d0%b5%d1%81%d1%82%d0%bd%d0%be%d1%81%d1%82%d1%82%d0%b0-%d0%b1%d0%be%d0%bd%d1%81%d0%be%d0%b2/", "text": "е овладян. Заради близостта на борови масиви наоколо, за гасенето бяха мобилизирани екипи от столичната пожарна с 9 противопожарни автомобила. Според данните горели са основни сухи треви. През нощта ще има дежурни екипи, които да следят мястото на пожара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Овладян е пожарът в местността Бонсови поляни"}
{"url": "https://trud.bg/%d0%bc%d0%b5%d0%ba%d1%81%d0%b8%d0%ba%d0%be-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d1%80%d0%b5%d1%88%d0%b5%d0%bd%d0%b8%d0%b5-%d0%b7%d0%b0-%d0%bc%d0%b8%d0%b3%d1%80%d0%b0%d0%bd%d1%82%d1%81/", "text": "Мексико предлага решение за мигрантския керван, който се движи към американската граница, предава Reuters. Говорейки за кервана, мексиканският президент Енрике Пеня Нието заяви, че мигрантите, които желаят да получат временни документи за самоличност, работа или образование за своите деца, биха могли да направят това, като се регистрират за убежище в южната част на Мексико. „Този план е само за тези, които се съобразяват с мексиканските закони и това е първата стъпка към постоянно решение за тези, на които е предоставен статут на бежанец в Мексико“, каза Пеня Нието по предварително записаното обръщение, излъчено в петък следобед. За да се класира за схемата, наречена „Estas en Tu Casa“, мигрантите трябва да се намират в южните щати Чиапас и Оахака, каза Пеня Нието. Временната работа в тези два щата ще бъде разширена, така че да бъде от полза и за мексиканците, каза президентът, чийто мандат приключва на 30 ноември. Керванът, която се движи през Чиапас от границата с Гватемала, позволи на Тръмп да започне с остра реторика срещу незаконната имиграция преди междинните избори за Конгреса на 6 ноември, в които републиканци се борят, за да запазят контрола си в законодателната власт на САЩ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Мексико предлага решение за мигрантския керван, който се движи към американската граница"}
{"url": "https://trud.bg/%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b4%d0%b6%d0%b0%d0%bc%d0%b0%d0%bb-%d1%85%d0%b0%d1%88%d0%be%d0%b3%d0%b8-%d0%b7%d0%b0%d1%81%d0%b5%d0%bd%d1%87%d0%b8-%d0%b8/", "text": "Убийството на саудитския журналист Джамал Хашоги засенчи икономическите реформи на принц Мохамед бин Салман, пише The New York Times. Вестникът заяви, че кризата с убийството на журналиста се е случила в момент, когато Саудитска Арабия вече се бореше финансово с ниските цени на петрола и трудности в растежа на частния си сектор в страна с „все по-младо население“. „Това е както политическа, така и икономическа криза“, заяви пред вестника Карън Йънг, изследовател от американския институт по предприемачество. „Дневният ред за икономическата реформа е донякъде изкривен. Не мисля, че е това е края, но определено е налице застой, най-вече защото това зависи от чуждестранните инвестиции и инцидента стана в най-лошият момент.“ Последствията от убийството доведоха до това изтъкнатите лидери в бизнеса и финансите, включително министърът на финансите на САЩ Стивън Мнучин и милиардерът Ричард Брансън, да откажат участие от втората годишна инициатива за бъдещи инвестиции в Рияд – опит на престолонаследника да внесе разнообразие в петролозависимата икономика. Конференцията приключи в четвъртък и „послужи като лакмус за ефефкта от огромните усилия на престолонаследника за реформиране на икономиката на страната“. Саудитският министър на енергетиката заяви, че са сключени сделки на стойност около 56 млрд. долара направени по време на конференцията, много от които са с компании от САЩ. Някои световни лидери все пак присъстваха на конференцията, като например пакистанския премиер Имран Хан и краля на Йордания Абдула II. Обаче присъствието и на двамата е свързано с пакетите за финансова помощ, които първият искаше и вторият вече получи , пише изданието. Вестникът добавя, че докато убийството на Хашоги може да е било неуспех в икономическите планове на Саудитска Арабия, като цяло то може да няма въздействие в дългосрочен план. „Критиците отдавна обвиниха Саудитска Арабия по въпросите на човешките права, което оказва малко влияние върху петролната индустрия на кралството или способността да купува оръжия от страни като Съединените щати и много бизнесмени няма да се поколебаят да работят в авторитарни държави, ако цената е правилна, пише The New York Times. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Убийството на Джамал Хашоги засенчи икономическите реформи в Саудитска Арабия"}
{"url": "https://trud.bg/%d1%80%d0%b0%d0%b7%d1%83%d0%b7%d0%bd%d0%b0%d0%b2%d0%b0%d1%87%d1%8a%d1%82-%d0%b8%d0%b2%d0%b0%d0%bd-%d0%b3%d0%b5%d0%bd%d0%b5%d0%b2-%d0%b1%d0%b8%d0%b2%d1%88-%d0%ba%d0%be%d0%bd%d1%81%d1%83%d0%bb-%d0%b2/", "text": "Изнасянето на „История славянобългарска“ от българския манастир „Захари Зограф“ в Атон, е една от най-големите тайни операции, свързани с културно-историческото разузнаване. В период от 13 години ДС подготвя дело с кодовото име „Маратон“, което води до успешен край задачата една от най-големите реликви да бъде прибрана в България. „Труд“ се срещна с Иван Генев, единият от двамата български разузнавачи, които в края на 1985 г. в Атон извършват подмяната на оригинала на ръкописа на Паисий с почти перфектно копие, направено по шпионски микрофилми.  Изпълних дълга си към родината, а връщането на реликвата беше грешка – Господин Генев, чия е идеята за вземането на ръкописа на „История славянобългарска“ от нашия манастир в Атон? Разкажете малко повече за тази операция през 80-те години.  – Специалната операция по вземането на ръкописа на „История славянобългарска“ се казва „Маратон“ и е част от голямата разработка – „Цитаделата“, на Първо главно управление на ДС. Идеята да се приберат от Европа и света всички ценности и български реликви, които имаме, беше на Людмила Живкова, председател на Комитета по изкуство и култура. Операцията беше възложена на отдел 14-и, касаещ културно-историческото разузнаване, създаден през 1972 година след решение на Секретариата на ЦК на БКП от същата година за опазване на българските културни паметници в чужбина. Мероприятието всъщност е било набелязано още тогава, а началото на операцията е дадено през 1982 година. – И кога всъщност успява да се реализира?  – След три години. През 1985-а – тогава бях съветник и заместник на генералния консул в Солун, си дойдох в София и разбрах, че ще бъда участник в разработката „Маратон“. В началото нямаше срок, търсеше се удобен момент. Поискахме разрешение от гърците да отидем до манастира ни в Атон. За там заминахме двама служители на разузнаването – моя милост и Венцислав Агайн, той работеше в посолството ни в Атина, както и още един „чист човек“ – имам предвид да не е свързан със службите, Динко Пехливанов. – Как стана заминаването ви?  – Тръгнахме за Атон с моята кола – Датсун Станца. Изработеното от специалисти копие на „Историята“ бяхме поставили в дипломатическа чанта с тайник, изработен специално за операцията. Целта – да вземем оригинала и нашата научна мисъл да го изследва и обработи, защото на някои от страниците се беше появил мухъл. А така можеше да загубим най-ценната книга за българите. Освен това тогава се прокрадваше и тезата, че ценители на антики искат да платят или на някого от манастира, или на някой приходящ, който да ги снабди с Историята. Т.е. тя да бъде открадната. Нашата цел беше само една – тази българска реликва да бъде запазена за поколенията, а направеното копие бе заради монасите. От разузнаването прецениха, че нито хората в расо, нито пък поклонниците, които посещават манастира, не трябва да бъдат обиждани. Затова копието бе абсолютно автентично и само експерт можеше да разбере, че това не е оригинал. – Знаете ли как и от кого е било направено копието на Историята?  – Затова разбрах после. Негови автори са доц. Михаил Енев – преподавател в Софийския университет по фотография, заедно с реставратора Петър Митанов – член на ефория „Зограф“. Двамата често са ходели до манастира. По задачата работили усилно и двамата началници в Комитета по вероизповеданията – бившият посланик в Атина Любомир Попов – председател, и заместникът му полк. Христо Маринчев. Между другото на Матанчев преди време е бил отказан достъп до Атон, което удължи във времето операцията. Копието наистина трудно можеше да се различи от оригинала с просто око. То е направено въз основа на снимки – събрани са в микрофилм, от Мишо Енев за няколко години. В София получих и плексигласова кутия, в която да поставим реликвата. – Разкажете по-подробно как направихте замяната на ръкописа, за кога го планирахте?  – Тримата пристигнахме в българския манастир „Свети Георги Зограф“ точно на Никулден – на 18 декември 1985 година. На Атон всички спазват празниците и служенията по стария календар. Посрещнаха ни неколцината български монаси, сред тях и библиотекарят дядо Пахомий. Той беше невероятен българин, малко гърбавичък, нисичък и трудно се разбираше какво говори. Само аз схващах какво казваше, другите ме гледаха, за да им кажа думите му. В София предварително бе обсъдено дали да му се доверим, но решиха подмяната да стане без негово знание, тъй като смятаха, че той ще се възпротиви. Дядо Пахомий бе много ревностен пазител и следваше строго правилото нищо да не се изнася от библиотеката. – И какво направихте, за да не разбере дядо Пахомий за смяната?  – За да можем незабелязано да разменим оригинала с копието, помолих дядо Пахомий да се качи на горния етаж, за да донесе един документ, за който знаех, че се намира там. Монахът с неохота се качи нагоре и точно в този промеждутък аз и Агайн сменихме изданията. Взех оригинала и го дадох на Венци, а копието поставих в кутията. Разтворихме го на 34-та страница, както беше и оригиналът. Динко нищо не забеляза, защото в това време той разглеждаше с интерес наоколо. Тъкмо намазахме капака на плексигласовата кутия с бързо съхнещо лепило и Пахомий се върна с документа. Казах му: Дядо, да знаеш, че по искане на Христо Маринчев слагаме капака, за да се запази добре ръкописа, да не го пипа всеки, който дойде в манастира. И духовникът не се усъмни. – Къде скрихте оригинала?  – В дипломатическото куфарче с тайника. Никулден беше голям празник за монасите и тримата останахме четири дни в манастира. Още си спомням вкусната прясна риба, невероятните самуни хляб, които монасите бяха изпекли, киселото зеле, а червеното вино беше невероятно. Тръгнахме си на четвъртия ден. Когато наближихме пристана, за да се качим на корабчето, което да ни заведе на сушата извън Атон, двамата с Агайн отдалече видяхме, че гръцките служители там бъркат в чантите на всички за проверка. Предупредих Венци да действаме бързо, защото ръкописът ще бъде намерен и тогава жална ни майка. Агайн действа мигновено и по най-бързия начин извади книгата и я мушва отзад в панталона си. Връхната му дреха го прикриваше и благодарение на бързата му реакция, спасихме положението. Когато дойде нашият ред за проверка, чантата бе обстойно проверена, и ни пуснаха да се качим. На корабчето нямахме проблеми и когато пристигнахме, се качихме на датсуна, паркиран близо до пристана преди няколко дни. – Добре, а кога третият ви колега научи за смяната на оригинала с копието?  – През цялото време Динко Пехливанов дори и не подозираше какво сме направили. Като тръгнахме за Солун, по пътя бяхме много гладни, намерихме една малка таверничка и отбихме. Както си седяхме на масата, изведнъж Венци Агайн ме попита в колата ли съм оставил Историята. „С мен е, да не съм луд да я оставя“, веднага го срязах. Динко като чу това, не можеше да повярва за какво говорим. Като разбра, че всъщност е бил свидетел на това, без да го забележи, дълго време ни се сърдеше. – Когато се прибрахте в Солун къде оставихте Историята?  – Заключих реликвата в касата си и се обадих на Центъра в София, че операцията благополучно е завършила. Прецениха, че няма да е добре да я караме с кола до България, заради различни опасности на границата, и беше решено да я изпратим с дипломатическата поща. След години разбрахме, че след като оригиналният ръкопис на Паисий е вече в България, се оказва, че никой не го иска. Изключително тесен кръг от хора са знаели, че Историята е тук, през цялото време тя стои в касата на шефовете на разузнаването, първо при ген. Васил Коцев, след това при ген. Владо Тодоров, докато стигне до ген. Бриго Аспарохов. – Г-н Генев, а КГБ знаеше ли за това, което е замислено, за операция „Маратон“?  – Не зная, те си контактуваха с началника на управлението. Но едва ли не е знаело, съмнявам се, все пак операцията беше голяма. – Според покойния професор Божидар Димитров е имало по-ценни неща от Историята в манастира – той има предвид Драгановския елей и Служебника на Патриарх Евтимий от XIV век. Дори се говори също, че имало и около 100 килограма златни монети. За тях нямахте ли задача от ДС?  – Не мога да преценя какво е било по-важно от Историята. Но касата в манастира се пази с три ключа. Всеки от тях се държи от тримата – игумена, дядо Пахомий библиотекаря, и още един монах – много болен, но беше стълб в манастира. За да бъде отключена касата, трябва да се съберат тримата. Затова подобно нещо би било много трудно да се вземе. – Ако наистина е имало толкова много злато, защо манастирът е бил в такова плачевно състояние доста години?  – По принцип монасите там са стиснати хора в добрия смисъл на думата – те мислят занапред – ако станат гладни години, какво ще правят после.  Не съм сигурен дали версията за 100-те килограма злато е вярна. Но там имаше много ценни икони и доста от тях са изнесени. Нищо чудно и хора от манастира да са помагали за това. Когато изпращат някого за Солун например, или на друго място, те треперят докато им дадат пари. Наистина бяха стиснати хора. Водели сме преговори с един богат търговец на антики и галерист – името му беше Бакойоргос. Той искаше да наеме земите на нашия манастир, те са на втория ръкав в Халкидики, който гледа към Атон – 17 декара гори с невероятна плажна ивица. Скалисто като при Камен бряг, нямаше път дотам. Бакойоргос искаше да вземе само плажната ивица. Сделката не стана, но после вече доколкото съм чувал, плажната ивица беше продадена. – Имате ли обяснение защо президентът Петър Стоянов през 1997 г. реши да върне Историята на манастира?  – Нямам представа, смятам, че го е решил на своя глава. Проф. Божидар Димитров обаче е знаел за намеренията му. Гърция въобще не е подемала въпроса за Историята. Чак като се разшумя тук по този въпрос, те възбудиха едно дело срещу неизвестен извършител. Това е. От гърците обаче може всичко да се очаква. Спомням си, че гърците унижиха и се подиграха с Петър Стоянов. Той отиде с Историята да погъделичка егото си там, а съседите пратиха при него само някакъв заместник-завеждащ отдел да го посрещне. Трябваше поне министърът на Северна Гърция да дойде. Подминаха го. Цяла делегация отиде до манастира. Някой беше предложил да даде второ копие на Историята и се обадил на Божидар – поискал обаче 25 000 долара. Шефът на НИМ казал, че няма тези пари, а отсреща му отговорили: „Тогава аз няма да я подарявам“. След това същият този човек уж се бил обадил на Петър Стоянов и президентът каза тогава, че не бил поискал и един цент… (Бел. ред. – На 12 януари 1998 г. на церемонията по предаването на историческия ръкопис присъстват президентът Петър Стоянов, министърът на културата Емма Москова и главният прокурор Иван Татарчев. Игуменът на Зографския манастир архимандрит Амвросий получава ръкописа от директора на НИМ Божидар Димитров.) – Според вас трябваше ли да връщаме оригинала на Историята?  – Не. Това беше грешно решение на президента тогава. Без да ни я искат гърците, той реши да я връща. Защо? Този въпрос и досега не ми дава мира. Може ли някой да забрави каква опашка, дълга 3 километра се изви тогава пред НИМ. Хора от цяла България бяха дошли и със сълзи на очи не даваха Историята да бъде взета.  – Днес, 33 години след оня Никулден, когато сменяхте оригинала с копие, чувствате ли се крадец?  – Не, в никакъв случай. Аз съм българин, български разузнавач, изпълнил дълга си към родината. – Вие сте били почти 10 години на работя в Гърция, освен в операция „Маратон“, участвали ли сте в други? Нямахте ли някой друг интересен момент в кариерата си в Атина и Солун?  – Имал съм интересни моменти. Те, разбира се, са любопитни днес, защото изглеждат като на кино, но тогава нещата не бяха така. Сигурно ще ви е интересна случката, когато избяга певицата Камелия Тодорова. – Сериозно? Това по време на вашия мандат ли се случи?  – Да. Беше горещото лято на 1987 година. В Солун започваше балканска среща на бръснари и фризьори. Гости бяха нашите от ДСО „Хигиена“, дойде и генералния директор Стефан Златев. В групата бяха известният стилист Капанов, а от Бургас дойде братът на големия актьор Апостол Карамитев, който бил много добър фризьор. Камелия Тодорова трябваше да бъде конферансие и да пее на събитието. Вечерта всички бяха настанени в хотел „Капсис“ до жп гарата в Солун. Още не бях си тръгнал от консулството и телефонът звънна на пожар. Отсреща – Стефан Златев, който притеснен ме извика да дойда веднага, изчезнала Камелия Тодорова. А на другия ден е събитието – донесла е 50 рокли и два кашона водка – всичко това намерили в стаята й. Ядосах се, защото много хора зависеха от нея, тя всъщност предаде тях. Можеше да избяга след един ден, а не да излагаме страната. – Водка ли? И то два кашона! Голям купон е щяло да стане… или пък е била за търговия?  – Е, оказа се, че тя носи водката за нейна позната от Атина – Радка Кундуру, дъщеря на гръцки политемигранти и далечна братовчедка на Лъчезар Аврамов, той оглавяваше туризма. Радка се върна в Гърция след като падна режимът на полковниците и имаше заведение в Атина. Уговорката е била Камелия да й донесе два кашона „Столичная“, която беше много евтина в България тогава. Е, Радка разбира се, щеше да я продаде на баснословна цена в бара си. Всъщност, Радка уредила вечерта да тръгнат с кола от Атина към Солун, за да вземе водката. Пристига тя на другия ден, а от Камелия – никаква следа. Щяхме да й дадем единия кашон, но тя беше направо бясна, фръцна се и тръгна веднага – не пожела да го вземе. – Успяхте ли да разберете веднага какво се е случило с Камелия и как е успяла да ви заблуди?  – Търсихме я, но Солун да не малък град, навсякъде можеше да е. Разбира се, като консул още същата вечер разбрах каква е работата. Обадих се на един мой човек, който имаше приятели в американското генерално консулство, И той ми каза, че Камелия ще пренощува в американското генерално консулство. Дошъл е един мъж – канадец или е германец, не знаеха какъв е, защото е имал два вида паспорти. Утре им било уредено да изчезнат двамата със самолет. Веднага казах това на нашите в София за случая. Е, този случай не можа да помрачи празника ни на другия ден – всичко мина много добре, намерихме си друга водеща… Хората сега обичат да слушат такива разкази, но трябва да знаят, че разузнавачите не са участници в екшъни, а хора патриоти, за които честта на родината беше над всичко. Нашият гост Иван Генев днес е на 78 години. Роден е във Варна. Има два мандата в Гърция – първо в столицата Атина, където завежда консулската служба в периода 1976-1980 година. Вторият му мандат е в Солун – там е заместник генерален консул 1983-1988 година. Той е един от участниците в операция “Маратон” на ДС.                      ", "date": "2018.10.27", "title": " Разузнавачът Иван Генев, бивш консул в Гърция през 80-те, пред „Труд“: Пратихме оригинала на Историята на Паисий по пощата"}
{"url": "https://trud.bg/%d0%b2-%d0%b8%d1%81%d1%82%d0%b0%d0%bd%d0%b1%d1%83%d0%bb-%d1%89%d0%b5-%d1%81%d0%b5-%d0%bf%d1%80%d0%be%d0%b2%d0%b5%d0%b4%d0%b5-%d1%87%d0%b5%d1%82%d0%b8%d1%80%d0%b8%d1%81%d1%82%d1%80%d0%b0%d0%bd%d0%bd/", "text": "В Истанбул ще се проведе четиристранна среща на върха, на която ще се обсъжда бъдещето на Сирия след гражданската война, припомня германският национален ежедневник Die Frankfurter Allgemeine Zeitung. Държавният глава на Турция Реджеп Тайип Ердоган посреща в града на Босфора лидера на Кремъл Владимир Путин, канцлера на ФРГ Ангела Меркел и френския президент Еманюел Макрон. За Меркел това е първа среща на върха за Сирия. На нея ще присъства също и специалният посланик на ООН Стафан де Мистура, който ще докладва на четиримата лидери за настоящата ситуация в разкъсваната от война близкоизточна република. Срещата на високо равнище в Истанбул ще бъде фокусирана по-специално на ситуацията в последната останала твърдина на опозиционните сили на Дамаск – северозападната сирийска провинция Идлиб. Там Русия, като съюзник на сирийското правителство, и Турция, която подкрепя опозицията, се договориха за създаването на демилитаризирана буферна зона. Сега стремежите са да се предотврати офанзива на правителствените сили на президента Башар Асад. Всички предишни мирни преговори, водени под егидата на ООН, се провалиха. Изданието припомня, че конституционната комисия с представители на правителството и опозицията, решението за създаването на който бе взето през януари, все още не е създадена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " В Истанбул ще се проведе четиристранна среща на върха за бъдещето на Сирия"}
{"url": "https://trud.bg/%d0%ba%d0%b0%d0%ba%d0%b2%d0%be-%d1%81%d0%b5-%d0%bf%d0%bb%d0%b0%d1%89%d0%b0-%d1%81-%d0%bf%d0%b0%d1%80%d0%b8-%d0%be%d1%82-%d0%bc%d0%be%d0%bd%d0%be%d0%bf%d0%be%d0%bb%d0%b8-%d0%b2-%d1%81%d1%82%d1%80/", "text": "Мъж е на смъртно легло  Събирайки сили, казва на жена си:  – Ще ми изпълниш ли една последна молба?  – Разбира се.  – Искам шест месеца след смъртта ми да се омъжиш за Пешо…  – Но аз мислих, че го мразиш?  С последни сили:  – И то как… *** – Откога имаме такава странна аларма в къщи?  – Нямаме. Седнал си върху котката. *** На плажа. Дете реве с всичка сила, не иска да си тръгват:  Към майка си, дерейки се:  – Нямааа, искам да изкопаяяя дупкааа и да легнеш в неяяя.  Майката, отчаяно, грабва лопатката:  – Дай, аз ще я изкопая дупката и ще легна в нея.  Бащата, съвсем отчаян, към жена си:  – Дай на мен, по-бързо действам, ще ти изкопая дупката, да лягаш в нея, че да си ходя, че съм гладен… *** Мога да вдигна 100 кила от лежанка. Така ставам сутрин… *** Две си говорят:  – Пък аз да взема на моя да му подаря чесалка за гръб.  – Няма лошо.  – Как да няма?! Каза, че вече за нищо не съм му нужна повече… *** Професор трескаво подготвя научен доклад у дома си.  – Да си ми виждала някъде молива? – пита по едно време жена си.  – Да, зад ухото ти е.  – Не може ли да бъдеш малко по-точна? Зад кое ухо? *** Братче и сестриче гледат филм за животни по Анимал планет. Свършил филмът и те отиват при баба си да закусват. Момченцето я пита:  – Бабо, ти можеш ли да имаш деца?  – Разбира се, че не, бабиното.  А момиченцето казва:  – Казах ли ти, че е самец? *** Ако жената върви с наведена глава – тя има любовник. Ако жената върви с гордо вдигната глава – тя има любовник. Ако жената гледа предизвикателно – тя има любовник. И изобщо, ако жената има глава, тя ще има любовник! *** – Добър ден, добре дошли в нашия магазин! С какво мога да ви помогна?!  – Разгонете всички консултанти, моля! *** – Тате, тате… а Господ, след като е създал жената, нещо друго направил ли е?  – Не моето момче, всеки се учи от грешките си… *** Чернобилска мъдрост:  – Хубавите прасета ябълките ги ядат! *** Дори да си ангел, винаги ще се намери някой, който не обича шума на крилата ти. *** Късна доба, пълен мрак… Порядъчно пийнал мъж се прибира в бърлогата, отключва тихо вратата, ослушва се и бързо се шмугва в коридора. Лампата обаче светва, дразнейки чувствителните му зеници. Срещу него е застанала жена му и бързо му отперва директен въпрос:  – Тодоре, пил ли си!?  – Тцъ, ма. С Жорето играхме ъ…, шах.  Благоверната подозрително го подушва.  – Тогава защо миришеш на ракия?  – Ми, на шах ли да ти мириша!? *** Водят първокласник към училище, а той хленчи:  – Какво съм направил? И защо дванадесет години??? *** Политик се прибира вкъщи и казва на жена си:  – Скъпа, честити ми! Избраха ме!  – Не ме ли лъжеш?  – Не, съкровище, това вече не е нужно! *** Луди се срещат навсякъде, но само в психиатрията бие на очи. *** – Мисля, че трябва да си тръгваш вече.  – Току-що дойдох, а и ти ме извика.  – Мислех, че няма да дойдеш. *** Иванчо:  – Тате, разкажи ми за Нютон.  – Седял си, значи, Нютон под дървото и внезапно прас… на главата му пада ябълка. След малко – прас, камък.  – И какъв закон е открил?  – Да не яде чужди ябълки! *** – Какво е мъж с 200 любовници?  – Уелски овчар. *** При гадателка:  – Снощи сънувах Бил Гейтс. Това на пари ли е или на вируси в компютъра? *** Кацнали космонавти на Марс и гледат почти същите хора като на земята, само малко по-високи. Всичко, разбира се, било на високо технологично равнище, даже се хранили и придвижвали чрез компютър. Сприятелили се земляните с марсианците, поканили ги и те да погостуват на Земята и тръгнали да излитат обратно към дома, но при преброяването на екипажа установили липса на един от членовете му. По едно време гледат през илюминатора навън тича техният човек, а след него търчи марсианка и крещи нещо. Успял той да стигне до кораба и вътре го питат:  – Къде се изгуби, бе човек?  – Ами, запознах се с една марсианка и я попитах как се правят при тях децата. Тя ми показа един компютър и ми вика: “За момче натискаш това копче, а за момиче това”. После ме попита при нас как се правят децата и като й показах, тя ме подгони. Компютърът ми иска да купи. *** Въпрос към радио “Ереван”:  – Има ли на света страна, в която не живее нито един арабин?  Радиото отговаря:  – Да, има – Бесарабия… *** В стриптийз клуб мъж пъха в бикините на танцьорката банкноти от “Монополи”.  – Ама това са фалшиви пари!  – А да не би циците ти да са естествени? *** Английски лорд звъни у тях. Прислужникът Джон вдига телефона. Провежда се следният разговор:  – Джон, какво прави милейди в момента?  – Добър ден, сър. Милейди в момента е с вас в спалнята.  – Добре, Джон. Иди до скрина, вземи пушката и ме застреляй.  След малко се чули два изстрела и Джон се върнал на телефона:  – Джон, ти си отличен стрелец – защо стреля два пъти?  – Сър, първо ви застрелях в спалнята, после и в зимната градина.  – Но, Джон, аз нямам зимна градина!  – Сър, а вие кой номер търсите? *** Две приятелки обикалят заедно по магазините. Едната пита другата:  – А ти на кого остави дъщеря си да я гледа докато си навън?  – На никой, оставих я да гледа телевизия. Казах й – виж тези две какички тук на телевизора. Когато тази удуши другата, мама ще се върне от магазина. *** Един пич от село тръгнал за града на пазар. Ходил той по пазара, разгледал всичко, купил си една гъска и тръгнал да се прибира. На връщане минал през центъра и гледа едно кино. Решил да види к‘во е т‘ва, обаче на вратата не го пуснали да влезе с гъската.  Нашият мислил, мислил и я скрил в потурите. Пуснали го в киното, влязъл той, филма започнал обаче гъската шавала непрекъснато в потурите и не му позволявала да гледа. На него му писнало и извадил главата през дюкяна.  След пет минути жената до него припаднала.  Водят я на доктор и той пита:  – Какво се случи?  – Седя си аз в киното и до мене някакъв мъж. Изведнъж той си извади оная работа и аз припаднах.  – Е какво толкова бе? Не си ли виждала на мъж оная работа?  – Ааааааааа виждала съм много. Амаа неговата ми ядеше от фъстъците! *** – Ах, каква изненада! Вие поразително приличате на третия ми мъж!  – Така ли? А колко мъже сте имали?  – Двама. *** Съдия пита потърпевша:  – Защо не избягахте от насилника?  – Просто за никъде не бързах.", "date": "2018.10.27", "title": " Какво се плаща с пари от „Монополи“ в стриптийз бар"}
{"url": "https://trud.bg/%d0%ba%d1%80%d0%b5%d0%bf%d0%be%d1%81%d1%82-%d0%be%d1%82-%d1%82%d1%80%d0%be%d1%8f%d0%bd%d1%81%d0%ba%d0%b0%d1%82%d0%b0-%d0%b2%d0%be%d0%b9%d0%bd%d0%b0-%d0%b8%d0%b7%d0%bd%d0%b8%d0%ba%d0%bd%d0%b0-%d0%ba/", "text": "От днес всяка събота „Труд“ ще предлага на читателите си новата рубрика на проф. Николай Овчаров „Завръщането на Индиана Джоунс“. В нея известният български археолог и изследовател ще разказва за най-интересните си разкопки, находки и експедиции по българските земи. Приятно четене! Най-западната точка на цивилизацията на „скалните хора“ През далечната 2004 г. бях помолен от златоградския бизнесмен Александър Митушев да направя обхождане на красивите околности на родопското градче. От няколко години вече разкривах тайнствения Перперикон край Кърджали, а същото лято започнах проучванията на светилището на Орфей до момчилградското село Татул. В главата ми постепенно се оформяше идеята за цивилизацията на „скалните хора“. Става дума за загадъчна тракийска култура в Източните и Средните Родопи, оставила стотици гробници, ниши и цели светилища, издялани в планинските масиви. Най-западната точка на цивилизацията на „скалните хора“ е в плодородната долина на р. Върбица между селата Бенковски и Добромирци. Именно там бяха насочени и моите основни усилия през 2004 г. В това няма нищо чудно, защото в този район първо е творила майката-природа. В епохата на кватернера тук се е простирало море, а на дъното са се образували десетки скални феномени. Милиони години по-късно хората са ги оприличили на различни животни и са започнали да ги почитат. През ІІ-І хил. пр. Хр. носителите на цивилизацията на „скалните хора“ дълбаят на много места в скалите стотици различни по големина и форма басейни и ниши, използвани като олтари. Изсечени улеи отвеждат жертвената течност по склоновете на величествените канари. От двете страни на близкия язовир „Мъглене“ пък открих две монументални тракийски светилища. Едното представлява естествен скален масив, в чийто център стърчи висока около 30 м скала. Другото е обожествен камък, извисяващ се на 3-4 м и е ограден с направена от древните хора стена с план на окръжност. Това е типичен „менхир“ или побита скала, символизираща мъжкото начало. Именно с него и с главния култ към Слънчевия бог са свързани и двете светилища.  Сред тези сакрализирани места се откриват и гробниците на тракийските вождове-жреци. Те са изсечени в скалите и в тях са издялани каменните ложета за знатните покойници. Особено интересна е гробницата в местността Горен Веслец край Бенковски. Днес тя е превърната в обект за поклонение от местните мюсюлмани. Те я ползват за магическо изцеление от болестите, „които идват и си отиват“. Там селяните се провират трикратно, а после дрехата от болното място се закачва по клоните на околните дървета. Лечението е най-ползотворно сутринта на празника „Хъдърлез“. Но може би най-интересно се оказа проучването на един обект, който се намира на малък хълм над пътя от с. Бенковски към с. Мъглене. Там според свидетелствата на местни жители през годините са откривани десетки монети. По направените точни описания разбрах, че става дума за парични знаци на близките древногръцки градове по Егейското крайбрежие Маронея и Абдера, както и на Римската република.  По тази причина заложих първите сондажи точно на това хълмче. И резултатите не закъсняха. Само за няколко дни под кирките на неколцината наети работници се показаха оформени зидове. А сред разхвърляните камъни излязоха десетки прекрасни древногръцки монети с красиви изображения на Александър Велики, на бог Дионис и на прочутото конче – символ на древна Маронея. Очевидно ставаше дума за тракийска владетелска резиденция със светилище, съществувала през ІV-І в. пр. Хр. За съжаление през следващите години средства за разкопки не се намериха. Едва през 2016 г. отново Александър Митушев осигури известна субсидия, с която младият археолог Любен Лещаков откри в подножието на хълма могилен некропол, в който са погребани тракийски аристократи от ІV-І в. пр. Хр. Особено интересен се оказа гробът на млада принцеса с многобройни сребърни украшения. Нямаше и съмнение, че некрополът е свързан с намиращата се над него резиденция. И ето, че през 2017-2018 г. специалистът по антична архитектура и мой дългогодишен заместник при разкопките на Перперикон доц. Здравко Димитров се нае да продължи разкопките на хълмчето. Отново излязоха десетки монети на елинските градове по Егейското крайбрежие. А встрани бе открита стена, която обграждала древното светилище и вероятно резиденция на местен тракийски управител (династ).  Но в археологията изненадите никога не свършват. Всички разкопки на такива забележителни обекти са съпровождани с непрекъснати обхождания на околността, която в случая е покрита с гъста гора. В един октомврийски ден на 2018 г. опитният планинар и наш разузнавач Денчо Първанов от Златоград се обади по телефона с невероятна новина. Разчиствайки с мачете непроходимата растителност на километър от провежданите на хълмчето разкопки, той открива непозната досега крепостна стена. Първоначално не можехме да повярваме. Но минути по-късно изпаднахме в еуфория, когато видяхме находката на Денчо. На близо 80 м дължина сред боровете се виждаше мощна крепостна стена, запазена на места над 4 м височина. Но най-интересен бе градежът, направен от огромни каменни блокове с неправилна форма, прилепени плътно един до друг. Някои от тях очевидно надхвърлят 2-3 тона. Естествено ние с доц. Димитров вече знаехме за какво става дума. Това е т. нар. „циклопски градеж“, характерен за крепостите от прочутата микенска култура, която се развивала в днешните гръцки земи през последните векове на ІІ хил. пр. Хр. Това е героичната епоха на Троянската война, на Ахил и Хектор, описани блестящо от Омир. В края на ХІІ в. пр. Хр. тази култура е пометена от северни нашественици. Още създателят на тракологията Александър Фол изказа хипотезата, че по някакъв начин тя се запазва по нашите земи и въведе термина „Микенска Тракия“. Впрочем, според „Илиада“ в най-великата война на човешката история участват и много тракийски царе. Сега пред нас се появява първото археологическо доказателство за това. Най-вероятно светилището край Бенковски е било създадено още във времената на Троянската война през последните векове на ІІ хил. пр. Хр. Дано през следващите години успеем да намерим средства за разкриването на този невероятен комплекс. Великата богиня-майка бди над Родопа Много интересна се оказа откритата преди край Бенковски пещера-утроба – храм на Великата богиня-майка, чиито култ е бил важен за траките. За разлика от класическата пещера край с. Ненково, Кърджалийско, тук почитането на Слънцето се извършвало рано сутрин, когато първите му лъчи са „оплождали“ земните недра. Отровни гъсеници пазят древния храм При разкопките от 2018 г. археолозите са сблъскаха с неочакван проблем. По боровете и земята пълзяха милиони едри гъсеници, които се събираха на големи кълба. Работниците се обриваха само от допир с паяжините от обвивките им, като неколцина даже влязоха в болница. Сякаш така сенките от миналото пазеха своята древна история.        ", "date": "2018.10.27", "title": " Крепост от Троянската война изникна край Златоград\t\t\t"}
{"url": "https://trud.bg/%d0%bf%d0%be%d1%80%d0%b5%d0%b4%d0%bd%d0%b0-%d0%bf%d0%be%d0%b4%d0%be%d0%b7%d1%80%d0%b8%d1%82%d0%b5%d0%bb%d0%bd%d0%b0-%d0%bf%d1%80%d0%b0%d1%82%d0%ba%d0%b0-%d0%b4%d0%be-%d0%bf%d1%80%d0%b8%d0%b2%d1%8a/", "text": "ФБР съобщи за 14-та подозрителна пратка, адресирана до милиардера Том Стайър. Той е един от дарителите на Демократическата партия и изявен критик на президента Доналд Тръмп. Пакетът прилича на останалите 13 самоделни взривни устройства, които от началото на седмицата получават членове на Демократическата партия и критици на Тръмп. Полицията задържа Сизар Сайък, който се предполага, че е отговорен за изпращането им. Повдигнати са му обвинения. Ако те бъдат доказани, го очакват до 48 години затвор. По време на своя изява в Северна Каролина президентът Тръмп заяви, че е наясно, че задържаният е негов привърженик, но отказа да поеме отговорност за действията му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Поредна подозрителна пратка до привърженик на демократите в САЩ"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80-%d0%b8-%d0%ba%d0%bc%d0%b5%d1%82-%d0%bf%d1%80%d0%be%d0%b2%d0%b5%d1%80%d0%b8%d1%85%d0%b0-%d1%80%d0%b5%d0%bc%d0%be%d0%bd%d1%82%d0%b8%d1%82%d0%b5-%d0%b2%d1%8a/", "text": "Премиерът Бойко Борисов и кметът на Варна Иван Портних провериха в петък късно ремонтите в града. „С премиера Бойко Борисов инспектирахме строителни обекти във Варна”, написа във Фейсбук градоначалникът. „На финала сме на изграждането на пробива на бул. „Сливница“ – от бул. „Янош Хуняди“ до бул. „Атанас Москов“, за който правителството осигури 4,5 млн. лв. Поставили сме си за цел до края на месеца обектът да е готов. След това предстои изграждане и на рампа от „Ат. Москов“ за алтернативно качване до автомагистрала „Хемус“. По-късно проверихме и изграждането на бул. „Левски“ – в момента активно работим по кръговите кръстовища с бул. „Владислав“ и бул. „Сливница“, като целта е до 20 дена да бъде пуснато движението по тях. Напредва и ремонтът на старата част на трасето – от бул. „Осми приморски полк“ до ул. „Брегалница“, с укрепване на подлезите и мостовите съоръжения. На място огледахме и строителството на бул. „Народни будители“ в Аспарухово, където изграждаме два нови пешеходни подлеза – за безопасен достъп до Морската гимназия. Напредват и дейностите по ремонта от кръговото кръстовище на бул. „Народи будители“ и ул. „Мара Тасева“ до новоизграденото кръгово кръстовище на бул. „Народни будители“ с ул. „Св. Св. Кирил и Методий“, допълни кметът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Премиер и кмет провериха ремонтите във Варна"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b0-%d0%b2%d0%be%d0%b4%d0%b5%d1%89%d0%b0-%d1%81%d0%bb%d0%b8%d0%b7%d0%b0-%d0%be%d1%82-%d0%b5%d0%ba%d1%80%d0%b0%d0%bd-%d0%b7%d0%b0%d1%80/", "text": "Американската телевизионна водеща Мегин Кели вече няма да води сутрешното си предаване в телевизия Ен Би Си, съобщават световните агенции. Свалено от ефир ще бъде и самото предаване на Кели. Причината – в сегмент, посветен на Хелоуин, американската водеща се изказа одобрително към т. нар. „блекфейс” – практика от времето на сегрегацията, когато бели актьори са се гримирали в черно, за да се подиграят на афроамериканците. „Кое е расистко? Навличате си неприятности, ако сте бял и се гримирате в черно за Хелоуин или ако сте чернокож и се гримирате в бяло за Хелоуин. Когато бях дете, това се приемаше за нормално, стига човек да се дегизира като определен персонаж“, каза Кели. Изказването ѝ предизвика вълна от възмущение в социалните мрежи и призиви за оставката ѝ. Впоследствие Кели поднесе извинение в ефир, в което заяви, че си е взела поука от станалото. В резултат на казаното от нея обаче, в четвъртък и петък, вместо нови издания, телевизията излъчи повторения на предаването ѝ. Според източници, пожелали анонимност, Кели най-вероятно ще се раздели с Ен Би Си. По информация на таблоида TMZ договорът на Кели с Ен Би Си е 25 млн. долара на година. С оглед на перспективите за разрив на отношенията с медията, американската водеща е наела адвокат и ще настоява за неустойки в размер на 50 млн. долара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.27", "title": " Американска водеща слиза от екран заради расистко изказване\t\t\t"}
{"url": "https://trud.bg/%d1%80%d1%83%d1%81%d0%ba%d0%b8%d1%82%d0%b5-%d1%81%d0%bb%d1%83%d0%b6%d0%b1%d0%b8-%d1%80%d0%b0%d0%b7%d0%b1%d0%b8%d1%85%d0%b0-%d0%b3%d1%80%d1%83%d0%bf%d0%b0-%d0%bd%d0%b0-%d0%b8%d1%81%d0%bb%d1%8f%d0%bc/", "text": "Агенти на руската Федерална служба за сигурност са разбили „дълбоко законспирирана“ група на „Ислямска държава“, чиито участници са подготвяли терористични атаки с голям обществен отзвук.Това съобщи пресслужбата на руската контраразузнавателна агенция, цитирана от ТАСС. Според съобщението задържаните в московския регион шест лица са планирали нападения с огнестрелни оръжия и самоделни взривни устройства в руската столица. При извършените обиски са иззети автоматични огнестрелни оръжия, средства за комуникация с отчети за извършената подготовка, схеми за изработването на бомби, и парични суми. „Спящата“ терористична клетка е била ръководена от емисари в Сирия, произхождащи от държави в Централна Азия. Групата е била финансирана чрез целеви финансови преводи и чрез извършването на „тежки общонаказателни престъпления“, съобщиха още от Федералната служба за сигурност. ТАСС припомня, че през април са били арестувани четирима души от друга спяща клетка на „Ислямска държава“, жители на сибирския град Новий Уренгой. Те също готвели терористични нападения в Московска област. В тогавашната спецоперация били превантивно задържани и 20 радикално настроени жители на същия град. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.27", "title": " Руските служби разбиха група на „Ислямска държава“, готвеща мащабни терористични атаки"}
{"url": "https://trud.bg/%d0%bc%d1%8a%d0%b6-%d0%be%d1%82-%d1%84%d0%bb%d0%be%d1%80%d0%b8%d0%b4%d0%b0-%d0%b5-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b7%d0%b0-%d0%bf%d0%b8%d1%81%d0%bc%d0%b0%d1%82%d0%b0-%d0%b1%d0%be/", "text": "56-годишният Сизар Сaйък е заподозреният в изпращане на самоделни взривни устройства на представители на Демократическата партия на САЩ и техни симпатизанти. Сайък е познат на властите още от 1991 г, когато е арестуван за първи път. През 2002 г. пък заплашва да взриви сградата на местна електрическа компания, заплашвайки да е „по-лошо от 11-ти септември“. Заловен е и се признава за виновен. През 2012 г. подава заявление за банкрут. Според  директорът на ФБР Кристофър Рей, Сaйък е изпратил по пощата най-малко 14 самоделни бомби. Всеки от пакетите е съдържал тръба с дължина около 15 см, часовник, батерия, жици и взривно вещество. Рей заяви, че става дума за вещество, което може да представлява опасност при температурно въздействие, но не даде повече подробности. Никое от устройствата досега не е избухнало и няма пострадали при тези инциденти. На първия разпит Сизар Сaйък е заявил, че самоделните му устройства не представляват опасност и че той не е искал никой да пострада, съобщи CNN. „Продължаваме да проверяваме дали намерените устройства са действащи взривни устройства, но е очевидно, че те съдържат вещества, които могат да са опасни“, каза директорът на ФБР. Сaйък е бил открит във Флорида по следи от ДНК и пръстов отпечатък върху пакета, който е бил изпратен на конгресменката демократ Максин Уотърс.  Вероятно е живял във ван, по който има надписи, свързани с адресатите на писмата. Имал е нестабилно поведение и е бил запален привърженик на Тръмп, пише CBS News. Повдигнати са му обвинения по пет пункта, включително незаконно изпращане на взривни вещества по пощата и заплашване на бивши президенти на САЩ, съобщи министерството на правосъдието. Сaйък ще бъде съден в град Ню Йорк, където са намерени пет от самоделните му устройства. Той може да получи присъда до 48 години затвор. Проверява се, дали е имал съучастници и дали има и други изпратени самоделни устройства. Директорът на ФБР подчерта, че е възможно и заяви, че е твърде рано да се обсъждат мотивите на Сайък. Очаква се Сизър Сайък да се яви в съда в понеделник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Мъж от Флорида е задържан за писмата-бомби до демократите в САЩ"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-3/", "text": "Русия, която крепи влиянието си в Сирия благодарение на военните си победи в полза на режима на Башар Асад, „не може да замести САЩ“ в Близкия изток. Това заяви днес министърът на отбраната на САЩ Джим Матис на ежегодната конференция по сигурността в столицата на Бахрейн. „Опортюнизмът на Русия и готовността й да не обръща внимание на престъпните действия на Асад срещу собствения му народ доказват липсата на искрен ангажимент към най-основните морални принципи“, допълни шефът на Пентагона, цитиран от АФП. „Искам днес да е ясно: натискът на Русия в региона не може да замени предишния постоянен и прозрачен ангажимент на САЩ към Близкия изток, ангажимент, който безрезервно отново потвърждавам“, допълни Матис. „Ние подкрепяме партньорите, които избират стабилността и се противопоставят на хаоса“, каза още той. Пристигнал вчера в това малко кралство в Залива, Матис иска да припомни на арабските страни, че САЩ продължават да бъдат предпочитаният партньор, защото имат дългосрочни ангажименти. Това каза вчера Кати Уилбъргър, отговаряща за международните въпроси в Пентагона, в самолета, с който Матис излетя от Вашингтон. Днес в Истанбул се организира безпрецедентна среща, на която ще се обсъжда бъдещето на Сирия. В нея ще участват турският президент Реджеп Тайип Ердоган, руският държавен глава Владимир Путин, френският президент Еманюел Макрон и германският канцлер Ангела Меркел, припомни АФП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.27", "title": " Американският министър на отбраната: Русия не може да замести САЩ в Близкия изток"}
{"url": "https://trud.bg/%d0%bc%d0%be%d0%bd%d0%b8%d0%ba%d0%b0-%d1%81%d1%82%d0%b0%d0%bd%d0%b0-%d0%b1%d0%bb%d0%be%d0%bd%d0%b4%d0%b8%d0%bd%d0%ba%d0%b0-%d1%82%d1%8a%d1%80%d1%81%d0%b8-%d0%bd%d0%be%d0%b2%d0%be-%d0%b3%d0%b0%d0%b4/", "text": "Общото между мъжете й било това, че са богати Моника Валериева смени визията в търсене на ново гадже, Плеймейтката, която наскоро се забърка в поредния скандал след като се похвали, че е минала през леглото на немския топ дизайнер Филип Плейн, призна, че в момента е сама. “Обожатели има колкото искаш, може свободно да избирам с кого да бъда”, категорична е дупнишката силиконка. Тя уточни, че общото между всичките мъже около нея е това, че имат много пари. Тя за първи път коментира личния си живот след като в началото на лятото изненадващо сложи край на връзката с богатото си гадже от Дубай. Това стана само месец след като Валериева се похвали с диамантен пръстен за над 100 000 долара. До последно тя не разкри самоличността на милионера, с когото имаше връзка повече от година и непрекъснато я обсипваше с луксозни подаръци и хиляди рози. Носеха се слухове, че въпросният мъж бил катарски принц, но дали това е така, не стана ясно. Моника призна за радялата им във фейсбук, но отказа да разкрие причината за краха в отношенията им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.27", "title": " Моника стана блондинка, търси ново гадже\t\t\t"}
{"url": "https://trud.bg/%d0%b7%d0%b0%d0%ba%d0%b8%d0%bd%d1%82%d0%be%d1%81-%d0%b2-%d0%b3%d0%be%d1%82%d0%be%d0%b2%d0%bd%d0%be%d1%81%d1%82-%d0%b7%d0%b0-%d0%be%d1%87%d0%b0%d0%ba%d0%b2%d0%b0%d0%bd%d0%b8%d1%8f-%d0%bd%d0%be%d0%b2/", "text": "В ситуация на пълна готовност през следващите 48 часа остава остров Закинтос. Това бе обявено след срещата на Координационния съвет за гражданска защита на острова. Екип от сеизмолози бяха изпратени на мястото. Те поставиха специални сеизмографи, които да следят вторичната активност на земните недра в района. След проведената среща стана ьсно, че следващите 48 часа са кризистни и рискови за острова. „Не е изключен нов силен трус с магнитуд от около 5,5 по скалата на Рихтер“, каза председателят на Организацията за антисеизмично планиране и защита професор Евтимиос Лекас, който с група учени е на Закинтос. По отношение на плажа Навагио, където г-н Лекас прелетя с хеликоптер, заяви, че „има следи от свлачища, но през следващите няколко часа ще преценим колко рискови са тези свлачища“. Властите предупредиха хората да обезопасят всеки опасен предмет в домовете си, който би могъл да падне, и да предизвика наранявания. Островът е зона с висока сеизмична активност. През 1953 г. земен трус разрушава почти напълно сградите на него. Припомняме, че трусътот вчера беше усетен в цяла Гърция и накара хората да излязат по улиците. Според Европейско-средиземноморския сеизмологичен център в Албания, Италия, Македония, Турция, Либия, Босна и Херцеговина, България и Малта също са усетили земетресението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Закинтос в готовност за очаквания нов трус"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%bf%d1%80%d0%b5/", "text": "Мисля, че премина границата. Не бива да се обиждат по този начин жените. Аз мисля, че той осъзна това. Това обяви пред   председателят на Народното събрание Цвета Караянчева по повод репликите на вицепремиера Валери Симеонов към протестиращите майки – „кресливи жени” с „уж болни деца”. „Валери Симеонов не крепи третото правителство на Борисов. Решението на малката коалиция е такова – да не подава оставка вицепремиерът”, уточни Караянчева. Относно семейство Баневи, които бяха арестувани вчера във Франция по обвинение за данъчни и документни престъпления, както и за пране на пари и думите на Евгения Банева преди години, че са дали милиони за корупция, тя коментира: „Нека да се осветят тези имена, които са искали подкупи, и тогава прокуратурата ще си влезе във функциите”. „ДПС е опозиция и е нормално да говорят такива неща (оставка на правителството). Имаме много работа още да свършим, не е време за предсрочни избори”, обяви още Цвета Караянчева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.27", "title": " Цвета Караянчева: Валери Симеонов прекрачи границата, но го осъзна"}
{"url": "https://trud.bg/%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80%d0%be%d0%b2-%d0%bf%d0%be%d0%bb%d0%b8%d0%bc%d0%b5%d1%80%d0%b8-%d0%b5-%d1%81%d0%b0%d0%bc%d0%be-%d0%bd%d0%b0%d1%87%d0%b0%d0%bb%d0%be/", "text": "Тече процедура по екстрадиция на семейство Баневи във френския съд. Двамата ще бъдат разследвани за пране на пари и длъжностни престъпления. Това коментира в Пловдив главният прокурор Сотир Цацаров. Бизнесменът Николай Банев и съпругата му Евгения са били арестувани в Ница при акция на френската полиция, след издадена Европейска заповед за арест. Разследването за момента срещу тях е свързано с дейността на приватизирания завод „Полимери“ АД. „Баневи ще бъдат разследвани по няколко обвинения, „Полимери” е само началото, добави още Цацаров. „Иво Прокопиев е разследван не като издател, а като бизнесмен и по-конкретно за „Каолин”. Твърденията, че бил подведен под отговорност, защото неговите издания пишели срещу корупцията, не отговарят на истината”, коментира още главният прокурор. „Разследванията вървят по отношение на лицата, за които има данни, че са извършили престъпления и не желая да коментирам изявленията им, каквото е това на г-н Прокопиев”, добави главният прокурор. „Обвиненията имат общо с бизнес, имат общо с приватизация. Когато преди години са се случвали събития с предприятието „Каолин”, или със съответни находища за такива полезни изкопаеми и съответна приватизация на територията на Разград, а в последствие и с други сделки, не мисля, че някой е издавал нещо. И не мисля, че някой трябва да разсъждава, че може да издава вестник и да е собственик на сайт и следователно всяко посегателство срещу него е посегателство срещу свободата на словото”, добави Сотир Цацаров. Той още веднъж подчерта, че „Каолин” няма нищо общо със свободата на словото, няма общо и с издателската дейност на обвиняемия Иво Прокопиев. Главният прокурор коментира още, че продължава издирването и на пловдивските бизнесмени Арабаджиеви, което на практика вече е в ръцете на френските власти. „Това, което е трябвало, ние сме го направили, а издирването им е в ръцете на чуждите власти”, каза още Цацаров. Цацаров каза още, че издирването на Ветко и Маринела Арабаджиеви също е в ръцете на френската полиция и очакват скоро те да бъдат намерени. Главният прокурор също коментира и случая с Димитър Желязков – Митьо Очите. „Приключила е процедурата по екстрадацията в турския съд и предстои връщането му в България“, посочи Цацаров. „Кога точно ще бъде предаден Димитър Желязков, зависи отново от турския съд“, заяви още той. На 2 август бяха задържани 19 души, за които имаше данни, че са свързани с организирана престъпна група на несебърския бос Митьо Очите. Задържани под стража обаче останаха 5. От всички с обвинения в неизвестност беше само общинският съветник от Несебър Пейко Янков, който се издирваше с червена бюлетина. Няколко дни след това и той беше задържан. Димитър Желязков беше под стража в Турция от август досега. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.27", "title": " Сотир Цацаров: „Полимери“ е само началото, Баневи ще бъдат разследвани по няколко обвинения\t\t\t"}
{"url": "https://trud.bg/%d1%83%d0%b1%d0%b8%d0%b9%d1%86%d0%b8%d1%82%d0%b5-%d0%bd%d0%b0-%d0%b4%d0%b6%d0%b0%d0%bc%d0%b0%d0%bb-%d1%85%d0%b0%d1%88%d0%be%d0%b3%d0%b8-%d1%89%d0%b5-%d0%b1%d1%8a%d0%b4%d0%b0%d1%82-%d1%81%d1%8a%d0%b4/", "text": "Отговорните за убийството на журналиста Джамал Хашоги ще бъдат съдени в Саудитска Арабия. Това подчерта министърът на външните работи на арабското кралство Адел ал-Джубейр на срещата на арабските лидери в бахрейнската столица Манама, предава AFP. По-рано Анкара настоя заподозрените да бъдат екстрадирани и предадени на турската правосъдна система. „По въпроса за екстрадицията – лицата са граждани на Саудитска Арабия, задържани са в Саудитска Арабия, разследването е в Саудитска Арабия и те ще бъдат съдени в Саудитска Арабия“, обясни първият дипломат на Рияд в рамките на регионалния форум за отбрана, който се провежда в Манама. Турският президент Реджеп Тайип Ердоган призова в петък за екстрадирането на 18 саудитски граждани, за които се твърди, че са замесени в убийството на Хашоги, правителствен критик на Рияд, убит в консулството на арабското кралство в Истанбул. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Убийците на Джамал Хашоги ще бъдат съдени в Саудитска Арабия"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b1%d1%81%d0%bf-%d0%b8%d1%81%d0%ba%d0%b0%d1%82-%d0%bd%d0%b0-%d0%b2%d1%81%d1%8f%d0%ba%d0%b0-%d1%86%d0%b5%d0%bd/", "text": "Да наричаш страната си блато прави ли те добър държавник? БСП искат на всяка цена да се доберат до властта, да настъпи тежка политическа криза и техният президент Румен Радев да назначи служебен кабинет, който да управлява дълго, съвместно с БСП. Единственият начин тези хора да получат властта е чрез служебно правителство, но нов изборен цикъл няма да реши проблемите на страната. Правителството на Орешарски върна развитието на България с години назад, а в някои сектори – с десетилетия. Това заяви председателят на ПГ на ГЕРБ и зам.-председател на партията Цветан Цветанов по време на осмия университет на СГЕРБ „Успешното европредседателство на България и новите предизвикателства пред ЕС“. Форумът се провежда в Сандански и се организира съвместно от „Сдружение граждани за европейско развитие на България“, Фондация „Ханс Зайдел“ и СГЕРБ. „Румен Радев, който нарече страната си блато, често казва, че в държавата липсва прозрачност. В такъв случай нека да попитам защо се избърза с избора на самолетите и бе въведен допълнителен критерий без да има решение на Народното събрание, като по този начин изборът бе насочен към една единствена фирма по време на служебния кабинет, назначен от самия Радев“, напомни Цветан Цветанов. Той отбеляза, че истински пример за прозрачност е българският парламент и това си е проличало при избора за конституционен съдия, когато са били спазени всички парламентарни и демократични процедури. „Отново в духа на прозрачността искам да попитам какви процедури направи президентството при избора на конституционен съдия. Имаше ли възможността обществото и българските медии да проследят целия процес? Не може да говориш за прозрачност и да не можеш да защитиш думите си, като в същото време предлагаш за конституционен съдия неуспял политик, който провали страната ни с кандидатурата си за генерален адвокат на Европейския съд“, подчерта Цветанов. Цветанов обясни пред СГЕРБ, че БСП се интересуват как да дойдат на власт, като в същото време не предлагат алтернатива. „Според тях „Визия за България“ е алтернатива. Коя е тази визия за нашата страна, от която отсъства строителството? Как ще гарантираш просперитета и модернизацията на България, като изключиш от своята „визия“ всички 250 хил. български строители?“, отчете председателят на ПГ на ГЕРБ. По думите му нашите политически опоненти влязоха в историята на парламентаризма със своя вот за намерения. Цветанов попита когато Корнелия Нинова е била председател на социалната комисия в парламента какви законодателни промени е инициирала, за да реши проблемите на хората с увреждания. „Тогава на хората с увреждания бяха осигурени общо 180 млн. лв. Ние само за следващата година ще даде със 150 млн. лв. повече, като в същото време не увеличаваме дефицита“, уточни зам.-председателят на ГЕРБ. Той сподели, че вчера се е почувствал удовлетворен от политическата култура на всички народни представители, които единодушно подкрепиха двата законопроекта, както и от демонстрираното взаимно уважение между майките и депутатите. Цветанов изтъкна, че доходите непрекъснато се увеличават, като обясни, че в края на управленския мандат минималната работна заплата ще бъде 650 лв., а БВП 120 млрд. лв. По думите му до 2021 г. прогнозата е България да има траен икономически растеж. Председателят на ПГ на ГЕРБ отбеляза, че в края на мандата учителските заплати ще бъдат увеличени двойно спрямо 2017 г. „624 млн. лв. за образователна инфраструктура, 490 млн. лв. за здраве, 0.5% дефицит, най-ниската безработица в последните 15 г. Всичко това е възможно, защото страната е стабилна. Защо все се търси скандалът, при положение, че имаме толкова добри новини“, категоричен бе Цветанов и уточни, че работодателите вече изпитват недостиг на работна ръка и това също е една от причините правителството толкова да инвестира в образованието. Председателят на ПГ на ГЕРБ коментира и изминалото председателство на Съвета на ЕС. „Не е нормално всички европейски лидери да подкрепят с две ръце основният приоритет на председателството – Западните Балкани, да се осигури приемственост от австрийското и румънското председателство на тази тема, а опозицията да говори, че България се е провалила“, анализира Цветан Цветанов. Той подчерта категорично, че всички тези, които ни насочват на изток, нямат място в българската политика. „Единственият път пред страната ни е европейският и е важно да го покажем. Ето защо европейските избори догодина ще бъдат ключови както за България, така и за ЕС“, каза Цветанов. По думите му, Балканите и жителите на региона дълго ще помнят какво направи България за тяхното европейско бъдеще. Зам.-председателят на ГЕРБ благодари на СГЕРБ за редицата инициативи, които те осъществяват и посочи, че техният богат опит е нещо безценно и ги призова непрекъснато да го споделят с младите. „ГЕРБ е единствената партия със структури в цялата страна. Това е една от основните причини да сме толкова силни“, завърши Цветан Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Цветан Цветанов: БСП искат на всяка цена да се доберат до властта"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "Тази събота и неделя: „Владетелите на света“ Четете новата поредица на „Труд“ за осемте най-влиятелни фамилии. Варбург – как европейското семейство банкери Варбург излъчи бащата на Федералния резерв на САЩ.               София Вергара: Латино жените сме свръхсексуални Колумбийското бижу продължава да блести. Без червило се чувствам гола. Хората говорят за гърдите ми, много любима тема са те. И ако искате да знаете – гърдите ми са напълно естествени. Винаги съм имала внушителен бюст. Изглеждам по този начин от 13-годишна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Труд Уикенд – един вестник за два дни"}
{"url": "https://trud.bg/%d0%bf%d1%80%d0%b5%d0%b4%d1%81%d1%80%d0%be%d1%87%d0%bd%d0%b8-%d0%b8%d0%b7%d0%b1%d0%be%d1%80%d0%b8-%d0%b8%d1%81%d0%ba%d0%b0%d0%bb%d0%b8-%d0%be%d0%bb%d0%b8%d0%b3%d0%b0%d1%80%d1%81%d0%b8%d1%82%d0%b5/", "text": "„Уважавам мнението на всички партии, да си правят пленуми и конгреси, да взимат решения. Колегите от ДПС много пъти са ми благодарили за работата на правителството“, това коментира пред журналисти в Шуменско при инспекцията на строителството на новата отсечка от „Хемус“ премиерът Бойко Борисов в събота. Той за пореден път даде пример, че никога не е делил общините по партийната принадлежност на кметовете им. Даже ставало малко странно – БСП казвали, че ГЕРБ и ДПС заедно си управлявали общините, а в същото време БСП и ДПС сега искат да свалят правителството. Борисов коментира, че е „нормално всяка партия в опозиция да иска да управлява с изключение на „Да, България“, които искат само да хейтят и да критикуват“. „Когато бяхме заедно в управление просто ги мързеше да работят. Имаха всички възможности – вицепремиери, министри, всичко. Спят до късно и като ме чуят около 11,30 като се събудят, ще постнат“, каза още премиерът. „Мислите ли, че всичките тези, които години наред са се отчитали тук и там, не искат предсрочни избори – олигарсите. Дали толкова много мощни фигури, които в момента са или издирвани за арест, или арестувани, искат ГЕРБ и патриотите да управляват, или искат оставка?“, попита риторично министър-председателят. По думите му и БСП, и ДПС 20 години са правили така, че те да живеят добре и по тяхно време са се случвали приватизационни сделки. „Само се чудя защо и президентът им се хваща на играта“, коментира Борисов. Той подчерта, че целта на правителството е да събере всички пари от крадците: „Яростна е съпротивата, яростно се борят, но това е нормално и за тях. Искат да си спасят милионите. Ние твърдо сме решили всички пари да съберем от крадците на ДДС, от контрабандистите, за да може да дадем, както сега двойни заплати на учителите, повече за култура, спорт, образование, здравеопазване, за всички бюджетни заплати. По-високи заплати с една дума в новия бюджет“. Борисов припомни, че при убийството на журналистката Виктория е имало опити да бъдат вкарани в капан, „но именно институциите – прокуратура и МВР, направиха така че в дни да задържат убийеца, да задействат европейската заповед за арест и да го дадат на правосидето. Нещо, което не си спомням да е правено досега“. Въпреки това се говорело, че институциите били в криза. „Е в криза са – арестуват тия, които не трябва явно“, иронизира Боросов. Премиерът Борисов припомни как след управлението на кабинета “Орешарски” държавата е платила близо 7 млрд. и е заварила дефицит от -4%. “Сега в следващия бюджет половин милиард лева има повече за образование, повече от половин милиард за здравеопазване, 10% върху заплатите на полицаи отгоре, военни, съдебна охрана, лекари. Половин милиард повече за общините, 150 млн. лева повече за хората с увреждания. Кое е в колапс?”, каза Борисов. По думите му работата на институциите дава резултати и това ядосва опозицията. „Макар и късно, но действително специализираният съд и прокуратура в момента, заедно с нашите служби проявяват и воля, и професионализъм, и желание. Така че, винаги има какво да се желае повече”, заяви премиерът. “Че институциите задържат олигарси, това ли ги е яд или, че контрабандата от 34% слезе на 5%. И че бюджета за новата година в следствие борбата на институциите, не на отделни хора, донесе милиарди повече в хазната”, попита Борисов. Той припомни, че миналата година се наложи държавата да отпусне 12 млн. лева за изчистването на опасните химикали в “Полимери” – Девня. “АМ “Хемус” защо не я направиха. Важна ли е тя за гражданите на Търговище, на Шумен”, попита Борисов и припомни, че кабинетът “Орешарски” я извади от програмата за финансиране с европейски фондове. При инспекцията на трасето на АМ „Хемус“ между Белокопитово и Буховци министър-председателят информира, че кметовете на Шумен и Търговище са сигнализирали за трудност при отчуждаването на 180 декара земеделска земя. Премиерът Борисов разговаря със собственика на земята, като се разбраха да се търси законово решение, за да не се забавя строежът на магистралата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2018.10.27", "title": " Предсрочни избори искали олигарсите"}
{"url": "https://trud.bg/15-%d0%b4%d0%b5%d1%86%d0%b0-%d0%be%d1%82-%d0%be%d0%b1%d0%bb%d0%b0%d1%81%d1%82%d0%bd%d0%b8%d1%8f-%d1%80%d0%b5%d0%b3%d0%b8%d1%81%d1%82%d1%8a%d1%80-%d1%81%d0%b0-%d0%be%d1%81%d0%b8%d0%bd%d0%be%d0%b2%d0%b5/", "text": "18 деца са осиновени от началото на годината до сега на национално ниво от регистъра на Регионалната дирекция „Социално подпомагане” във Велико Търново. Международните осиновявания са 15, сподели Ивайло Деев – юрисконсулт на инспекцията. Той уточни, че общият брой деца, вписани в регистъра за пълно осиновяване във Велико Търново, към момента са 88. От тях здрави са 63. Останалите деца са с някакви увреждания. Най-много са децата над 7-годишна възраст – 78, а най-малко от 0 до 3 години – само четири, като две от тях са с увреждания. Вписаните кандидат-осиновители от област Велико Търново са 44-ма. А кандидат-осиновителите от страната, вписани в регистъра на Регионалната дирекция „Социално подпомагане” в старата столица са 1 410, сочат данните. 94 са приемните семейства в област Велико Търново, в които има настанени към момента 126 деца. Утвърдените приемни семейства в региона са 139, информира Ивайло Деев. Най-много са приемните семейства в община Павликени – 35. Следва я община Велико Търново с 28 приемни семейства. Най-малко те са в община Сухиндол – само едно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " 15 деца от областния регистър са осиновени в чужбина"}
{"url": "https://trud.bg/%d0%b1%d0%b0%d1%80%d0%b0%d0%ba%d0%b0-%d0%b8-%d0%ba%d0%b0%d1%80%d1%83%d1%86%d0%b0-%d0%b8%d0%b7%d0%b3%d0%be%d1%80%d1%8f%d1%85%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d1%82%d1%8a/", "text": "Барака и каруца са изпепелени Велико Търново, съобщиха от Регионалната служба за пожарна безопасност и защита на населението. Сигнал за инцидента на ул. „Йоасаф Бдински” е получен в събота в 23:02 часа в Оперативния център. Шестима огнеборци с два специализирани автомобила са се отзовали, но огънят, причинен от човешка небрежност, унищожил барака и каруца. Половин час след полунощ в неделя е подаден сигнал за пожар в къща в Полски Тръмбеш. Пламъците лумнали отново от човешка небрежност. Огнеборците успели да спасят къщата, като щетите са само мебели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Барака и каруца изгоряха при пожар в Търново"}
{"url": "https://trud.bg/%d1%83%d1%87%d1%80%d0%b5%d0%b4%d1%8f%d0%b2%d0%b0%d0%bd%d0%b5-%d0%bd%d0%b0-%d1%84%d0%be%d0%bd%d0%b4-%d0%b7%d0%b0-%d0%bf%d0%be%d0%b4%d0%bf%d0%be%d0%bc%d0%b0%d0%b3%d0%b0%d0%bd%d0%b5-%d0%bd%d0%b0-%d1%81/", "text": "На официална среща, проведена в българското посолство в Атина в петък, новият посланик Валентин Порязов се срещна с представители на българската диаспора в Атина и остров Крит. Посланик Порязов направи предложения за обединяване на общността в Атина. „Обезпокоен съм, че българската общност е силно разединена“, сподели той като постави сериозно темата с българските училища в Атина. Според него да се разкриват училища е хуманно дело, но дали има достатъчно деца, дали предлаганото образование е качествено са въпроси без отговори в момента. Факт е, че доста родители не са доволни и предпочитат децата им да посещават гръцки училища. Посланикът говори и за българския църковен храм „Св.Йоан Рилски“. „Трябва да го подкрепим, защото е българска институция на гръцка земя. Вярата е нещо много съкровено, чисто и там не трябва да се пипа с мръсни ръце. Нека чистите и искрено вярващи хора подкрепим Българската църквица в Атина, поне с присъствие“, призова посланика като предложи да се създаде Църковно настоятелство. Предложено бе да се учреди и Координационен съвет на българите в Гърция. Целта е една-обединяване на българската диаспора. „Българската общност в Атина е оставена на произвола. Никой не се интересува от проблемите ни, а и нито един депутат, министър не иска да се среща с нас, при положение, че сме най-близката дестинация, където живеят над 300 000 българи“, критикува в изказването си една от най-дейните българки в Атина и председател на дружество г-жа Зорка Михайлова, която бе придружавана от зам. председателя на дружеството г-жа Катя Георгиева. „80% от българите в Гърция работят без осигуровки, без трудови договори и без реална трудова защита, защото гърците масово отказват да ни осигуряват подкрепени негласно и от държавните гръцки органи, които би трябвало да санкционират тези действия“, заяви още тя. Предложено бе да се подобри обслужването на българските граждани от Посолството като поне една неделя в месеца служител на консулски услуги да дава дежурства, за да бъдат обслужени българите, работещи на вътрешна работа, тъй като излизат само в неделя. Това предложение бе отхвърлено, тъй като посолството няма бюджет за плащане на допълните дежурства. Като пример за обединение и успешен проект на работа с българската диаспора бе посочено дружеството на остров Крит с председател Петър Анастасов. Тази година дружеството отвори 4-ри училища на острова, които вече функционират безапелационно. От три година г-н Анастасов успя да се пребори с бюрократичната машина и извоюва изнесени консулски дни на остров Крит, които са изключително улеснение за българската общност там, която надхвърля 30 000 души. „Радвам се, че се проведе тази среща започнала с позитивизъм и се надявам, че обещанията и ангажиментите, които поехме по време на разговорите ще имат реален резултат. Запознах посланика с огромните проблеми, които имаме с узаконяване на новородени деца, изваждане на удостоверения за постоянен адрес на тези, които получават първа лична карта, трудност, която се поражда основно от липсата на близки и роднини в България и огромния финансов ресурс необходим за това. Апелирах са създаване на фонд за подпомагане на наши сънародници изпаднали в беда в чужбина. В лицето на посланик Порязов ще получим дългоочакваното обединение на всички ни, за да работим заедно и си помагаме в общия път, по който вървим“, заяви Петър Анастасов. Българите в Атина отхвърлиха предложената им идея да обединят училищата под едно дружество, както е на остров Крит и вероятната причина за това са отпусканите субсидии от Министерството на образованието в България. Българският отец Стефан, който също присъства на срещата, сподели своето разочарование от българското разединение в Атина и апелира също за обединение. На финала на срещата бе постигнато съгласие, че водещ фактор за обединение на диаспората, основно в Атина, ще бъде позитивизъм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.27", "title": " Учредяване на фонд за подпомагане на сънародници в беда, поискаха българите в Атина"}
{"url": "https://trud.bg/%d0%b3%d0%b5%d0%be%d1%80%d0%b3-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d0%b4%d0%b0-%d0%bd%d0%b0%d1%80%d0%b5%d1%87%d0%b5%d1%88-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d1%81/", "text": "Това да наречеш собствената си държава „блато“ показва огромен огромен дефицит на отговорност и политически такт. Непримиримостта към подобно отношение към страната ни и то от страна на българския президент Румен Радев е наше морално задължение. Това каза пред осмия университет на Старейшини ГЕРБ председателят на Младежи ГЕРБ и заместник-министър на външните работи Георг Георгиев. „Как този човек утре по време на визитите си в чужбина ще представлява и представя България? И пред чуждите президенти и премиери ли ще казва, че България е блато? Аз не разбирам как може да си натоварен с огромната отговорност на гласовете на българските избиратели и точно в аулата на Пловдивския университет да заявяваш, че страната, на която си президент, е „блато“. Недопустимо е да отнемаш националната гордост и самочувствието точно на младите хора“, коментира още Георгиев. В същото време всички европейски лидери и страните им оцениха по най-висок начин успехите на Българското председателство на Съвета на Европейския съюз, каза Георг Георгиев. Според заместник-външния министър, единствено за БСП и президента Румен Радев българското председателство е неуспешно, защото целят да изведат някакви странни политически дивиденти, представяйки председателството като неуспех на управляващите , но и на страната като цяло. За нас обаче е важна преди всичко оценката на българските граждани и на нашите евроатлантически партньори, подчерта Георгиев и добави, че те признават нашите успехи и възможностите на България да бъде реален и основен фактор за сигурност и стабилност на Балканите и в Европа. Председателят на Младежи ГЕРБ поздрави всички участници в семинара на Старейшини ГЕРБ и им благодари за активното им участие в разработването на управленските приоритети на ГЕРБ и помощта, която оказват на останалите структури на партията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.27", "title": " Георг Георгиев: Да наречеш държавата си блато показва огромен дефицит на отговорност"}
{"url": "https://trud.bg/%d0%ba%d0%be%d0%b9-%d0%ba%d0%be%d0%bd%d1%82%d1%80%d0%be%d0%bb%d0%b8%d1%80%d0%b0-%d1%87%d0%be%d0%b2%d0%b5%d1%87%d0%b5%d1%81%d1%82%d0%b2%d0%be%d1%82%d0%be/", "text": "Отговорът на този въпрос ще намерите в уникално ново издание, събрало най-важните научни разработки на акад. Владимир Георгиевич Ажажа – световноизвестен руски уфолог, който почина на 90-годишни възраст само преди 40 дни. Но преди да отпътува към Необятността, която той толкова обичаше, имаше щастието да подържи в ръка своето издание на български език. Книгата „НЛО. Откриване на тайната” (изд. на АТЛ-50 ООД”, 2018) вече е хит на книжния пазар, но беше официално представена на 25 октомври 2018 г. в галерия „Сан Стефано” (София). Това е последният том от 7-томна поредица, издадена в Русия през последните години. Революционната доктрина на акад. Ажажа включва множество изводи за присъствието на извънземен разум на Земята от хилядолетия: „Съществуването на човечеството се контролира от надхуманоидна форма на Извънземен разум. Смята се, че човекът е създаден изкуствено. Той кардинално се различава от животните – в него има разум. Като показвам в книгата си, че човекът е създаден от някаква свръхсубстанция като енергийна храна, аз стигнах до разбирането, че хората трябва да разпознаят своите създатели… Те са между нас. Анализът на фактите налага извода, че те съществуват като материална реалност, която притежава психически свойства и въздейства безконтактно. С нейна помощ се внушава информация или дезинформация, блокира се паметта и жизнеността на организмите. Това е информационно оръжие, което осъществява пълен контрол над хората.”  Премиерата се водеше от издателя и преводач Тодор Костадинов, който разказа как съвместно с преводачката Йовка Нешева и консултанта Олга Влахова са работили повече от година, за да представят едно наистина качествено издание на българските читатели, вълнуващи се от темата за НЛО – факти, теории, хипотези, футурологични концепции. Обемният том съдържа 6 изключително интригуващи глави: „Ежедневна фантастика”, „Лабиринтите на уфологията”, „Неадекватната наука”, „Тайните на безсмъртието”, „Симбиоза с извънземния разум”, „Светоусещането”. „И до ден-днешен няма обяснение на скоковете в цивилизационната спирала на човеството, нито за телепатичните разговори на живите с мъртвите, нито за впечатяващи открития в науката – всичко това има своите логични връзки по отношение на извънземните. Извънземните живеят сред нас в 7 различни форми” – каза издателят Тодор Костадинов. Акад. Ажажа измисля термина УФОРУМ (UFORUM) – обединяващ понятията „уфология” и „форум”, чрез който в целия свят се създават платформи за споделя на информация относно присъствието на извънземен разум. Кариерата на Владимир Ажажа е впечатляваща. Завършил е три висши образования, дългогодишен президент на Академията по уфология в Русия и вицепрезидент на Международната асоциация по уфология. Като подводничар – капитан първи ранг, той за пръв път се среща с извънземните под водата и до кончината си продължава да твърди, че 50 % от срещите с НЛО са били в океана, а 15% в езерата. Най-много извънземни бази според него има в Атлантическия, в Тихия океан и в Средиземно море. Олга Влахова разказа за последната си среща с автора, когато тя му връчва българското издание през юли 2018 г.: „Неговото научно наследство е огромно – повече от 400 публикации, две издания на събраните му съчинения в 7 тома”. В премиерата се включи и проф. Стамен Стаменов – физик, специалист по паранормални явления, председател на асоциация „Феномени”.", "date": "2018.10.27", "title": " Кой контролира човечеството?"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb-%d0%be%d0%b1%d0%b2%d0%b8%d0%bd%d0%b8-%d1%81%d0%b8%d1%80%d0%b8%d1%8f-%d0%b8-%d0%b8%d1%80%d0%b0%d0%bd-%d0%b7%d0%b0-%d0%bd%d0%b0%d0%bf%d0%b0%d0%b4%d0%b5%d0%bd%d0%b8/", "text": "Израелската армия заяви, че Сирия и Иран носят отговорност за ракетен обстрел от ивицата Газа и заплаши да удари ирански цели в Сирия като отговор, предаде Асошиейтед прес. Днес израелски военен говорител заяви пред журналисти, че зад обстрела стои палестинската групировка „Ислямски джихад“ и добави, че тя го е извършила, след като е получила заповеди от иранските сили „Ал Кудс“, базирани в Сирия. „Видяхме ясна връзка между Газа и Дамаск“, заяви той. Говорителят добави, че израелският отговор няма да бъде „географски ограничен“. „Ислямски джихад“ е въоръжена групировка, подкрепяна от Иран, която понякога действа независимо от движение Хамас, което управлява Газа, отбелязва Асошиейетед прес. Военният говорител заяви, че Израел продължава да държи Хамас отговорно за всеки обстрел от територията на Газа, и добави, че Израел не е видял никакви признаци Хамас да се опита да спре обстрела. Израелски военни самолети удариха десетки цели в ивицата Газа. По данни към тази сутрин по Израел са били изстреляни около 30 ракети. Това е един от най-ожесточените обстрели между двете страни за последните няколко седмици, отбелязва Асошиейтед прес. Израелската армия съобщи, че обстрелите от Газа продължават, предаде ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Израел обвини Сирия и Иран за нападения от Газа"}
{"url": "https://trud.bg/%d1%81%d0%b8%d0%bd%d0%b4%d0%b8%d0%ba%d0%b0%d1%82-%d0%b7%d0%b0%d1%89%d0%b8%d1%82%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0-%d1%81%d1%80%d0%b5%d1%89%d1%83/", "text": "Недоволство под прозорците на Министерския съвет – членове на синдикат „Защита” протестират срещу високите цени на горивата, тока и парното. На протеста са дошли хора от цялата страна. Те настояха, че скокът на цените е необоснован и диалогът с правителството вече е изчерпан. Протестиращите предлагат увеличение на минималната заплата от 1 януари 2019 г. – от 510 лв. на 750 лв. За момента протестът е мирен, но беше изразена готовност за блокада на големите столични булеварди. Същевременно тази вечер предстои друг протест пред Министерския съвет, а именно – този на майките на деца с увреждания срещу вицепремиера Валери Симеонов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.27", "title": " Синдикат „Защита” протестира срещу цените на горивата, тока и парното"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%b0%d0%bd%d0%b4%d1%80%d0%b5%d0%b5%d0%b2-%d1%81%d1%82%d0%b0%d1%80%d0%b5%d0%b9%d1%88%d0%b8%d0%bd%d0%b8-%d0%b3%d0%b5%d1%80%d0%b1-%d0%b1%d1%8a%d0%bb%d0%b3/", "text": "Правителството на Бойко Борисов няма еквивалент в най-новата ни история. То утвърди България като европейски лидер. Днес нашата страна се възприема като остров на стабилност. Това заяви председателят на Старейшини ГЕРБ Николай Андреев по време на осмия университет на СГЕРБ „Успешното европредседателство на България и новите предизвикателства пред ЕС“. Форумът се провежда в Сандански и се организира съвместно от „Сдружение граждани за европейско развитие на България“, Фондация „Ханс Зайдел“ и СГЕРБ. „По време на Българското председателство на Съвета на ЕС страната ни стана сърцето на Европа. Гордеем се, че поставихме в дневния ред на Европа редица теми, като безспорно нашият основен приоритет – европейската перспектива на страните от Западните Балкани, ще остане актуален по време и на румънското председателство, което започва от 1 януари догодина“, посочи Андреев. Председателят на СГЕРБ подчерта, че вече 10 г. структурата реализира политиките на ГЕРБ, участва активно във всички предизборни кампании и има сериозен принос при утвърждаването на ГЕРБ като водеща партия в страна на всички избори. „Искаме още да разширим нашето влияние сред хората. За тази цел имаме редица мероприятия и водим непрекъснат диалог на местно, областно и национално ниво“, съобщи той. Николай Андреев благодари на председателя на ПГ на ГЕРБ за безценната му подкрепа към СГЕРБ и бе категоричен, че заслугите на Цветанов към парламентаризма и стабилността на страната са за пример. На свой ред президентът на Европейския съюз на гражданите – сеньори към ЕНП Ан Херманс се обърна към СГЕРБ с думите: „Вашата ангажираност към процесите в България ме трогна. Всеки от вас има професионален и житейски капацитет и съм уверена, че има с какво да допринесете във всяка една секторна политика“. По думите й в политиката е важно да се поемат реални и изпълними ангажименти и пред хората да се разясняват конкретните стъпки за осъществяването им, придружено от конкретни срокове и финансови параметри. „Вие показахте, че България играе важна роля в обединението на Европа“, подчерта Херманс и допълни, че Европа оценява много високо този принос на България. „Винаги сме разчитали на вашия опит и политическа мъдрост. Благодарим ви за помощта на всички нива в управлението на България и развитието на управленските приоритети и програми на ГЕРБ“, заяви народният представител от ГЕРБ-Благоевград и областен координатор на партията Даниела Савеклиева. „Фондация „Ханс Зайдел“ вече 25 години е в България и за нас е мисия да подкрепяме развитието на страната. Темата за Западните Балкани е в центъра на политическия диалог в ЕС, а това е отлична предпоставка за гарантирането на траен мир и сигурност както за региона, така и за цяла Европа“, каза на свой ред представителят на Фондация „Ханс Зайдел“ за България Богдан Мирчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.27", "title": " Николай Андреев, Старейшини ГЕРБ: България се утвърди като европейски лидер благодарение на правителството на Бойко Борисов"}
{"url": "https://trud.bg/%d0%bd%d0%b5%d0%b2%d0%b5%d0%bd%d0%b0-%d0%ba%d0%be%d1%8f%d1%82%d0%be-%d0%bf%d1%80%d0%be%d1%81%d0%bb%d0%b0%d0%b2%d1%8f-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d0%be-%d1%81%d0%b2%d0%b5/", "text": "Моделите й носят послания и олицетворяват класа За пръв път България и институцията президентство имат достойно лице пред света. Това бяха най-честите коментари в публичното пространство след визитата на президента Румен Радев и съпругата му Десислава при кралица Елизабет Втора в Бъкингамския дворец на 18 октомври. За пръв път в най-новата ни история един български дизайнер се изправи смело пред пред света и каза: “Аз обличам съпругата на българския президент”. Това подчерта пред “Труд” Невена Николова, дизайнерът, който облича Десислава Радева. “У нас е разпространено такова политизиране, каквото няма никъде по света – коментира Невена. – Това няма нищо общо нито с работата ми като стилист, нито с мисията ми – да представя пред света България, институцията българско президентство и една елегантна и стилна двойка. Макар да работя в Лондон, аз съм българка и радея за нашата страна. Най-сетне хората у нас и по света могат да кажат: “Имаме добре изглеждаща президентска двойка, представяща културата на тази страна, която е дълбоко скрита от векове. Българската нация е незаслужено неглижирана от векове! Мои клиенти, българи емигранти ме поздравяват, че съм лоялна към страната си и обличам достойно госпожа Радева. Хората невероятно много се вълнуват и гордеят с това, защото все още новините, които идват от България, са предимно с негативен знак.” Силуетът на прословутата рокля в кралско синьо, с която Десислава Радева се представи пред кралицата, е комбинация от по-прибрана долна част с хармонично контрастираща лежерна горна част, които заедно подчертават финеса на движенията на дамата, обясни Невена. Богатото деколте отлично подчертава специфичните характеристики на използваната тъкан – любимият гладък плат на дизайнерката, която иначе е основно популярна с майсторското познаване и работа с дантела, донесла й признание и в Лондон. Свободно падащите гънки на плътната материя отлично подчертават кадифената дълбочина и в цвета. Ръкавът е тип кимоно, кройка, позволяваща на материала да се движи и да оформя собствени обеми. Тоалетът е цяла рокля, но преднамерено е разделена визуално на две, което е видимо само на гърба. Там тесният копринен черен колан прави фина връзка с черните чанта и обувки от велур. Цялата визия е задълбочено обмисляна и изцяло стратегически решена, за да може да осигури изключителен комфорт, красота и адекватност на Десислава Радева за тази много специфична и важна визита, подчерта Невена. Изборът на цвят не е случаен, но не защото е “кралско син”, а защото по преценка на дизайнера всеки от обичайните пастелни и бонбонени цветове на кралицата добре хармонират на този нюанс, който на първо място отлично изразява физиката и силното присъствие на съпругата на българския президент. Точната дреха за точната личност е в основата на работата на Невена, която вече 18 години облича клиенти. Диапазонът им е широк – от британския кралски двор и аристократичния и политически елит, през холивудски величия и бизнес дами, абитуриентки и скромни и дискретни личности. Общото между всички тях е, че се доверяват на класата, финеса, елегантността и изискаността на тоалетите на Невена, а също и на нейната дискретност, интелект и богата обща култура. Държат да са бляскави, но и изискани и стилни на техните затворени приеми и партита, като стоят далече от публичността. Класата на Невена е оценена на Острова и по света много преди да бъде поканена за дизайнер на Десислава Радева. Роклите й – нейната стихия – са не просто красиви дрехи. Те носят послания и олицетворяват класа, изисканост, изящество и стил. Работи предимно кутюр. Модата й е разнолика, доказала е, че прави дрехи за всякакви поводи, но я избират предимно за върховете в живота си, за най-значимите си събития. Невена е чест гост в именията на богатите си клиенти по света – и българи, и чужденци. Канят я не само като техен дизайнер, а и като личност със знания и богата обща култура. “Моите приятели, клиенти и почитатели от аристокрацията са невероятно уважителни и изключително внимателни към мен – казва дизайнерът. – Редовно гостувам в частни имения с историческа и културна стойност.” С особите от британския кралски двор й е много леко да работи. “Те носят тоалетите ми безшумно и без фалшива показност – коментира дамата. – Често чувам някоя почитателка или клиентка да ми казва, че е видяла мой тоалет на някое вътрешно тяхно събиране. Някои си избират тоалети от моя шоурум. (Невена има шоурум на 200 м от най-известната със скъпите си бутици “Слоун стрийт” в Лондон – б.а.) Те просто не обичат да се показват, да карат видимо скъпи коли, да носят видимо скъпи марки. Обичат лукса, който не “крещи” , но за сметка на това стои категорично.” Протоколът, който е длъжна да спазва, когато облича съпруги на лордове и дами от английското висше и политическо общество, не я затваря в рамки като творец. “Когато ми се обаждат от канцелариите на лордове, трябва да знам кой какво и по какъв повод трябва да облече – казва Невена. – Правила съм например булчинската рокля, а и много други тоалети на съпругата на секретаря на бившия премиер Джон Мейджър, лорд МакКол. Невероятна личност, достолепен мъж и брилянтен хирург. Двойката се ожени на късна възраст и направихме фантастична булчинска рокля. Имах честта да присъствам на сватбата, която се състоя в Парламента. Дамата е постоянен наш клиент, тази година например седя до кралицата на откриването на парламента с иконична моя рокля в червено.” Известна е сред водещите дизайнери в света с тоалетите си от най-трудната, но и най-красива и експресивна материя – дантелата. Още на втората й година работа в Лондон авторитетният “Дейли Телеграф” нарежда името на Nevena London сред такива магьосници на дантелата като Долче и Габана, Оскар де ла Рента, Алекзандър Маккуин, Шанел, Армани, Диор, Прада. Разкошните дантели, с които тя работи, поръчва директно от Франция, от фирми с над 100-годишни традиции. “Обичам и гладките и еднотонни материи, те ме предизвикват да се развихря по силуета и разнообразието от форми, които биха се създали при движението на дамата”, казва Невена, която не работи по скици, а направо с плата върху манекена. Такъв е стилът на традиционната школа на гигантите на висшата мода, носители на истинската традиция и устои в занаята, като Диор, Живанши, Баленсиага, допълва тя. За нея правилната дреха е оръжие, силно изразно средство и много активна енергия. Когато човек с ум, култура и силни личностни качества е и облечен добре, той постига много повече, подчертава дизайнерът. Не е прието да споменава имената на известните си клиенти, но скоро е направила рокля на една млада певица с над 31 милиона последователи и 295 милиона гледания в социалните мрежи. На сватбата на Пипа Мидълтън нейна рокля носи близка до младото семейство дама. Червената дантелена рокля е забелязана и публикувана във Vogue. Преди време я търсят да направи рокля на Бионсе, но трябва да е готова за по-малко от 3 дни и като отговорен професионалист Невена отказва. В неин тоалет Тамара Екълстоун, наследницата на Формула 1, се снима на корицата на сп. Hello!. “Никога, никога не разделям клиентите си на знаменитости и други, за мен и екипа ми личността и човекът е над всичко”, изповядва кредото си дизайнерът.   Отдават й се музика и езици Пианото определено ми липсва Невена е музикална, свири на пиано от 5-годишна. “Моето пиано горе-долу ме следва при всичките ми премествания. Когато бях на 14 години, имаше колебания дали да вляза в немската гимназия или в музикалното училище, защото имах таланта и за двете. Но ето, развих дарбата си в модата, където хармонията също е от основно значение. Но пианото определено ми липсва тук, в Лондон”, казва Невена. Докато е в Немската гимназия, учи година и половина в частно училище в Германия и има дипломи с най-високата възможна оценка за немски език от “Гьоте институт”. Влиза при много силна конкуренция скандинавистика в Софийския университет, която продължава в Норвегия, като печели стипендия след стипендия. Говори немски като майчин език, а също норвежки, шведски и английски. Малката Невена расте в Пазарджик в дом, превърнат от нейната креативна майка в истинско царство на красотата, стила и изяществото. “Тя беше преподавател по немски и изключителен естет. Роклите, които носех, също бяха ушити от нея – прекрасни и много цветни в онези сиви времена”, спомня си Невена. Днес майката е много важна част от Лондонския екип на Невена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.27", "title": " Невена, която прославя България по света\t\t\t"}
{"url": "https://trud.bg/%d0%b0%d0%bb%d0%b1%d0%b0%d0%bd%d1%81%d0%ba%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%b2%d1%8a%d1%82%d1%80%d0%b5%d1%88%d0%bd%d0%b8%d1%82%d0%b5-%d1%80%d0%b0/", "text": "Премиерът на Албания Еди Рама съобщи, че министърът на вътрешните работи Фатмир Джафай е подал оставка, съобщава електронното издание на скопския „Курир“. Съответното съобщение лидерът на кабинета в Тирана направи в социалната мрежа „Туитър“, без обаче да разкрива допълнителни подробности. На мястото на Джафай е назначен бившият военен представител Сандера Леши. Избирането му трябва да бъде одобрено от президента и от парламента на страната, поясняват от редакцията. Съгласно думите на Рама, Леши „ще внесе нова позитивна енергия“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Албанският министър на вътрешните работи подаде оставка"}
{"url": "https://trud.bg/%d0%bb%d0%b5%d0%ba%d0%b0%d1%80%d1%81%d1%82%d0%b2%d0%b0-%d1%81-%d0%bd%d0%b0%d1%80%d0%ba%d0%be%d1%82%d0%b8%d1%87%d0%b5%d0%bd-%d0%b5%d1%84%d0%b5%d0%ba%d1%82-%d1%81%d0%b5-%d0%bf%d1%80%d0%be%d0%b4%d0%b0/", "text": "Лекарства с наркотичен ефект се разпространяват свободно в интернет, информира  . Продажбата на подобни лекарства в мрежата, както и вносът им от чужбина, е престъпление по наказателния кодекс. Експеримент на екипа ни обаче показа, че само за ден наркотик може да дойде по куриер. Тези лекарства  имат и сериозни странични ефекти, които могат да бъдат животозастрашаващи, понякога дори фатални. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Лекарства с наркотичен ефект се продават свободно в интернет"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2-%d0%bf%d0%b5%d1%82%d1%80%d0%b8%d1%87-%d0%ba%d0%bc%d0%b5%d1%82%d1%8a%d1%82-%d0%b4%d0%b8%d0%bc%d0%b8%d1%82/", "text": "Кметът на Петрич Димитър Бръчков има пълната подкрепа на политическото ръководство на ГЕРБ. Ние винаги сме заставали зад способни хора като него, които работят в обществен интерес. Ето защо нямаме колебания дали той отново да бъде кандидат за кмет на Петрич. Това коментира пред журналисти в Петрич председателят на ПГ на ГЕРБ и зам.-председател на партията Цветан Цветанов, съобщиха от партията. По думите на зам.-председателя на ГЕРБ преди Димитър Бръчков, администрацията в Петрич е нямала способността и капацитета да реализира мащабни и значими за гражданите на общината проекти. „Бръчков освен желание имаше и сериозна компетентност. Той изгради нужния капацитет сред администрацията, кандидатства по европейски проекти и получи одобрение“, обясни Цветанов. Според него резултатите от европейската солидарност са видими за всички и затова догодина на местните избори трябва да подкрепим онези, които искат Европа да остане силна и обединена. „Кметът Бръчков е екипен играч. Той изгради отлични работни връзки както в България, така и в чужбина. Сигурен съм, че след година ще има още нови реализирани с проекти и той спокойно ще може да застане с лицето си срещу жителите на общината и да поиска нов мандат“, посочи Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Цветан Цветанов в Петрич: Кметът Димитър Бръчков има пълната подкрепа на политическото ръководство на ГЕРБ"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bd%d0%b0%d0%bf%d1%80%d0%b0%d0%b2%d0%b8-%d0%bf%d1%8a%d1%80%d0%b2%d0%b0-%d0%ba%d0%be%d0%bf%d0%ba%d0%b0-%d0%bd-2/", "text": "Председателят на ПГ на ГЕРБ и зам.-председател на партията Цветан Цветанов заедно с кмета на Петрич Димитър Бръчков направиха символична първа копка на строителството на новия многофункционален Градски парк в Петрич, съобщиха от партията. Проектът се финансира по Оперативна програма „Региони в растеж” 2014-2020 г., съфинансирана от Европейския съюз чрез Европейския фонд за регионално развитие и е на стойност над 5 млн.лв. „С такива проекти, реализирани с финансовата подкрепа на Европейския съюз, подобряваме качеството на живот на българските граждани. Петрич ще се превърне в по-добро място за живеене и в по-гостоприемен град”, каза Цветан Цветанов. Той подчерта, че е от изключителна важност европейската солидарност, за да се изградят в страната ни важни инфраструктурни обекти като автомагистрала „Струма”. По думите му този стратегически международен път ще даде възможност за повече инмвестиции, развитие на туризма и бизнеса и за разкриването на нови работни места. „Финансовата стабилност на България даде възможност Петрич да получи над 2 млн. лв. допълнително целева субсидия от държавния бюджет, с които се реализират важни проекти за община Петрич”, подчерта Цветан Цветанов и пожела на строителите на градския парк да работят качествено и в срок. „След много административни и юридически пречки, които преодоляхме с помощта на Цветан Цветанов, община Петрич придоби като собственост 54 дка от бившето гранично поделение, на които днес стартираме строителството на парковата зона на Петрич, в която ще се включва музей и спортна зала”, каза кметът на Петрич Димитър Бръчков. По думите му с такива обекти с културен характер и възможности за спорт, игри и отдих, ще се задържат младите хора в Петрич. Гости на събитието бяха още областният координатор на ГЕРБ и народен представител Даниела Савеклиева, народните представители от ГЕРБ Георги Динев и Александър Мацурев, евродепутатът от ГЕРБ/ЕНП Асим Адемов, кметът на Сандански Кирил Котев и представители на община Серес, Гърция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Цветан Цветанов направи първа копка на новия многофункционален Градски парк в Петрич (СНИМКИ)"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%b2-%d0%b8%d1%81%d1%82%d0%b0%d0%bd%d0%b1%d1%83%d0%bb-%d0%b7/", "text": "Президентът на Русия Владимир Путин пристигна в Истанбул, където в събота   с германския канцлер Ангела Меркел, президента на Франция Еманюел Макрон и президента на Турция Реджеп Таийп Ердоган. Малко преди руския лидер пристигна и германския канцлер. Лидерите на четирите страни ще обсъдят начини за политическо разрешаване на кризата в Сирия и социално-икономическо възстановяване на близкоизточната страна, предава ТАСС. Срещата на върха ще се проведе в двореца Вахдетин, който в момента се използва като офис на турския държавен глава и държавен дом за приеми на чуждестранни гости. Брифинг пред участниците ще има генералният секретар на ООН Стефан де Мистура. „Искам да напомня на лидерите на страните, че след локализацията на проблема в Идлиб трябва международен консенсус за подкрепа на действията на ООН по създаването на конституционен комитет“, заяви де Мистура в навечерието на мероприятието. Както съобщи пресслужбата на Кремъл, на срещата в Истанбул се планира обмен на мнения за придвижването на процеса за политическо разрешаване на конфликта в Сирия и по-нататъшните действия за укрепването на сигурността и стабилността, с което да се създадат условия за възвръщането на бежанците и възстановяване на социално-икономическата инфраструктура на републиката. От Кремъл отбелязаха, че страните имат различни подходи, но, „като цяло, искат политическо разрешаване на конфликта в Сирия“. „Това е обща цел, но, разбира се, може да има разлики в инструментите и тактиката“, заяви пред журналистите прессекретарят на руския президент Дмитрий Песков. По неговите думи, „в момента става дума за съвместяване на различните формати за сверяване на часовниците, за обсъбдане и за опит да се напипат общите теми“. С инициатива за провеждането на четиристранната среща излезе още през лятото турския президент, а Русия я подкрепи, отбелязва ТАСС. В средата на септември в Истанбул се състоя среща на помощниците на лидерите на Русия, Турция, Германия и Франция по международните въпроси, на която бе обсъдено съдържанието на срещата на върха. Очаква се, че след края на разговорите, лидерите ще излязат със заявление до пресата. Според съобщение от пресслужбата на Кремъл, на срещата на върха трябва да бъдат обсъдени и „редица други актуални международни въпроси“, но какви именно теми ще допълнят дневния ред на срещата за Сирия не се уточнява. Освен четиристранната среща, лидерите, както се очаква, ще разговарят един с друг и в двустранен формат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Владимир Путин пристигна в Истанбул за срещата с лидерите на Германия, Франция и Турция"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bb%d1%8f%d1%81%d0%ba%d0%be%d0%b2%d0%b5%d1%86-%d1%87%d0%b5%d1%82%d0%b5-%d0%bf%d1%80%d0%b8%d0%ba%d0%b0%d0%b7%d0%ba%d0%b8-%d0%b2-%d0%bd%d0%b0%d0%b9/", "text": "Една от инициативите в Националната седмица на четенето в българските училища бе маратон на четенето. В голямото четене в Лясковец се включиха много деца, родители, учители, библиотекари. В училищата и детските градини по-големите деца четоха на по-малките. Ученици посетиха малчугани в детските заведения, други деца пък бяха на гости в библиотеката. Състоя се и конкурс за най-красива илюстрация по любима приказка, имаше колективни четения по класове, разучаване на български пословици и поговорки, четене на гатанки, разясняване как се води читателски дневник и много други. В най-голямото училище в Лясковец СУ „Максим Райкович”, заедно с децата, в маратона на голямото четене се включи и кметът на Общината д-р Гецова. Тя бе поканена от директора на училището Даниела Арабаджиева да се срещне с децата в Седмицата на четенето. Първо децата отговориха на кмета кои приказки най-много им харесват, второкласниците разказаха какво са прочели през лятото, а първолаците научиха, че в читателски дневници се записват всички прочетени книги и поуката от тях. Всяко дете бе донесло сборник с приказки, много от които познават, макар да не са ги прочели сами. Кметът и директорът четоха любими приказки и басни пред 50 деца от първи и втори клас и пред техните класни ръководители. Избраха едни от най-поучителните – „Лъжливото овчарче”, „Лисицата и щъркелът”, „Кой каквото прави – на себе си го прави”, „Дядо и внуче”, а децата сами бързо намираха поуката. След всяка приказка децата отговаряха и на въпросите на кмета и на своите учители и смело им задаваха въпроси. Възрастните в края на четенето им пожелаха да са послушни и да четат много, а д-р Гецова ги покани на гости в сградата на общината, за да им разкаже за своята работа и да чуе от тях какви нови приказки и стихотворения са научили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Кметът на Лясковец чете приказки в най-голямото общинско школо"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d0%bf%d0%be%d0%b4%d0%ba%d1%80%d0%b5%d0%bf%d1%8f-%d1%87%d0%bb%d0%b5%d0%bd%d1%81%d1%82%d0%b2%d0%be-%d0%bd%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8/", "text": "Ние се стремим към сърдечни и добри междусъседски отношения и демонстрираме на практика, че подкрепяме членство в НАТО и Европейския съюз (на Македония), но първо трябва да бъде решен въпросът с името съгласно международното право и историята, заяви гръцкият президент Прокопис Павлопулос, цитиран от МИА. Едва след като конституционните поправки бъдат направени, споразумението за името ще бъде изпратено в парламента (на Гърция) за ратификация, посочи държавният глава, който участваше в събитие в Солун вчера. „Нашата съседка трябва да направи необходимите промени в своето законодателство, по-точно в конституцията. И те поеха този ангажимент, така че ние очакваме да го изпълнят. Едва след като процесът бъде завършен и след като бъде установено, че конституционната ревизия съдържа всички гаранции, тогава ще има покана за членство в НАТО и започване на преговорите за присъединяване към ЕС“, посочи гръцкият президент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.27", "title": " Гърция подкрепя членство на Македония в НАТО и ЕС само след смяна на името"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b3%d0%be%d1%80%d0%b8-%d0%b2-%d0%bc%d0%b5%d1%81%d1%82%d0%bd%d0%be%d1%81%d1%82%d1%82%d0%b0-%d0%b1%d0%be%d0%bd%d1%81%d0%be%d0%b2%d0%b8-%d0%bf%d0%be%d0%bb%d1%8f%d0%bd/", "text": "Пожар гори в местността Бонсови поляни край София, съобщиха от пресцентъра на МВР. Към мястото са се насочили девет екипа пожарникари. Сигналът е получен в 12:30 ч. Според данните към момента, горят основни сухи треви. Заради близостта на борови масиви наоколо, за гасенето са мобилизирани екипи от столичната пожарна с 9 противопожарни автомобила. Към момента няма застрашени хора и сгради. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Пожар гори в местността Бонсови поляни край София"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bf%d0%be%d1%81%d0%b5%d1%82%d0%b8-%d0%bd%d0%be%d0%b2%d0%be%d1%81%d1%82%d1%81%d1%82%d1%80%d0%be%d1%8f%d1%89/", "text": "Председателят на ПГ на ГЕРБ и зам.-председател на партията Цветан Цветанов посети новостроящия се завод в Петрич на фирма „АББ”. Това е втората голяма инвестиция на компанията в региона и петата производствена база на „АББ Груп“ в България. Новият завод с площ от 7 400 кв.м. ще произвежда продукти с ниско напрежение за АББ и ще създаде още 420 работни места, когато започне работа на пълни обороти. Фирмата реализара продукцият си от завода в Петрич в Германия, Италия и други европейски пазари. Над 200 души от региона вече работят в действащата в момента производствена база на „АББ“. От компанията подчертаха, че са изключително доволни от отношението на общинската администрация в лицето на кмета на Петрич Димитър Бръчков, който е създал походящи условия и прозрачни процедури за инвеститорите. Цветан Цветанов сподели, че това разширяване на компанията с откриването на нови работни места и създадените добри условия за работа ще са тласък за развитието на община Петрич. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Цветан Цветанов посети новостстроящия се завод в Петрич на фирма „АББ”"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%bc%d0%b0%d0%bd%d0%be%d0%bb%d0%be%d0%b2-%d0%be%d0%b1%d1%89%d0%be%d1%82%d0%be-%d0%bc%d0%b5%d0%b6%d0%b4%d1%83-%d0%b1%d0%b0%d0%bd%d0%b5%d0%b2%d0%b8-%d0%b8/", "text": "„Защо чак сега. Защо 20 години се крадоха предприятия и чак сега се предприеха мерки”. Така президентът на КТ „Подкрепа” Димитър Манолов коментира пред  ареста на семейство Баневи заради нередности в „Полимери”, където той неведнъж е имал отношение в качеството си на синдикалист. Какво обединява Иво Прокопиев и Баневи. „Обединява ги това, че всички те натрупаха парите си по укорим начин. Първият обаче се оказа някакъв любимец и някакъв фактор. Според мен категорично няма да има в бъдеще лустрация на всички подобни милионери. Защото каквото се е случвало, е било законно. Неморално, но законно – такива закони бяха направени просто”, обясни Манолов. „Никъде по света няма натрупано голямо богатство, натрупано по честен начин. Просто е хубаво, ако този капитал започне да работи за обществото”, изтъкна той. По отношение на протеста срещу цените на горивата Манолов коментира: „Не знам протестът срещу кого е. Нали това искаме – свободен пазар. Назад в годините сме правили предложения с цените на горивата да се занимава КЕВР, то това е положението. Единственият истински протест е да спрем да си зареждаме колите една седмица”. Манолов говори и за друг протест – този на майките на деца с увреждания: „Проблемът не се реши по ред причини. Първо, защото работата се вършеше в напрегната среда. Второ – участваха некомпетентни хора. Търсеха се и решение, предизвикани от емоция. Така или иначе обаче се случи нещо по-добро. За хората с увреждания не трябва да се мисли като получатели на пари. За тях трябва да се мисли как да се интегрират в обществото. Някой си изчисти съвестта като даде 150 милиона лева, но колкото и пари да се дадат, те няма да са достатъчни”, каза той. „Не ми е работа да коментирам Валери Симеонов. При всяко положение прехвърли мярката. Какво е искал да каже няма значение. Важното е какво е казал. И това не подобава на неговия пост. Загубили сме нормалното общуване в обществото. И сега на него му се иска оставка с агресия”, изтъкна президентът на КТ „Подкрепа” в коментар за изказването на вицепремиера по адрес на майките на деца с увреждания. Той потвърди, че „Подкрепа” са за въвеждането на прогресивно данъчно облагане. „Първото ни настояване е за въвеждане на облагаем минимум върху облагаем доход. За сме диферинцирана ставка на ДДС за някои стоки от първа необходимост – детски храни, книги и т.н. Нормално е когато нормалното ДДС е 20%, диферинцираното да е 7%. Относно данъчното облагане е при положение, че сега е 10%, за доходи над 5000 лева, то да стане 20%”, обясни Димитър Манолов. По думите му бюджетът за 2019-а „ще свърши работа“, но смята, че нищо от здравната реформа няма да сработи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.27", "title": " Димитър Манолов: Общото между Баневи и Прокопиев е, че натрупаха парите си по укорим начин"}
{"url": "https://trud.bg/%d1%81%d1%82%d1%80%d0%b5%d0%bb%d0%b1%d0%b0-%d0%b2-%d1%81%d0%b8%d0%bd%d0%b0%d0%b3%d0%be%d0%b3%d0%b0-%d0%b2-%d0%bf%d0%b8%d1%82%d1%81%d0%b1%d1%8a%d1%80%d0%b3-%d0%bd%d0%b0%d0%b9-%d0%bc%d0%b0%d0%bb%d0%ba/", "text": "Сигнал за стрелба в синагогата „Дървото на живота“ вдигна на крак полицията в Питсбърг, съобщава   Органите на реда призоваха гражданите да избягват района до изясняване на ситуацията. Най-малко седем души са убити при стрелба край синагога в американския град Питсбърг, щата Пенсилвания, съобщи   като се позовава на телевизия Си Би Ес. При престрелката трима служители на реда са били простреляни смъртоносно. На място пристигнаха и тежковъоръжени специални сили, както и много линейки. Има много ранени, като точният им брой все още е неизвестен. Президентът Тръмп беше уведомен за извънредната ситуация. Стрелецът е задържан, но не се съобщава самоличността му и мотивите за нападението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.27", "title": " Стрелба в синагога в Питсбърг, най-малко седем души са убити\t\t\t"}
{"url": "https://trud.bg/%d0%b7%d0%be%d0%bc%d0%b1%d0%b8%d1%82%d0%b0-%d0%b8-%d1%81%d1%83%d0%bf%d0%b5%d1%80%d0%b3%d0%b5%d1%80%d0%be%d0%b8-%d0%b8%d0%b7%d0%bc%d0%b5%d1%81%d1%82%d0%b8%d1%85%d0%b0-%d0%b7%d0%b0%d0%b9%d1%87%d0%b5/", "text": "Истински хит са персонажите от “Игра на тронове” и Марвел като “Капитан Америка” и “Тор” Дамите залагат повече на ефектен грим и прическа Има един виц, че Хелоуин е единственият ден от годината, в който момичетата имат оправдание да се облекат като уличници, без никой да има право да ги съди и да гледа накриво. Къде шега, къде истина, през последните години много дами избират да се дегизират като камериерки, зайчета на Плейбой, секси медицински сестри и други подобни превъплъщения, които не включват много плат. По традиция у нас наближаващият 31 октомври е ден, който разделя хората на два полюса – едните го харесват и разпознават в него повод за парти и забавление, другите го отричат категорично.  Проверка на “Труд” установи, че тази година зайчетата и котенцата остават на заден план и на мода са супергерои, вдъхновени от филми като “Игра на тронове”, “Денят на мъртвите” , “Венъм”, “Жената чудо”, “Пазителите на галактиката” , “Лигата на справедливостта” и други. Оказва се, че подобни приказни одежди са най-търсени и дни преди празника на много места вече са изкупени или наети. Вземането на костюм под наем все още е честа практика, но намаляват хората, които се възползват от тази услуга. Тя се предпочита от тези, които са решили наистина да се постараят за някое лъскаво парти, защото костюмите са много по-детайлни и качествени, разказват продавачите от бранша.  Цената за наема за 24 часа е между 30 и 80 лева, като на повечето места се оставя и депозит между 20 и 40 лева, който се възстановява, ако върнете костюма в добро състояние. Най-специалните премени, като рокли на принцеси, достигат и до 100 лева. За между 30 и 100 лева може да си купите най-разнообразни костюми от различни онлайн магазини. Сред най-интересните предложения тази година са майката на драконите от “Игра на тронове” , Черната вдовица, която Скарет Йохансон изигра във филма на Марвел, Повелителката на океана, Алиса от Страната на чудесата, Жената войн, Жената-котка и Главатарката на разбойниците. Дамите тази година ще залагат повече на ефектен грим и прическа, чрез които да се трансформират и инстаграм профилите отсега са пълни с кадри от “генералната репетиция” за празника.  Да си направите грим като на Денерис от “Троновете” ще ви струва около 50 лева, а от салоните за красота, които предлагат такива услуги разказват, че часовете за 31 октомври вече почти навсякъде се запълнени. Сред мъжете също са актуални героите от “Игра на тронове”- най-вече Кралят на Севера Джон Сноп, “Светкавицата” от едноименния сериал, както и героите на Марвел – Капитан Америка, Дедпул, Тор и други.  Остават на почит и класиките като Дарт Вейдър, Батман, Спайдърмен, неостаряващия Джак Спароу от “Карибски пирати”. Тенденцията тази година е децата също да се преобразяват като героите от филмите и анимациите. Тиквеният фенер е кръстен на ирландец пияница Легендата разказва за Светещия Джак В основата на традицията лежи келтската Нова Година Хелоуин е сравнително нов за България празник, но вече си проправя път като традиционен ежегоден такъв, особено след младите. Естествено, едва ли някой тук влага в партитата с костюми разбирането и символиката на англоезичните държави. По традиция, на този празник е прието да се носят страшни костюми, и тиквени фенери, с които да се плашат сенките на починалите, които в тази нощ излизат на земята и търсят живи тела, в които да се вселят. Колкото по-страшен е костюмът, толкова по-лесно ще успеете да “преживеете” тази нощ. Вечерта на Хелоуин се обикалят съседите, които трябва да раздават бонбони и дребни сладки, ако не искат да станат “жертва” на нечия шега. Традицията се свързва именно с поверието, че ако почерпиш “страшния” гостенин, той ще те остави на мира. В основата на Хелоуин лежи празник на келтите – тяхната Нова година – Samhain (Самхейн). Келтите вярвали, че именно в последната нощ на октомври се открива тунел във времето, който свързва живи и мъртви. Сенките на починалите през изминалата година навестявали земята в търсене на живи тела, в които да се вселят. За да се предпазят от сенките, хората гасели огъня в огнищата и се опитвали да изглеждат колкото се може по-страшно – обличали животински кожи и глави, надявайки се да изплашат привиденията. Празникът се свързва с католическия християнския ден на Вси светии, който се чества именно на 31 октомври. Произходът на самото име идва от различните назавания, като Hallowmas, All Hallows, и All Hallows’ Eve. Последното название, “навечерието на всички свети”, е било съкратено в крайна сметка до Halloween, както се нарича и до днес. Тиквеният фенер се нарича Светещият Джак (Jack-o’-Lantern), и е кръстен на ирландски пияница, който бил грешник, и не можел да отиде в Рая. Заради сделка с дявола, обаче, не можел да отиде и в Ада, затова обикалял с въглен в издълбана ряпа по света, в очакване на Страшния Съд. Когато празникът се пренесъл в Америка, ряпата била заменена от тиква. Смята се, че е “внесен” в Щатите с големите имигрантски вълни от Ирландия и Шотландия през XIX век. Харисън Форд е най-креативен в Холивуд Супермоделът Хайди Клум – кралицата на костюмите Миналата година немската красавица беше върколак Супермоделът Хайди Клум със сигурност е най-изобретателната знаменитост относно костюмите за Хелоуин. От повече от 15 години бившият ангел на Victoria’s secret определено приема маскирането за този весел празник съвсем не на шега. Всяка година тя изненадва своите почитатели с уникалните си превъплъщения – от анимационен герой до възрастна госпожа, библейски змии, богиня на индусите, страховито чудовище или сексапилен вампир. Трябва да се признае, че Хайди няма равна, когато става въпрос за костюмите си и ненапразно отдавна си е спечелила приза “Кралицата на Хелоуин”. За своето традиционно парти на през 2017 г. Клум, която е и телевизионна водеща и продуцент, се маскира като героя на Майкъл Джексън от видеоклипа към Thriller. Тогава тя показа в инстаграм и целия творчески процес по превръщането си във върколак. През 2016 се “мултиплицира”, като се появи със пет свои клонинги на годишния купон, който прави за празника. През 2015 г. немската красавица се появи като анимационната героиня Джесика Ребит, а преди това като старица. И ако Хайди е кралицата на Хелоуин, то кралят със сигурност е Харисън Форд. 76-годишният хитов актьор през годините грабна вниманието на всички със своето оригинално облекло за вечерта на 31 октомври. От огромна грахова шушулка до пияна монахиня, Форд доказа, че може да вдъхне живот на всеки образ не само в професионалния, но и в личния си живот. От години неизменно до него в превъплъщенията му е съпругата му – 53-годишната актриса Калиста Флокхарт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.27", "title": " Зомбита и супергерои изместиха зайчетата"}
{"url": "https://trud.bg/%d1%81%d1%82%d0%b0%d1%84%d0%b0%d0%bd-%d0%b4%d0%b5-%d0%bc%d0%b8%d1%81%d1%82%d1%83%d1%80%d0%b0-%d0%bf%d1%80%d0%be%d0%b2%d0%b5%d0%b4%d0%be%d1%85%d0%bc%d0%b5-%d0%ba%d0%be%d0%bd%d1%81%d1%82%d1%80%d1%83/", "text": "Специалният пратеник на генералния секретар на ООН за Сирия Стафан де Мистура окачестви като конструктивна дискусията на четиристранната среща на върха за Сирия в Истанбул, предаде ТАСС. Проведохме полезна, конструктивна и интензивна дискусия с лидерите на Русия, Германия, Франция и Турция, каза Стафан де Мистура. Той добави, че срещата е много важна. В Истанбул днес се състои четиристранна среща на високо равнище за Сирия с участието на президента на Турция Реджеп Тайип Ердоган, президента на Русия Владимир Путин, президента на Франция Еманюел Макрон и канцлера на Германия Ангела Меркел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Стафан де Мистура: Проведохме конструктивна дискусия на четиристранната среща на върха в Истанбул"}
{"url": "https://trud.bg/%d1%81%d0%b5%d1%80%d0%b3%d0%b5%d0%b9-%d0%bb%d0%b0%d0%b2%d1%80%d0%be%d0%b2-%d0%b8-%d0%bc%d0%b5%d0%b2%d0%bb%d1%8e%d1%82-%d1%87%d0%b0%d0%b2%d1%83%d1%88%d0%be%d0%b3%d0%bb%d1%83-%d0%be%d0%b1%d1%81%d1%8a/", "text": "Министрите на външните работи на Русия и Турция Сергей Лавров и Мевлют Чавушоглу са обсъдили в Истанбул реализирането на споразуменията за зоната за деескалация в сирийската провинция Идлиб. Това се казва в съобщение на руското министерство на външните работи, цитирано от ТАСС. По време на срещата Лавров и Чавушоглу са обсъдили необходимите мерки за засилване на координацията на действията в Сирия, свързани с борбата срещу тероризма, активизирането на процеса за намиране на политическо решение на кризата въз основа на резолюция 2254 на Съвета за сигурност към ООН и др. Особено внимание е било отделено на прилагането на споразуменията за зоната за деескалация в сирийската провинция Идлиб. Външните министри на Русия и Турция са обсъдили и руско-турските отношения. Дискутирани са били състоянието и перспективите за развитие на консултативния диалог между министерствата на външните работи на двете страни, както и актуални въпроси, свързани със сътрудничеството в търговско-икономическата и културно-хуманитарните сфери, се казва в изявлението на руското външнополитическо ведомство. Лавров и Чавушоглу са обсъдили и редица други международни проблеми, включително палестинско-израелския конфликт, кризата в Украйна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Сергей Лавров и Мевлют Чавушоглу обсъдиха споразумението за Идлиб"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-2/", "text": "Затворен е пътят Стара Загора- Казанлък заради тежка катастрофа, информира  Двама души са загинали. Инцидентът е станал на моста на река Тунджа, загинали са мъж и жена. Сблъскали са се два леки автомобила със старозагорска и кърджалийска регистрация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Двама души загинаха при катастрофа на пътя Стара Загора – Казанлък\t\t\t"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%be%d1%81%d0%bd%d0%be%d0%b2%d0%bd%d0%b0%d1%82%d0%b0-%d0%bf%d1%80%d0%b8%d1%87%d0%b8%d0%bd%d0%b0-%d0%b7%d0%b0-%d1%80%d0%b0%d0%b7%d1%80%d0%b0%d1%81%d1%82/", "text": "Лидерите на Турция, Русия, Франция и Германия излязоха със съвместно заявление след края на четиристранния форум за Сирия в Истанбул. Президентът на Турция определи като плодотворни преговорите с участието на лидерите на Русия, Германия и Франция. „Основната причина, поради която сирийският конфликт се превърна в глобална заплаха, е, че международната общност не реагира адекватно“, каза Ердоган, предава  „Ако международната общност и в бъдеще продължи да игнорира сирийския конфликт, проблемите в тази страна ще се увеличават и трагедията за сирийския народ няма да свърши“, заяви турският лидер. По неговите думи, няма военно разрешение на конфликта в Сирия. Президентът на Русия Владимир Путин заяви, че Кремъл си запазва правото да помогне на турските сили за ликвидирането на терористите в северозападната сирийска провинция Идлиб, предава ТАСС. Освен това Путин отбеляза, че преговорите между лидерите са преминали в делова атмосфера и те са успели да свършат сериозна работа в Истанбул. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.27", "title": " Ердоган: Основната причина за разрастването на конфликта в Сирия е, че международната общност не реагира адекватно"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d1%81%d0%bb%d0%b5%d0%b4-%d1%81%d1%82%d1%80%d0%b5%d0%bb%d0%b1%d0%b0%d1%82%d0%b0-%d0%b2-%d0%bf%d0%b8%d1%82%d1%81%d0%b1%d1%8a%d1%80/", "text": "Президентът на САЩ Доналд Тръмп осъди   щата Пенсилвания, предаде Асошиейтед прес. „Ужасяващо е какво става с омразата в нашата страна“, каза Тръмп пред репортери, преди да отпътува за Индианаполис.  Президентът на САЩ предположи, че ситуацията е можело да се развие по друг начин, ако синагогата е имала „някакъв вид защита“ с въоръжен охранител. Би било добре всички църкви и синагоги да имат въоръжена охрана, отбеляза той. Тръмп каза, че извършителите на такива атаки трябва да бъдат осъждани на смърт и да „платят най-високата цена“.  САЩ трябва да затегнат законите за смъртното наказание, призова президентът, цитиран от Ройтерс. В същото време той увери, че стрелбата в синагогата има малко общо със законодателството за огнестрелните оръжия. За момента не е ясно колко точно са жертвите на атаката. Американски телевизии съобщиха за осем убити и 12 ранени, сред които трима полицаи. Нападателят бил задържан, след като бил ранен от полицаи, с които влязъл в престрелка. Местна телевизия описа стрелеца като брадат бял мъж със здраво телосложение. По време на атаката в синагогата е имало церемония по кръщаване на бебе, съобщи главният прокурор на Пенсилвания Джош Шапиро, цитиран от Асошиейтед прес.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Доналд Тръмп след стрелбата в Питсбърг: САЩ трябва да затегнат законите за смъртното наказание\t\t\t"}
{"url": "https://trud.bg/%d0%b4%d0%bd%d0%b5%d1%81-%d1%89%d0%b5-%d0%b1%d1%8a%d0%b4%d0%b5-%d1%82%d0%be%d0%bf%d0%bb%d0%be-%d1%81-%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83%d1%80%d0%b8-%d0%be%d1%82-24-26/", "text": "В събота ще е слънчево и топло, с почти летни температури. На места максималните температури ще достигнат 24°-26°. Валежи не се очакват, но на много места ще има разкъсана облачност. По Черноморието ще бъде предимно слънчево. Ще духа слаб до умерен вятър от юг-югозапад. Максималните температури ще са 20°-23°. Температурата на морската вода ще е 17°-18°. В планините ще бъде предимно слънчево. Ще духа умерен, временно силен вятър от запад-югозапад. Максималната температура на височина 1200 метра ще бъде около 16°, на 2000 метра – около 9°. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Днес ще бъде топло с температури от 24°-26°"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b3%d0%be%d1%82%d0%b2%d0%b8-%d1%81%d0%b5%d1%80%d0%b8%d0%be%d0%b7%d0%bd%d0%b8-%d1%81%d1%82%d1%80%d0%b0%d1%82%d0%b5%d0%b3%d0%b8/", "text": "Доналд Тръмп готви сериозни стратегически проблеми за Северна Корея и Китай, пише журналиста Марк Тиесен в авторитетния американски вестник The Washington Post. Обявявайки намерението си да напусне Договора за премахване на ракетите със среден и по-малък обсег (ДРСМО)от 1987 г., американският президент Доналд Тръмп отбеляза нарушенията на Русия и факта, че това споразумение не ограничава развитието на Китай, който има най-голямата програма за развитие на балистични ракети в света. Въпреки това истинската причина за оттеглянето на Тръмп от ДРСМО може да бъде различна. Решението на американския президент е ясно послание за Северна Корея, което показва, че ако Пхенян се откаже от денуклеаризацията, тогава изолираната страна може да бъде обкръжена от американски ракети с малък и среден диапазон. Белият дом посочи на Пхенян, че може да има допълнителна възможност да нанесе удар в Северна Корея без предупреждение, пише Марк Тиесен. Разгръщането на американски ракети по време на Студената война доведе до протести в цяла Европа, но също така оказа сериозен натиск върху Москва, полагайки основите на редица дипломатически успехи в областта на контрола върху въоръженията, включително в Договора за ЕС. Изявлението на Вашингтон за излизане от ДРСМО може да окаже подобен натиск върху Пхенян. ДРСМО забранява използването на конвенционални и наземни ядрени ракети, чийто диапазон варира от 500 до 5 500 километра. Освободени от ограниченията, предвидени в Договора, Съединените щати ще могат да разгръщат стотици конвенционални ракети с малък и среден обсег в базите си в Азия, включително остров Гуам, разположен на 3 400 километра от Северна Корея, и бази в Япония,на стотици километри от територията на КНДР. Съединените щати вече няма да трябва да изпращат самолетоносачи до Корейския полуостров. Разгръщането на ракети със среден обсег в региона би позволило на Вашингтон винаги да държи Пхенян на мушка. Пхенян, разбира се, не иска Съединените щати да разположат своите ракети точно до него. Китай също не би се радвал на подобен сценарий, тъй като знае, че разполагането на американски ракети в региона ще доведе до възстановяването на превъзходството на САЩ в Тихия океан. Според бившия ръководител на американското Тихоокеанско командване, адмирал Хари Харис, Китай има „най-големия и най-разнообразен ракетен арсенал в света“, като 95% от ракетния арсенал на КНР не е в съответствие с ДРСМО, ако Пекин подпише договора. Фактът, че в Китай има ракети, с които Съединените щати не разполагат, поставя Вашингтон в неблагоприятно положение в случай на военен конфликт с Пекин. Както отбеляза Дан Блументал, експерт от Американския институт за предприемачество, единственият отговор на Вашингтон в случай на конфликт с Пекин би бил стартирането на междуконтинентални балистични ракети, но това е неприемлива възможност. Оттеглянето на САЩ от договора ще позволи на Вашингтон да разгърне конвенционални наземни ракетни системи в Гуам и Япония, като разшири възможностите на САЩ за ограничаване на агресията на Китай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.27", "title": " Доналд Тръмп готви сериозни стратегически проблеми за Северна Корея и Китай"}
{"url": "https://trud.bg/%d0%bc%d0%bb%d0%b0%d0%b4%d0%b8%d1%82%d0%b5-%d0%be%d0%b3%d0%bd%d0%b5%d0%b1%d0%be%d1%80%d1%86%d0%b8-%d0%be%d1%82-%d0%bf%d0%be%d0%bb%d1%81%d0%ba%d0%b8-%d1%82%d1%80%d1%8a%d0%bc%d0%b1%d0%b5%d1%88-%d1%81/", "text": "На тренировъчното игрище на стадион „Литекс”, град Ловеч бе домакин на XVII есенен турнир на младежките противопожарни отряди „Млад огнеборец“ за Преходната купа „Юлиян Манзаров“. В турнира участие взеха деца от 12 до 16 години от 10 училища от градовете Разград, Полски Тръмбеш – обл. В. Търново, Хаджидимово – обл. Благоевград,  Свиленград – обл. Хасково, Троян-обл. Ловеч, Шумен, Ловеч, Чирпан – обл. Стара Загора, Перник и Провадия – обл.Варна. Двете състезателни дисциплини, в които младите огнеборци мериха сили са: „Бойно разгръщане на състезателна пътека“ и „400м. щафетно бягане с препятствия“. Инициативата е част от  националния спортен календар и националния календар за извънучилищни дейности на Министерството на образованието и науката, а правилата за провеждане на турнира са идентични с тези на международните младежки състезания по пожароприложен спорт, утвърдени от Международната асоциация на пожарните и спасителните служби (CTIF). В оспорвана надпревара учениците от СУ „Цанко Церковски“ – гр. Полски Тръмбеш спечелиха купата “Юлиан Манзаров” с общ резултат от 1045,24 точки. Те демонстрираха сили, знание и хладнокръвие при преодоляване на  препятствията. На по-малко от 8 точки след победителя останаха учениците от ОУ „Никола Икономов“ – Разград, които за поредна година показаха висок спортен дух и добра физическа подготовка. Бронзовите медали заслужиха децата от СУ „Никола  Вапцаров“ от гр. Хаджидимово.  Всички ученици получиха грамоти, а първенците – купи и медали, осигурени от Българска федерация за пожароприложен спорт. Георги Манзаров, основател на фондация „Ангели от Лим“ лично поздрави участниците в надпреварата и зарадва всички деца с лакомства. Поредното издание на турнира за преходната купа “Юлиян Манзаров” се проведе в присъствието на старши комисар Милен Маринов-директор на ОДМВР – Ловеч, кмета на града Корнелия Маринова , заместник областния управител Илиян Тодоров, комисар Вл. Кацарски – директор на РД ПБЗН-Ловеч и др. Турнирът е основан през 2001 г., а от 2004 г. – в памет на ученика от Свищов Юлиян Манзаров, носи неговото име. Съорганизатори на турнира са Главна дирекция „Пожарна безопасност и зашита на населението“, Българската федерация по пожароприложен спорт, община Ловеч, Националния дворец на децата, РИО – Министерство на образованието и науката, РДПБЗН – Ловеч и фондация „Ангели от Лим“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Младите огнеборци от Полски Тръмбеш спечелиха Преходната купа “Юлиян Манзаров”"}
{"url": "https://trud.bg/%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be%d0%bd-%d0%be%d0%b1%d0%b2%d0%b8%d0%bd%d0%b8-%d0%bb%d0%b8%d0%b4%d0%b5%d1%80%d0%b8%d1%82%d0%b5-%d0%bd%d0%b0-%d1%83%d0%bd%d0%b3/", "text": "Френският президент Еманюел Макрон обвини лидерите на Унгария и Полша, че лъжат народа си с антиевропейските си позиции, предаде Франс прес. В изказване в Братислава Макрон изрази гнева си срещу правителствата на двете източноевропейски страни седем месеца преди изборите за Европейски парламент, които за френския президент са сблъсък между националисти и проевропейски прогресисти. „В Унгария и Полша някои лидери се заиграха с една недопустима идея. Като ги слушам да сравняват Брюксел и Москва от едно време (от съветско време), това е лудост и е недопустимо. Те лъжат народа си“, заяви Макрон на английски на „гражданска консултация“ за Европа в Братислава пред проевропейска публика. „Когато виждам големи плакати с надпис „Стоп на Брюксел“, какво правят те? Искат да спрат Брюксел и структурните му фондове ли? Ами хайде, де, направете го! Как се издържат? От какво се издържа (партията на унгарския премиер Виктор Орбан) Фидес, кой ги финансира? Кой им е платил? Кой е направил кариерата им? Европейските структурни фондове!“, заяви Макрон. „Националистите набраха сили, те вече спечелиха в някои европейски страни. Защото ги осъждахме само морално, без да искаме да се борим с тях чрез въпроси и отговори. Защото са съгласни да разтурят Европа, но я питайте националистите какво решение предлагат заедно“, добави той. След Братислава, където разговаря със словашкия президент Андрей Киска и премиера Петер Пелегрини, Макрон посети Чехия, където се срещна с президента Милош Земан и премиера Андрей Бабиш. Макрон бе на посещение в Чехия и Словакия по случай 100-годишнината от създаването на Чехословакия на 28 октомври 1918 г.  И в двете столици френският президент заяви, че не вярва в разделението Изток-Запад на европейския континент и призова за укрепване на Европа, както в отбраната, така и в еврозоната. В Чехия президентът Милош Земан и премиерът Андрей Бабиш увериха Макрон в подкрепата си за европейската интеграция и укрепването на единството на ЕС, предаде ТАСС. „От името на Чехия мога да потвърдя нашата заинтересованост Европа да е единна, да се борим заедно за осъществяването на европейските интереси, заедно да решаваме възникващите проблеми, дори и да имаме различни възгледи“, заяви Бабиш след срещата си с Макрон. Макрон заяви, че европейският проект може да е успешен само ако Европа е единна. „От това зависи благополучието на всички“, каза той и напомни, че Франция е била първата държава, която е признала независимостта на Чехословакия от Австро-Унгария. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.27", "title": " Еманюел Макрон обвини лидерите на Унгария и Полша, че лъжат народа си"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b8%d1%82%d0%b5-%d1%81%d1%8a%d0%b2%d0%b5%d1%82%d0%bd%d0%b8%d1%86%d0%b8-%d0%b2-%d0%b3%d0%b0%d0%b1%d1%80%d0%be%d0%b2%d0%be-%d0%bf%d0%be%d0%b4%d0%bf%d0%be/", "text": "На последното си заседание Общински съвет – Габрово реши да отпусне финансова помощ в размер на 2 500 лв. на Павлина Василева за извършване на спешна операция на дъщеря й Петя Петкова. Средствата са от предвидения финансов ресурс в общинския бюджет за 2018 г. за подкрепа на лица със здравословни проблеми. Предложението влезе като извънредна точка от дневния ред на заседанието. Петя Петкова е на 16-годишна възраст, ученичка в ПМГ „Акад. Иван Гюзелев“, със сериозни заболявания и редица увреждания по костите и ставите. Претърпяла е множество операции в страната и чужбина, за които е било заплащано от Фонда за лечение на деца, а част от тях са били поемани и на собствени разноски. Към момента Петя се нуждае от спешна операция. Паралелно с нейните здравословни проблеми, майката Павлина Василева също е със сериозни здравословни проблеми и е в дългосрочен отпуск по болест. Бащата Евгени Борисов няма възможност да работи, поради необходимостта от непрекъснати грижи за детето. Семейството е в затруднено социално-икономическо положение. Общинските съветници взеха решение да се учреди възмездно право на строеж, чрез публично оповестен конкурс, върху поземлен имот – общинска собственост, с идентификационен № 14218.509.587. Имотът се намира на ул. „Дунав“ в близост до новооткрития пешеходен мост, в първа зона на Габрово, на границата с идеалния градски център. Той е отреден за жилищно строителство и обществено обслужване. Отстъпеното право на строеж може да бъде с разгъната застроена площ 4 200 кв. м., средно застрояване, с максимална височина до 15 м. Задължителните условия за провеждането на конкурса са: начална конкурсна цена от 621 600 лв., като от нея трябва да се плати минимум 50% в лева, а равностойността на остатъка от предлаганата цена – в обекти в бъдещата сграда. Сборът от предложената цена и стойността на обектите, предоставяни в собственост на Общината, не може да бъде по-малък от цената на правото на строеж. Местният парламент подкрепи предложението да се извърши продажба чрез публичен търг с явно наддаване на кафе-клуб, който е частна общинска собственост. Имотът се намира на партерния етаж в жилищен блок на ул. „Македония“, 1, в първа зона на Габрово и представлява самостоятелен обект в сградата със застроена площ 112.00 кв. м. и отстъпено право на строеж. Началната тръжна цена след експертна оценка от вещо лице и съобразно данъчната оценка на имота, е определена на 64 330 лв. за обекта заедно с правото на строеж. Прието беше предложение за продажба на още един имот – частна общинска собственост, чрез публичен търг с явно наддаване. Имотът представлява гараж – самостоятелен обект, на ул. Селимица, 4 в кв. Русевци, Габрово. Той е със застроена площ 20.00 кв. м. и се продава заедно с отстъпеното право на строеж при начална тръжна цена в размер на 7 680 лв. При продажбите на двата имота – „кафе-клуб“ и „гараж“, купувачите им дължат всички данъци и такси по сделките, като трябва еднократно да изплатят цената за имотите в едномесечен срок от влизането в сила на заповедта на кмета на община Габрово за определяне на купувач. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Общинските съветници в Габрово подпомогнаха лечението на 16-годишно момиче"}
{"url": "https://trud.bg/%d1%80%d0%b5%d0%b4%d0%b8%d1%86%d0%b0-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d1%81%d0%b0-%d0%ba%d0%be%d0%bd%d1%81%d1%82%d0%b0%d1%82%d0%b8%d1%80%d0%b0%d0%bd%d0%b8-%d0%b2-%d1%80%d0%b0/", "text": "При инспекция, извършена от служители на „Икономическа полиция“ – ГДНП, ИАА и Националната агенция за приходите, са констатирани редица нередности в две психолаборатории в София, съобщиха от МВР. В тях се извършват теоретични и практически тестове за психологическа годност на професионалните и таксиметрови водачи. В една от лабораториите са установени протоколи от завършени психологически изследвания на различни лица от цялата страна. При анализ на фактите са възникнали основателни съмнения за фиктивно провеждане на тестовете. Допълнително са установени данни за преотстъпване на дейността на психолабораторията от страна на медицинския център, което е в нарушение на заложените законови разпореждания. При първоначалната проверка не е представен договор от юридическото лице, наело помещението, и договор за съпътстваща и/или посредническа дейност с медицинския център. Не са представени и трудови договори на специалистите, извършващите психологическите изследвания, както и необходимите документи, свързани с експлоатацията на фискалното устройство. От страна на НАП е установено, че въпреки проведени психологически тестове на лица в деня на проверката и съответно извършени в тази връзка плащания, в касата на търговското дружество не са открити никакви средства. По данни на ИААА за календарната 2017 г. през въпросния кабинет са преминали общо 3170 души при обявена цена за услугата 20 лева. За същия период декларираната сума пред НАП е в пъти по-малка – данни, които дават основателно предположение за избегната регистрация на дружеството по ЗДДС. При проверка в другата лаборатория на адреса, на който е регистрирана и на този на медицинския център, към който е прикрепена, било установено, че същите реално не функционират и не извършват никаква дейност. Работата по изясняване на случаите продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.27", "title": " Редица нарушения са констатирани в работата на две психолаборатории в столицата"}
