{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82-%d0%bf%d1%80%d0%b5%d0%b4-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%be-%d1%83%d0%bf%d1%80%d0%b0%d0%b2%d0%bb%d0%b5%d0%bd%d0%b8%d0%b5-%d0%b2/", "text": "Полицията в Хонконг използва лютив спрей и палки срещу протестиращите, събрали се във вторник пред полицейското управление в чийто арест се намират десетки задържани демонстранти, съобщи AFP. Това е пореден протест от демонстрациите в Хонконг, започнали първоначално заради спорен закон за депортация на задържани лица в Китай. По-рано във вторник от Пекин изразиха подозрението, че САЩ може да има общо с недоволството, което продължава макар проектозаконът да бе оттеглен.  ", "date": "2019.07.30", "title": " Протест пред полицейско управление в Хонконг"}
{"url": "https://trud.bg/%d1%81%d0%b0%d1%89-%d1%81%d0%b0-%d0%bf%d0%be%d0%b8%d1%81%d0%ba%d0%b0%d0%bb%d0%b8-%d0%bf%d0%be%d0%bc%d0%be%d1%89-%d0%be%d1%82-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b7%d0%b0-%d0%be%d1%85/", "text": "САЩ са поискали от Германия да се включи в международна военноморска мисия, целяща да подсигури корабоплаването в Ормузкия проток. Информацията е потвърдена от американското посолство в Берлин, съобщи AFP. „Официално поискахме от Германия да се присъедини към Франция и Великобритания за подсигуряването на Ормузкия проток и борба с иранската агресия“, каза говорителят на посолството Тамара Стънберг-Грелер. „Членове на германското правителство ясно заявиха, че свободата на корабоплаването трябва да бъде защитена… Нашият въпрос е: Защитена от кого?“, допълни още говорителят. Миналата седмица първият дипломат на Берлин Хайко Маас обяви, че все още е рано да се говори за участието на Германия в подобна мисия. Великобритания вече изпрати военни кораби, които да ескортират плаващите под британски флаг търговски морски съдове в стратегическия район.", "date": "2019.07.30", "title": " САЩ са поискали помощ от Германия за охрана на Ормузкия проток"}
{"url": "https://trud.bg/%d0%b8%d1%81%d0%ba%d0%b0%d1%82-%d0%b0%d1%80%d0%b5%d1%81%d1%82-%d0%b7%d0%b0-%d1%88%d0%b5%d1%84%d0%b0-%d0%bd%d0%b0-%d1%84%d0%b8%d1%80%d0%bc%d0%b0%d1%82%d0%b0-%d1%85%d0%b0%d0%ba%d0%bd%d0%b0%d0%bb%d0%b0/", "text": "Обвинен е като подбудител на кибертероризъм Собственикът на фирмата за киберсигурност „ТАД Груп” Иван Тодоров беше задържан днес на летище София. В 9 ч той се върна в България с полет от Истанбул. Пет дни по-рано прокуратурата му повдигна обвинение за подбудителство към кибертероризъм след хакерската атака срещу НАП, при която в интернет изтекоха личните данни на почти 5 млн. българи. Днес в Националното следствие на „Г.М.Димитров” на Тодоров е връчено обвинението и заповед за задържане за 72 ч. В Специализирания наказателен съд утре по обед се очаква да бъде внесено искане на Тодоров да бъде наложен постоянен арест. Пред разследващите шефът на „ТАД груп” е казал, че не разбира в какво го обвиняват, защото няма нито определена дата, нито е описано в какво се изразяват престъпните му действия. Бизнесменът нямал обяснение нито какво, нито кога е станало. В разгара на скандала с източените от НАП данни Иван Тодоров замина за Канада. Преди седмица адвокатът му е пуснал уведомление до прокуратурата, че бизнесменът ще се върне на 30 юли, но за всеки случай бизнесменът беше обявен за издирване и имаше издадена европейска заповед за арест. Междувременно антимафиоти са разкриптирали компютрите на фирмата, в които открили, че са източени и данни на половин милион потребители на известен български сайт за електронна поща и застрахователна компания. 20-годишният Кристиян Бойков, служител на „ТАД груп”, за когото прокуратурата твърди, че е хакнал НАП, е на свобода с гаранция от 20 хил.лв. Със същата сума извън ареста е и търговският директор на фирмата Георги Янков, който също като Тодоров е обвинен в подбудителство. Възможно е някои от други трима служители, които вече са напуснали фирмата, също да бъдат обвинени, обяви преди дни зам.главният прокурор Иван Гешев. Адвокатът на Иван Тодоров Ина Лулчева каза, че задържането му е възмутително, защото клиентът е оказал пълно съдействие на разследващите, уведомил ги е кога ще се върне, а единственият мотив на прокуратурата за задържането му бил „опасност от укриване”. Тя коментира още, че и нейните данни са изтекли вследствие на хакерската атака, но подчерта, че големият проблем не е в това, че някакво момче е хакнало системата на НАП, а в това, че държавата не е изпълнила ангажимента си да запази данните на хората. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.30", "title": " Искат арест за шефа на фирмата, хакнала НАП (ОБЗОР)\t"}
{"url": "https://trud.bg/%d1%80%d1%83%d0%bc%d1%8a%d0%bd%d1%81%d0%ba%d0%b8%d1%8f%d1%82-%d0%b2%d1%8a%d1%82%d1%80%d0%b5%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d0%b4%d0%b0%d0%b4%d0%b5/", "text": "Румънският вътрешен министър Николае Мога подаде оставка днес след убийството на две млади момичета в южния град Каракал, които предизвикаха протести срещу неадекватните действия на властите, предаде Ройтерс. Механик на 65 г. от Каракал призна, че е убил Александра Мачешану (15 г.), безследно изчезнала на 24 юли, както и Луиза Меленку (18 г.), която е в неизвестност от април. Разследване показало огромни пропуски в действията на властите. Мачешану се обадила на номер 112 и съобщила, че е отвлечена. На властите отнело 19 часа да локализират и да влязат в дома на механика, докато се опитвали да проследят обажданията и да осигурят ненужни заповеди за обиск. „Взех решение да подам оставка, за да запазя част от престижа на министерството“, каза Мога, който бе назначен на поста само преди седмица.", "date": "2019.07.30", "title": " Румънският вътрешен министър подаде оставка след убийството на две момичета"}
{"url": "https://trud.bg/%d0%bf%d1%80%d0%b5%d0%bc%d0%b5%d1%81%d1%82%d0%b8%d1%85%d0%b0-%d0%b2-%d0%ba%d1%8a%d1%80%d0%b4%d0%b6%d0%b0%d0%bb%d0%b8-%d1%88%d0%b5%d1%84%d0%b0-%d0%bd%d0%b0-%d0%bf%d0%be%d0%bb%d0%b8%d1%86%d0%b8/", "text": "Директорът на областната дирекция на МВР Пловдив Атанас Илков е преместен и от днес оглавява полицията в област Кърджали, съобщи  . От МВР коментираха, че рокадата не е свързана с инцидента с арестант в града под тепетата, а е планирана преди време.", "date": "2019.07.30", "title": " Преместиха в Кърджали шефа на полицията в Пловдив"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b0%d0%b7-%d1%81%d1%8a%d0%bc-%d0%bd%d0%b0%d0%b9-%d0%bc%d0%b0%d0%bb%d0%ba%d0%be-%d1%80%d0%b0%d1%81%d0%b8%d1%81%d1%82%d0%ba%d0%b0%d1%82%d0%b0-%d0%bb%d0%b8%d1%87%d0%bd/", "text": "Президентът на САЩ Доналд Тръмп се защити днес от обвиненията в расизъм, отправени му след многократните му нападки срещу известен пастор и конгресмен от град Балтимор, съобщи БТА. „Аз съм най-малко расистката личност в света“, заяви Тръмп пред журналисти в градината на Белия дом. „Нито един президент не е направил повече от мен за афроамериканците“, каза той и подчерта, че безработицата сред чернокожите американци „не е била толкова ниска никога в историята“ на САЩ. Президентът атакува остро през уикенда конгресмена демократ от Балтимор Илайджа Къмингс, описвайки избирателния му район като „отвратително, гъмжащо от плъхове“ и „много опасно и мръсно място“, където „никое човешко същество не би искало да живее“. Президентът увери, че много хора „от афроамериканската общност“ са му се обадили да му благодарят, че е взел отношение по въпроса и да го поздравят, че „най-сетне някой е казал истината“. В понеделник Тръмп обвини пастор Ал Шарптън, видна фигура на движението за защита на правата на чернокожите, че е „мошеник, който мрази белите и полицаите“. „Разбирах се добре с Ал Шарптън. Сега той е расист“, каза днес Тръмп.", "date": "2019.07.30", "title": " Тръмп: Аз съм най-малко расистката личност в света"}
{"url": "https://trud.bg/%d1%85%d0%b0%d0%ba%d0%b5%d1%80%d0%ba%d0%b0-%d1%83%d0%b6%d0%b8%d0%bb%d0%b8-106-%d0%bc%d0%bb%d0%bd-%d0%b4%d1%83%d1%88%d0%b8-%d0%b2-%d1%81%d0%b0%d1%89-%d0%b8-%d0%ba%d0%b0%d0%bd%d0%b0%d0%b4%d0%b0/", "text": "Заподозряната се издала, като се похвалила във форум Лични данни на около 100 милиона американци и 6 милиона канадци са били откраднати при хакерска атака срещу компанията за финансови услуги Capital One, предаде Би Би Си. Съобщението направи самата фирма, след като в понеделник бе арестувана заподозряна извършителка – 33-годишната Пейдж Томпсън, която е била изправена пред съд в Сиатъл.  Capital One е сред най-големите издатели на кредитни карти в САЩ и обслужва и търговски банки. Компанията посочи, че пробивът е бил открит на 19 юли и включва имена, адреси и телефонни номера на кандидатствали за кредитните є карти, но не и самите номера на картите. Имало е достъп и до номерата на социалните осигуровки на около 140 000 души и свързани с тях номера на 80 000 банкови сметки в САЩ и на около 1 милион номера за социални осигуровки в Канада.  Освен имена и рождени дати, хакерката успяла да се сдобие с кредитни досиета, баланси и история на плащанията. Правосъдното министерство на САЩ съобщи, че заподозряната е бивш софтуерен инженер, свързан с бранша, която се похвалила във форума GitHub за извършеното и на 17 юли един от потребителите е предупредил органите на реда. Томпсън е арестувана с обвинения за компютърна измама и злоупотреба, за което може да бъде наказана с до 5 г. затвор и 250 000 долара глоба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.30", "title": " Хакерка ужили 106 млн. души в САЩ и Канада"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%bb%d0%b8-%d0%b2%d0%be%d0%b9%d0%bd%d0%b0-%d0%bc%d0%b8%d1%80%d0%be-%d0%bb%d0%be%d1%80%d0%b4-%d0%bc%d0%b8%d0%bd%d1%87%d0%b5%d0%b2-%d0%b7%d0%b0/", "text": "Предстоят снимки на нов видеоклип в замъка на лейди Колин Кембъл Минаха повече от 10 години, откакто известният пи ар, благотворител и гуру по въпросите на протокола Евгени Минчев предупреди медиите с „Оставете ме на МирО”. Така той маркира нежеланието си да говори за отношенията си с изпълнителя на „Губя контрол”, а впоследствие и на „Гълъбо”. Тогава двамата бяха виждани подозрително често заедно, а после вкупом отричаха каквато и да била връзка. В книгата си „От обратната страна” Евгени описа тези взаимоотношения, но без имена и нередни подробности. Месеци след като Вида Пиронкова забрани на Миро да пее песента є „Гълъбо”, лорд Евгени Минчев шашна социалните мрежи с ново, изключително изпълнение на „Гълъбо”. Дали тази дръзка негова проява ще подпали война между него и Миро и ще се втурне ли публиката в нелепи сравнения, е все още рано да се каже. Според коментарите в социалните мрежи, а и според специалисти, чули версията на Евгени, той се е справил блестящо. Пред „Труд” той каза, че е записал песента с лекота и благодари на Артур Надосян зааранжимента, на Здравко Младенов за звукозаписа. Минчев благодари и на Вида Пиронкова, с която подписа договор за взаимоотношенията им, касаещи „Гълъбо”, скрепени с празничен обяд. Разбира се, двамата пазят тактично мълчание около платените суми, както и около точките в договора. „Гълъбо” препуска бясно в ютуб и е споделена над сто пъти във фейсбук само за ден. Маниерът на изпълнение е напълно различен от този на Миро, а в аранжимента е използван рядък арменски инструмент, добавени са мистични гласове, които придават на песента допълнителни качества. Евгени макар и непрофесионалист, пее повече от 35 години, като веднъж годишно дава концерт за своите клиенти и приятели, и показва завидни певчески способности. Една стара програма от музикалния театър в Пазарджик издава, че лорд Минчев е пял като първи тенор в оперетата „Прилепът”. Може би гласът му все пак съвсем естествено стига височините, които показва в „Гълъбо”. Евгени е в подготовка за видеоклип към песента, като в момента обсъжда вариантите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.30", "title": " Започва ли война Миро – Лорд Минчев за „Гълъбо”\t"}
{"url": "https://trud.bg/%d1%81%d0%be%d1%84%d0%b8%d1%8f%d0%bd%d0%ba%d0%b0-%d1%81%d0%ba%d0%be%d1%87%d0%b8-%d0%be%d1%82-4-%d0%b5%d1%82%d0%b0%d0%b6-%d1%81%d0%bb%d0%b5%d0%b4-%d1%81%d0%b5%d0%bc%d0%b5%d0%b5%d0%bd-%d1%81%d0%ba%d0%b0/", "text": "Столичанка е скочила от четвъртия етаж, след семеен скандал. Младата жена е на 25 години. Заедно със съпруга си, тя дошла да летува в Приморско. Двамата се настанили в квартира на улица „Лилия“. Следобед във вторник двамата се скарали и в пристъп на гняв и безпомощност, тя скочила от терасата. Паднала е върху покрива на съседна сграда, съобщиха от ОД на МВР Бургас. Жената е със счупен таз след инцидента и е откарана в Бургаската болница УМБАЛ.", "date": "2019.07.30", "title": " Софиянка скочи от 4 етаж след семеен скандал в Приморско"}
{"url": "https://trud.bg/%d0%ba%d0%b0%d0%ba-%d0%b6%d0%b8%d0%b2%d0%be%d1%82%d1%8a%d1%82-%d0%b8%d0%bc%d0%b8%d1%82%d0%b8%d1%80%d0%b0-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d1%8f%d1%82%d0%b0/", "text": "Задава се много интересен сезон с първите дни на септември. Той ще започне спокойно и топло – когато има дъждовно лято, обикновено началото на есента е уютна и светла, по цигански (или е коректно да се казва ромска есен?). Но ще има съспенс, ще се натрупва напрежение и малко по малко, след местните избори, времето ще засъска със студ и кобалтови перспективи. Първите сметки за ток, парно, газ, вода ще дойдат – те ще са драматично високи, защото така бе гласувано през пролетта и лятото. Първи студени капки на нова световна икономическа криза ще изтрополят върху ламарините, за да ни подсетят за почти задължителните, в тази безнаказана престъпна реалност, застраховки за кражба, бедствия, граждански и каско отговорности. И тогава… Стоп! Обърках началото. Темата е за телевизията и риалити програмите, които започват през есента. „Фермата“ (Би Ти Ви) срещу „Игри на волята: България“ (Нова телевизия). Риалити формати, вдъхновени от принципите за оцеляването по Дарвин, в които човекът не просто трябва да може да се храни, живее, размножава, а да се справя с всичко това във враждебна среда, под постоянна заплаха и в постоянен сблъсък на принципи и компромиси. Приписват на Дарвин думите, че „не най-силният от един вид оцелява, нито най-интелигентният, а този, който най-добре се приспособява“. Затова и тези игри по водещите телевизии са наситени с чисто човешки препятствия – интригата. И двете предавания ще разчитат на хитроумни предизвикателства, за да победят за зрителската аудитория. Като начало би следвало резултатът от битката да е предизвестен. Към края на първата четвъртина на ХХI век вече се разработват 8К и повече К технологии. С изключение на безинтересните за рекламодатели прослойки на българите, семействата, колкото и сиромашки да са, имат поне HD телевизори, а Нова телевизия все още излъчва в архаичния формат „SD“. Но да видим как ще се приспособи медията на Домусчиев към диктата на „Фермата“. И двата формата са дериватни на „Сървайвър“ – ненадминат по рейтниг и интерес. Може би мачът на Кобрата с Кличко има по-добър резултат, но само до петия рунд. След това – туп-туп, нокаут и рейтинг нула. „Фермата“, идеолози на което е компанията на Андрей Арнаудов и Иван Христов и тяхната „Междинна станция“, е амбицирана „да мотивира зрителите да се завърнат към корените си и си припомнят какви са истински ценните неща в живота – семейството, родната памет, живот по-близък до природата“. Позитивният тон на риалитито размаза и изпрати в неплатен отпуск рекордьора по сезони и скандална слава „Биг-Вип-Брадър“. И затова Нова телевизия отвръща с аналогично предаване – „Игри на волята: България“. Накрая ще оцелее само един – такъв е залогът на двете шоу програми, но между телевизиите състезанието ще продължава. Интересна и поучителна е историята на „Сървайвър“ – Сърбия, защото там е намесена „Фермата“, а историите имат отвратителния навик да се повтарят. „Сървайвър“ (Първа сръбска телевизия) тъкмо беше набрал скорост – със своя позитивизъм, със своята екзотика и тогава „Пинк“ пусна „Фермата“. Сърбите земеделието го владеят. Владеят и животновъдството. Владеят и веселбите. На последното заложи „Фермата“. Сърбия u стана страшно. Интриги, секс на живо, песни и танци и яко пиене. „Сървайвър“ падна три пъти в нокдаун, докато продуцентите не хвърлиха кърпата на ринга в четвъртия сезон през 2012 г. Ако всички, които се интересуват от риалити формати, са наясно какво да очакват от нашата, позитивна „Ферма“, то все още има мъгла от адаптацията на колумбийското „Desafio“. За разлика от предшественика си „Сървайвър“, в латиноамериканската формула има не две, а три племена. Те са някаква препратка към класовото общество. Най-висшето племе е на остров, където притежават всичко необходимо – баня, храна, готвач, удобства, включително и LCD телевизор. Обикновено в началото на предаването в това племе са вип участниците. В средното племе – средната класа – имат само основни неща. Хамаци да спят нависоко от пълзящите твари, основна храна, оръдия на труда, ловни и рибарски принадлежности. Най-низшето племе в различните сезони се нарича по различен начин, но най-общо казано е дъното на обществото и с това разполага – с нищо. Ако само можеше животът да имитира телевизията. Представете си три племена – бедните живеят в нещо като „Модерно предградие“, средните в „Бели брези“, а третите – в нещо, което напомня стандартите на „Артекс“. Става битка между трите класи, ама честна борба – без помощта на съдии и прокурори (от нашата си система). И хоп, бедните побеждават. Отиват в покоите на висшите – кумът на нашия герой от българските низини, се оказва много заможен и му дава да живее безплатно в разкошен комплекс. Разрешават му да си направи законен байпас на електромера, получава ексклузивен модел на ауди с карта на верига бензиностанции – безотчетно. Дават му кредит с настояване на шефа на банката и без нужда да го връща и се спуква от пътешествия по екзотични места. В същото време богатото племе трябва да слезе в нещо като „Модерно предградие“, без читави и редовни доходи и изведнъж на разните му там политици да им дойдат сметките – всичките накуп, а сетне и колекторска фирма и тогава… Стоп! Обърка края. Да, такова риалити би разбило рейтингите, но… в реалност­та е друго. Най-малкото КОНПИ и главният прокурор веднага ще получат „анонимен сигнал“ за продуцента и туп-туп – Кобрата на земята. Реално погледнато така се оцелява у нас. С туп-туп докато има труп. „Сървайвър“ – риалити №1 Финалът „Survivor: Островите на перлите“, излъчен на 21 декември 2008-а, се счита за най-рейтинговото предаване досега. Третият сезон на най-гледаното риалити шоу у нас – Survivor – привлече средно 2 128 000 зрители. Като средният рейтинг е бил 28,9%, а средния дял – 63,2% за аудитория All4+. Пикът обаче стига над 2,4 млн. зрители, достигнатият рейтинг – 32,6%, а делът е 69,8%. Тогава печели инструкторът по екстремни спортове Николай Мартинов.", "date": "2019.07.30", "title": " Как животът имитира телевизията\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d1%81%d1%82%d1%80%d0%b5%d0%bb%d0%b1%d0%b0-%d0%b2-%d0%bc%d0%b0/", "text": "Двама души са загинали при стрелба в магазин от веригата „Уол-Март“ в град Саут Хейвън, щат Мисисипи. Заподозряният за нападението е ранен, съобщава  . Нападателят е убил двама души. Телата им са открити в магазина и на паркинга. Жертвите са служители на „Уол-Март“. Мотивите на нападателя са неизвестни. Има пострадал полицай. Той е настанен в болница без опасност за живота, защото куршумът е попаднал в бронежилетката му. Очевидец твърди пред местната телевизия „Нюз 13“, че нападателят е работил почти 25 години в магазина на тази верига. Той е бил уволнен неотдавна. Властите не разкриват колко тежко е ранен стрелецът.", "date": "2019.07.30", "title": " Двама души са загинали при стрелба в магазин в Мисисипи"}
{"url": "https://trud.bg/%d0%bf%d1%80%d0%b8%d1%8f%d1%82%d0%b5%d0%bb%d1%81%d0%ba%d0%b8-%d0%ba%d0%b0%d0%bf%d0%b8%d1%82%d0%b0%d0%bb%d0%b8%d0%b7%d1%8a%d0%bc-%d0%b8%d0%bb%d0%b8-%d1%81%d0%be%d1%86%d0%b8/", "text": "Имате право на избор Илюзията че в България и „демокрацията“, и „пазарната икономика“ са от балкански, провинциален тип, но благодарение на членството на страната в Европейския съюз „всичко ще се оправи“, изглежда блаженопочивша. Вече ще ни избоде очите фактът, че и в „образцовите“ демокрации (за каквито сме ги нарочили) механиката на изборите и на партийното представителство не позволява да се легитимират и реализират интересите на демоса. И в САЩ, и във Великобритания за власт и във власт се борят и печелят две основни партии. Както твърди Джефри Сакс, кризата на англо-американската демокрация се фокусира във факта че двупартийната система не представя интересите на избирателите, а още по-малко случайните коалиционни правителства, които трябва да преговарят и да формулират политики, които са приемливи за две или повече партии. В САЩ Доналд Тръмп доминира Републиканската партия, но само 29% от американците се идентифицират като републиканци; а като се има предвид, че само 56% от правоимащите американци гласуваха през 2016 г., Тръмп получи подкрепата на едва 27% от избирателите. В случая с Борис Джонсън по-малко от 100 000 членове на консервативната партия го избраха за свой лидер, което го направи премиер, въпреки че одобрението му беше само 31% (в сравнение с 47%, които не одобряват). Но ако „образцовите демокрации“ са изкривени и осакатени, то дали поне „пазарната икономика“ в „добрите практики“ не е образцова? На теория свободната конкуренция при предлагането на пазара води до насочване на потребителите към „най-доброто“ при „справедлива цена“; достатъчно е просто всичко да се приватизира („частното е най-успешното“), мениджърите да са по-добре платени (факт!), а работната сила има повече човешки капитал (друг факт!). На практика свободната конкуренция, при която акцентът се полага върху рентабилността, води до: аутсорсване на производствата в диктаторски страни и намаляване на инвестициите в по-богатите страни (там и заплатите, и данъците са по-високи); криене на данъци в офшорки или в страни с ниско данъчно облагане; разпалване на военни конфликти за повече жизнено пространство и по-евтини ресурси; индустриален шпионаж и кибер атаки към „вражески“ страни и компании; корумпиране на държавни служители, за да се издействат изгодни държавни поръчки; „инвестиране“ в политици, които след това се отблагодаряват на своите инвеститори. Само една илюстрация, да припомним случая с „Енрон“ от 2001 г. („отличникът“ на Уолстрийт), чрез който САЩ станаха свидетели на една жестока и грозна приказка. Чак след краха на компанията стана ясно, че едва ли някой е разбирал с какво всъщност се е занимавала „Енрон“. В хода на разплитането на аферите се разкри, че корпорацията е правела дарения и на Републиканската, и на Демократическата партия. „Енрон“ е смятал простичко: ако се инвестира 1 млн. долара в определена „политика“, то колко ще бъде възвращаемостта – печалба прим. „Енрон“ стана нарицателно за една корпоративна култура, основана на измама, лъжливо счетоводство, началническа алчност и незачитане правата на инвеститорите, служителите и закона. Затова, когато през 2004 г. в Италия бяха разкрити измамните сделки на „Пармалат“, всички единодушно нарекоха случая „Европейския Енрон“. И т.н., „пазарната икономика“ така здравата се е сраснала с „голямата политика“, че вземи едното, удари другото! Обратно казано, пазарна икономика – да! – но за приятели; политика – да! – но за плутократи. „Приятелският капитализъм“ (crony capitalism), както се нарича, е икономика, която процъфтява не в резултат на пазарна дейност, а като резултат от възвръщаемост на „инвестициите“ чрез топлата връзка между капитала, неговите медии и политическата класа. Най-често това се постига чрез използване на държавната власт за правителствени субсидии, данъчни облекчения, концесии или обществени поръчки. Тази „топла“ връзка така изкривява икономиката, че тя може да се превърне в нещо като мафиотски капитализъм (mafia capitalism). България не е нещо „уникално“ нито в Европейския съюз, нито по света. И политиката, и политиците, и пазарът, и демокрацията, и всичко останало в нашата страна са обикновени следствия на общия „световен ред“ и печелившите „евроатлантически ценности“. И това не е от днес, да си припомним времената на „първичното разграбване на натрупания обществен капитал“ в началото на 90-те години на миналия век („на теб – парите, на него – заводите“), и назначаване на близки, роднини, спонсори и поддръжници на високи държавни постове, и „изгодната“ промяна на законите, и много още. Но освен това, и при формирането на депутатските листи („плати 200 000 и ставаш“), и чрез „пазаруването“ на избиратели, и чрез „успешните стратегически приватизации“, и чрез измамата за „800-те дни“ и т.н.  Днес българската „демокрация“ е малко по-по-по-европейска. ГЕРБ-ОП (остатъчни) е симпатична структура, приятелски настроена към когото трябва, но много по-фино и (когато трябва) много по-строго, отколкото във времената на разюзданата приватизация. Върхът на айсберга, откъдето се подават евтините апартаменти, „случайните“ обогатявания и арогантните „приятелски“ назначения (справка: СЕМ) са само видимата част на невидимия „бизнес“. „Опорните теоретични точки“ на този бизнес са: „антикомунизъм“ (но да не забравяме уроците на „човека от народа“ Т. Ж.), „Путин – виновен за всичко“ (но Русия ни е ценна със суровините си) и „евроатлантическа ориентация“ (повече към САЩ, разбира се). Опорните практически насоки са: „бизнесът си е бизнес“ и „парите не миришат“. Ако трябва – тук милионче, там – селфи с бабата от село, тук – ще направим кмет този юнак, там – ще извадим от редовете на партията този „съгрешил“, но няма да го оставим гладен. „Приятелският капитализъм“ на ГЕРБ-ОП(остатъчни) е много по-модерен и стига много по-надалеч, затова е и по-стабилен: помощи за „опозицията“ (сега „студен резерв“, после – ако искаш – и топъл резерв; сега 20 млн. лв. обществени поръчки за семейството на „.другаря“, после – ако трябва и на важни партийци от БСП). Да го кажем направо: в очите на повечето хора Борисов държи изкъсо и уж-опозицията ДПС, и супер-опозицията БСП („корупция ли – а при вас нямаше ли?“). Затова този „демократичен монарх“ (който „дава парите“) спокойно и уверено гледа към бъдещето, понеже в настоящето има само един „теоретичен противник“ – Радев.  Голямата опозиция в лицето на БСП („БСП за България“ с микрочленовете си) от години са на вълна „предсрочни избори“. На теория те са върли противници на „приятелския капитализъм“ и свързаната с него корупция; на практика и във върхушката на БСП се забелязват лица, облажили се от общите блага и „добротата“ на ГЕРБ. Да забравим за миг нескончаемата „Илиада“ на социалистическите босове (кой от кой по-правоверен), „Одисеята“ на Нинова, тежките морални казуси и организационна неразбория в партията, но да надникнем в „идеите“. БСП (Нинова) изглежда много повече „анти-ГЕРБ“ (защо пропуска ОП или ДПС?), отколкото „про-социалистическа“. В това отношение опозиционната едра партия повтаря – по обновен начин – грешката на „социализма на глупаците“ (понятие на австрийските социалисти от XIX-XX век), като за всички беди обвинява олигархията, корупцията, некомпетентността на управлението на ГЕРБ, а не самия капитализъм. В речите и идеите на сегашните лидери на бъдещата „насочваща и ръководна роля на партията“ няма да чуем думите „капитализъм“, „експлоатация“, „класи“ и „класова борба“, „частна собственост“, „корпоратокрация“, „транснационални корпорации“ и т.н. В това отношение – за всеобщо съжаление на унижените и оскърбените от 30-те години „преход“ – социалистическата партия изглежда като кастрат, който сам си е премахнал „социализма“ (като алтернатива на „капитализма“). С извинение, но образно точно, особено след въвеждането на „плоския данък“, удобното „ляво“ е всъщност ярко „дясно“! Затова и „стратегическите дебати“ в България опират до дребнотемието: „да“ или „не“ на ЛГБТ (хора ли са Фреди Меркюри и Елтън Джон?); „да“ или „не“ на мигрантите (нашите имигранти в ЕС и САЩ са хора, естествено; имигрантите у нас са нещо друго); „да“ или „не“ на 8 броя F-16 (и Русия, и Турция, и Гърция, и кой ли не, се смее на нашата „сигурност“). Едрите проблеми оставяме да ги мисли и решава някой друг: отсъствието на „догонващо развитие“; отсъствието на социална справедливост; приватизирането и концесионирането на обществените блага и услуги (здравеопазване, образование, инфраструктура, вода, енергия и т.н.); активното включване на България в гигантската битка против глобалното затопляне; бъдещето на Европейския съюз и т.н. Третичен периферен капитализъм, провинциално мислене и… нищо повече, освен тамян и молитви. Но да припомним Байрон: „И боговете умират, и вярата е преходна: след Зевс, Мохамед и Христос ще дойдат други богове, докато човешкият род, прозрял и разочарован от боговете, не се убеди, че тамянът и жертвите са напразни“. И все пак, и сега имаме право на избор: повече или по-малко „приятелски капитализъм“ или повече или по-малко „социализъм на глупаците“. Голяма алтернатива няма. И няма да има, докато Великите сили и светът не се обърнат към хармонията и устойчивото развитие. Да не ви разочаровам, но май е така.", "date": "2019.07.30", "title": " “Приятелски капитализъм” или “социализъм на глупаците”?\t"}
{"url": "https://trud.bg/%d1%80%d0%b8%d0%bc%d1%81%d0%ba%d0%b0-%d1%81%d1%82%d0%b5%d0%bd%d0%b0-%d0%b8%d0%b7%d0%bd%d0%b8%d0%ba%d0%bd%d0%b0-%d0%bd%d0%b0-%d1%83%d0%bb-%d0%bc%d0%b0%d0%bb%d0%ba%d0%be-%d1%82%d1%8a%d1%80/", "text": "Работници се натъкнали на находката Стена, най-вероятно от римско време, изникна на най-малката улица в столицата „Малко Търново”. Тя е открита при започналия наскоро ремонт на отсечката, а живущи в райони пуснаха снимки на обекта в социалните мрежи. За откритието потвърдиха пред „Труд” от Столичната община. Стената е забелязана от работниците на място, които веднага са уведомили компетентните органи. Изпратени са археолози, които са обезопасили мястото и съхранили находката. Напълно възможно е около нея да има други находки, посочиха експерти. Това обаче ще стане ясно, след като изследователите започнат работа. Повече информация за уникалната находка ще бъде дадена на място в 12 часа утре от заместник-кмета по „Култура, образование, спорт и превенция на зависимости” доц. д-р Тодор Чобанов. Улица „Малко Търново” е дълга едва 60 метра като преди 4500 г. там е имало праисторическо селище, чиито останки са открити при поставянето на емблематичните жълти павета през 1905 г. Ремонтът на улицата трябва да върне стила от времето на Стара София. Предвижда се контактната зона с жълти павета да бъде запазена, като стълбите ще бъдат застлани с термолющен гранит. По план дейностите трябва да приключат до 15 септември, като все още не ясно дали ще има забавяне заради работата на археолозите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.30", "title": " Римска стена изникна на ул. „Малко Търново”\t"}
{"url": "https://trud.bg/%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba%d1%8a%d1%82-%d0%bd%d0%b0-%d1%82%d0%b0%d0%b4-%d0%b3%d1%80%d1%83%d0%bf-%d0%b8-%d0%bf%d1%80%d0%b5%d0%b4%d0%b8-%d0%b5-%d0%b1/", "text": "Преди повече от 22 години, собственикът на „ТАД Груп”, който днес беше   на Летище София, и преди е бил разследван за киперпрестъление, съобщи  . Иван Тодоров е бизнесмен, собственик на десетки фирми, свързани с ресторанти, недвижими имоти и с киберсигурност. Голяма част от тези фирми са регистрирани във Варна. Според медията, предишното разследване срещу Иван Тодоров за киберпрестъпление е от 1997 година. Тогава той е един от заподозрените за източване на кредитни карти. В този период Тодоров е имал заведение. Съмнението е било, че с пари от източени карти е купувана техника от САЩ. Участието му обаче не е доказано. Години по-късно бизнесът му с ресторанти разцъфтява. Днес той има десетки фирми, основно за управление на хотели и ресторанти из цялата страна. През 2016 година започва да се занимава официално и с киберсигурност. Преди 3 години Тодоров регистрира фирмата „ТАД Груп” с начален капитал от над 190 000 лева. Централата на фирмата е в САЩ, а според адвокатите му, той е поел франчайза й у нас. Офисът на повечето фирми на Тодоров се намира във Варва в един от ресторантите от веригата за сандвичи.", "date": "2019.07.30", "title": " Собственикът на „ТАД Груп” и преди е бил разследван за киперпрестъление"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2-30/", "text": "Редовното правителствено заседание ще се проведе както обикновено – в сряда, 31 юли, от 10 ч. при следния предварителен дневен ред: 1. ПРОЕКТ НА РЕШЕНИЕ ЗА ОДОБРЯВАНЕ НА СТАНОВИЩЕ НА МИНИСТЕРСКИЯ СЪВЕТ ПО КОНСТИТУЦИОННО ДЕЛО № 4 ЗА 2019 Г.  Внася: министър-председателят 2. ПРОЕКТИ НА РЕШЕНИЯ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗИ ЗА ОСВОБОЖДАВАНЕ ОТ ДЛЪЖНОСТ НА ОФИЦЕР ОТ ВИСШИЯ КОМАНДЕН СЪСТАВ, ЗА ОСВОБОЖДАВАНЕ ОТ ДЛЪЖНОСТ И ОТ ВОЕННА СЛУЖБА НА ОФИЦЕРИ ОТ ВИСШИЯ КОМАНДЕН СЪСТАВ, ЗА НАЗНАЧАВАНЕ НА ДЛЪЖНОСТ И УДОСТОЯВАНЕ С ВИСШЕ ОФИЦЕРСКО ЗВАНИЕ НА ВОЕННОСЛУЖЕЩИ И ЗА НАЗНАЧАВАНЕ НА ДЛЪЖНОСТ НА ВОЕННОСЛУЖЕЩ.  Внася: заместник министър-председателят по обществения ред и сигурността и министър на отбраната 3. ПРОЕКТ НА РЕШЕНИЕ ЗА ПРИЕМАНЕ НА ШЕСТМЕСЕЧНА ПРОГРАМА С ПРИОРИТЕТНИТЕ ЗА РЕПУБЛИКА БЪЛГАРИЯ ТЕМИ И ДОСИЕТА ПО ВРЕМЕ НА ФИНЛАНДСКОТО ПРЕДСЕДАТЕЛСТВО НА СЪВЕТА НА ЕВРОПЕЙСКИЯ СЪЮЗ (ЮЛИ – ДЕКЕМВРИ 2019 Г.).  Внася: заместник министър-председателят по правосъдната реформа и министър на външните работи 4. ПРОЕКТ НА РЕШЕНИЕ ЗА ОДОБРЯВАНЕ НА ДОКЛАД НА МЕЖДУВЕДОМСТВЕНАТА КОМИСИЯ ЗА ЕКСПОРТЕН КОНТРОЛ И НЕРАЗПРОСТРАНЕНИЕ НА ОРЪЖИЯТА ЗА МАСОВО УНИЩОЖЕНИЕ КЪМ МИНИСТЪРА НА ИКОНОМИКАТА ЗА 2018 Г.  Внася: министърът на икономиката 5. ПРОЕКТ НА РЕШЕНИЕ ЗА НЕПРИЗНАВАНЕ НА БЪЛГАРСКИ СЪЮЗ НА ЧАСТНИТЕ ПРЕДПРИЕМАЧИ „ВЪЗРАЖДАНЕ“ ЗА ПРЕДСТАВИТЕЛНА ОРГАНИЗАЦИЯ НА РАБОТОДАТЕЛИТЕ НА НАЦИОНАЛНО РАВНИЩЕ.  Внася: министърът на труда и социалната политика 6. ПРОЕКТ НА РЕШЕНИЕ ЗА ПРИЕМАНЕ НА СПИСЪК НА ИНОВАТИВНИТЕ УЧИЛИЩА В РЕПУБЛИКА БЪЛГАРИЯ ЗА УЧЕБНАТА 2019/2020 Г.  Внася: министърът на образованието и науката 7. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ/ ТРАНСФЕРИ ЗА 2019 Г. ЗА ИЗПЛАЩАНЕ НА СТИПЕНДИИ ПО ПРОГРАМАТА НА МЕРКИТЕ ЗА ЗАКРИЛА НА ДЕЦА С ИЗЯВЕНИ ДАРБИ ОТ ДЪРЖАВНИ, ОБЩИНСКИ И ЧАСТНИ УЧИЛИЩА ПРЕЗ 2019 Г., ПРИЕТА С ПОСТАНОВЛЕНИЕ № 97 НА МИНИСТЕРСКИЯ СЪВЕТ ОТ 2019 Г.  Внася: министърът на образованието и науката 8. ПРОЕКТ НА РЕШЕНИЕ ЗА ОТПУСКАНЕ НА ПЕРСОНАЛНА ПЕНСИЯ ПО КОДЕКСА ЗА СОЦИАЛНО ОСИГУРЯВАНЕ.  Внася: министърът на труда и социалната политика 9. ПРОЕКТ НА ПОСТАНОВЛЕНИЕ ЗА ИЗВЪРШВАНЕ НА ПРОМЕНИ НА УТВЪРДЕНИТЕ СЪС ЗАКОНА ЗА ДЪРЖАВНИЯ БЮДЖЕТ НА РЕПУБЛИКА БЪЛГАРИЯ ЗА 2019 Г. МАКСИМАЛНИ РАЗМЕРИ НА АНГАЖИМЕНТИТЕ ЗА РАЗХОДИ, КОИТО МОГАТ ДА БЪДАТ ПОЕТИ ПРЕЗ 2019 Г., И МАКСИМАЛНИ РАЗМЕРИ НА НОВИТЕ ЗАДЪЛЖЕНИЯ ЗА РАЗХОДИ, КОИТО МОГАТ ДА БЪДАТ НАТРУПАНИ ПРЕЗ 2019 Г., ПО БЮДЖЕТА НА МИНИСТЕРСТВОТО НА ОКОЛНАТА СРЕДА И ВОДИТЕ.  Внася: министърът на околната среда и водите 10. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ПРАВОСЪДИЕТО ЗА 2019 Г.  Внася: министърът на правосъдието 11. ПРОЕКТ НА РЕШЕНИЕ ЗА СКЛЮЧВАНЕ НА ПРИЯТЕЛСКО СПОРАЗУМЕНИЕ ПО ДЕЛОТО „ВУЧЕВ СРЕЩУ БЪЛГАРИЯ” (ЖАЛБА № 34798/11) ПРЕД ЕВРОПЕЙСКИЯ СЪД ПО ПРАВАТА НА ЧОВЕКА.  Внася: министърът на правосъдието 12. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА ОБОСОБЕНА ЧАСТ ОТ ЛЕЧЕБНО ЗАВЕДЕНИЕ – НЕДВИЖИМИ ИМОТИ, СОБСТВЕНОСТ НА „МНОГОПРОФИЛНА БОЛНИЦА ЗА АКТИВНО ЛЕЧЕНИЕ – ХР. БОТЕВ“ АД – ВРАЦА.  Внася: министърът на здравеопазването 13. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА ДАВАНЕ НА СЪГЛАСИЕ ЗА ПРЕМАХВАНЕТО МУ.  Внася: министърът на транспорта, информационните технологии и съобщенията 14. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ, И ЗА ДАВАНЕ НА СЪГЛАСИЕ ЗА ПРЕМАХВАНЕТО ИМ.  Внася: министърът на транспорта, информационните технологии и съобщенията 15. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА АНЕКС КЪМ РАМКОВОТО СПОРАЗУМЕНИЕ ЗА ПРОЕКТ „ТРАДУКИ” ОТНОСНО ПОДКРЕПА И ПОСРЕДНИЧЕСТВО ЗА ПРОЕКТИ В ОБЛАСТТА НА ПРЕВОДА В ЮГОИЗТОЧНА ЕВРОПА И ПРИСЪЕДИНЯВАНЕТО НА МИНИСТЕРСТВОТО НА КУЛТУРАТА НА РЕПУБЛИКА БЪЛГАРИЯ КЪМ ПРОЕКТА ЗА ПЕРИОДА 1 ЯНУАРИ 2019 Г. – 31 ДЕКЕМВРИ 2020 Г., ПОДПИСАН НА 14 ДЕКЕМВРИ 2018 Г. В СОФИЯ.  Внася: министърът на културата 16. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА ПРОТОКОЛА ЗА ИЗМЕНЕНИЕ НА КОНВЕНЦИЯТА ЗА ЗАЩИТА НА ЛИЦАТА ПРИ АВТОМАТИЗИРАНАТА ОБРАБОТКА НА ЛИЧНИ ДАННИ.  Внася: заместник министър-председателят по правосъдната реформа и министър на външните работи 17. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ОРГАНИЗАЦИЯТА НА ОБЕДИНЕНИТЕ НАЦИИ ЗА ОБРАЗОВАНИЕ, НАУКА И КУЛТУРА.  Внася: заместник министър-председателят по правосъдната реформа и министър на външните работи 18. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ ЗА СЪТРУДНИЧЕСТВО В ОБЛАСТТА НА ОБРАЗОВАНИЕТО МЕЖДУ МИНИСТЕРСТВОТО НА ОБРАЗОВАНИЕТО И НАУКАТА НА РЕПУБЛИКА БЪЛГАРИЯ И МИНИСТЕРСТВОТО НА ОБРАЗОВАНИЕТО НА КИТАЙСКАТА НАРОДНА РЕПУБЛИКА ЗА ПЕРИОДА 2020-2023 Г.  Внася: министърът на образованието и науката 19. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНАТА СРЕЩА НА МИНИСТРИТЕ ОТ ЕВРОПЕЙСКИЯ СЪЮЗ, ОТГОВАРЯЩИ ЗА ГРАДСКАТА ПОЛИТИКА, ПРОВЕДЕНА НА 14 ЮНИ 2019 Г. В БУКУРЕЩ.  Внася: министърът на регионалното развитие и благоустройството 20. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В 3703-ОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ „ТРАНСПОРТ, ТЕЛЕКОМУНИКАЦИИ И ЕНЕРГЕТИКА“, ФОРМАТ „ЕНЕРГЕТИКА”, ПРОВЕДЕНО НА 25 ЮНИ 2019 Г. В ЛЮКСЕМБУРГ.  Внася: министърът на енергетиката 21. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА – СТРОИТЕЛНИ МАТЕРИАЛИ – ПЯСЪЦИ, ОТ НАХОДИЩЕ „СТАРО ОРЯХОВО 3”, РАЗПОЛОЖЕНО В ЗЕМЛИЩЕТО НА С. СТАРО ОРЯХОВО, ОБЩИНА ДОЛНИ ЧИФЛИК, ОБЛАСТ ВАРНА, НА „ЕСКАНА” АД – ВАРНА.  Внася: министърът на енергетиката 22. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА – СТРОИТЕЛНИ МАТЕРИАЛИ – ПЯСЪЦИ И ЧАКЪЛИ, ОТ НАХОДИЩЕ „ГАРГОВСКОТО”, РАЗПОЛОЖЕНО В ЗЕМЛИЩЕТО НА С. СЛАВОВИЦА, ОБЩИНА ДОЛНА МИТРОПОЛИЯ, ОБЛАСТ ПЛЕВЕН, НА „ОГНЕУПОРНИ ГЛИНИ” АД – ПЛЕВЕН.  Внася: министърът на енергетиката 23. ПРОЕКТ НА РЕШЕНИЕ ЗА ДАВАНЕ НА РАЗРЕШЕНИЕ ЗА ПРЕХВЪРЛЯНЕ ИЗЦЯЛО НА ПРАВАТА И ЗАДЪЛЖЕНИЯТА ПО ПРЕДОСТАВЕНА КОНЦЕСИЯ ЗА ДОБИВ НА ПОДЗЕМНИ БОГАТСТВА – СТРОИТЕЛНИ МАТЕРИАЛИ – БАЛАСТРА (ПЯСЪК И ЧАКЪЛ), ОТ НАХОДИЩЕ „ЛУДА ЯНА”, РАЗПОЛОЖЕНО В ЗЕМЛИЩАТА НА С. ДОЛНО ЛЕВСКИ, ОБЩИНА ПАНАГЮРИЩЕ, И С. СВОБОДА, ОБЩИНА СТРЕЛЧА, ОБЛАСТ ПАЗАРДЖИК.  Внася: министърът на енергетиката 24. ПРОЕКТ НА РЕШЕНИЕ ЗА ОТКРИВАНЕ НА ПРОИЗВОДСТВО ЗА ИЗДАВАНЕ НА РАЗРЕШЕНИЕ ЗА ТЪРСЕНЕ И ПРОУЧВАНЕ НА НЕФТ И ПРИРОДЕН ГАЗ – ПОДЗЕМНИ БОГАТСТВА ПО ЧЛ. 2, АЛ. 1, Т. 3 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „БЛОК 1-26 ТЕРВЕЛ“, РАЗПОЛОЖЕНА В ИЗКЛЮЧИТЕЛНАТА ИКОНОМИЧЕСКА ЗОНА НА РЕПУБЛИКА БЪЛГАРИЯ В ЧЕРНО МОРЕ, И ЗА УВЕДОМЛЕНИЕ ЗА ПРЕДОСТАВЯНЕ НА РАЗРЕШЕНИЕ ЧРЕЗ КОНКУРС.  Внася: министърът на енергетиката 25. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА НАРЕДБАТА ЗА РЕДА ЗА ОПРАВОМОЩАВАНЕ НА ЛИЦА ЗА ПРОВЕРКА НА СРЕДСТВА ЗА ИЗМЕРВАНЕ, КОИТО ПОДЛЕЖАТ НА МЕТРОЛОГИЧЕН КОНТРОЛ, ПРИЕТА С ПОСТАНОВЛЕНИЕ № 31 НА МИНИСТЕРСКИЯ СЪВЕТ ОТ 2003 Г.  Внася: министърът на икономиката 26. ПРОЕКТ НА ПОСТАНОВЛЕНИЕ ЗА ДОПЪЛНЕНИЕ НА НАРЕДБАТА ЗА ПЕНСИИТЕ И ОСИГУРИТЕЛНИЯ СТАЖ, ПРИЕТА С ПОСТАНОВЛЕНИЕ № 30 НА МИНИСТЕРСКИЯ СЪВЕТ ОТ 2000 Г.  Внася: министърът на труда и социалната политика", "date": "2019.07.30", "title": " Вижте какво ще решава Министерски съвет утре, 31 юли 2019 г."}
{"url": "https://trud.bg/%d0%bc%d1%8a%d0%b6%d1%8a%d1%82-%d1%81%d0%ba%d0%be%d1%87%d0%b8%d0%bb-%d0%be%d1%82-3-%d1%82%d0%b8%d1%8f-%d0%b5%d1%82%d0%b0%d0%b6-%d0%bd%d0%b0-%d1%80%d0%b0%d0%b9%d0%be%d0%bd%d0%bd%d0%be%d1%82/", "text": "30-годишен мъж   след скок от тоалетна на третия етаж в Шесто районно управление на полицията в Пловдив, което се намира в „Столипиново“. Той бил спрян за проверка зазедна с още двама мъже около 16 часа и при вида на полицаите изхвърлил няколко найлонови пликчета със суха зелена тревиста маса и бяло прахообразно вещество. След огледа на място тримата били отведени в Районното към 17 часа. Към 17,45 30-годишният мъж поискал да отиде до тоалетната и скочил през прозореца. След скока от третия етаж не успял да избяга, на място била извикана линейка и младежът бил настанен в УМБАЛ „Свети Георги“, но няколко часа по-късно починал от травмите. В края на миналия юни по същия начин арестант избяга от тоалетната на Трето районно в Пловдив и успя да изчезне с такси. Грешката на полицаите тогава беше, че му бяха позволили да отиде в общата тоалетна, а не в санитарен възел за задържани. В случая обаче към момента на бягството 30-годишният мъж не е бил задържан, твърдят от Районна прокуратура – Пловдив, която образува досъдбено производство за склоняване към самоубийство. „Той е бил отведен в Районното управление за оперативна беседа, няма заповед за задържане“, обясни говорителят на прокуратурата Атанас Илиев. По случая тече и проверка в МВР, възложена със заповед на министър Младен Маринов на Дирекция „Инспекторат“.", "date": "2019.07.30", "title": " Мъжът, скочил от 3-тия етаж на районното в Пловдив, дори не бил задържан\t"}
{"url": "https://trud.bg/%d1%81%d0%bf%d0%be%d1%80%d1%82%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%be%d1%82%d0%ba%d1%80%d0%b8-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%be/", "text": "Министърът на младежта и спорта Красен Кралев взе участие в официалното откриване на Деветото европейското първенство по баскетбол на колички Дивизия C, което се провежда от 29 юли до 4 август в столичната зала „Триадица“. Турнирът се провежда със съдействието на Министерството на младежта и спорта, съобщиха от пресцентъра на ведомството. На баскетболния терен освен отбора на България, за който това европейско е дебют на подобен форум, ще излязат и тимовете на Португалия, Ирландия, Чехия, Сърбия, Гърция и Унгария. “За мен е огромна чест да открия 9-ото Европейско първенство по баскетбол на колички в група C. За нас е удоволствие да приветстваме в София толкова много мъже с несломим дух и уникални спортни качества. Вие сте най-добрия посланик на спорта и аз вярвам, че това състезание ще допринесе изключително много за популризирането на този спорт, както и да покажем, че баскетболът на колички е достъпен в България”, каза министър Кралев и пожела успех на всички участници. Спортният министър изрази благодарността си към Българска федерация по баскетбол (БФБ) и на нейния президент Георги Глушков за прекрасната организация на първенството и сподели, че през 2020 година страната ни успя да спечели и домакинство на Световно първенство по баскетбол за юноши до 17 години. Министерството на младежта и спорта подкрепя развитието на баскетбола на колички в България още с въвеждането на новата „Програма за развитие на спорта за хора с увреждания“ през 2016 г. Оттогава досега на (БФБ) по Програмата са предоставени 346 000 лв., предимно за провеждане на спортни занимания, организиране на държавни първенства, подготовка и участие на националния отбор в международни състезания и не на последно място – за закупуването на общо 28 спортни инвалидни колички за баскетбол. Благодарение на това, системна подготовка водят 57 лица с различни двигателни увреждания, част от които в новосъздадените 2 баскетболни клуба за хора с увреждания. Осигурени са  6 квалифицирани спортни специалисти, които да работят с лицата по клубовете, а за националния отбор – треньор, лекар, физиотерапевт и други длъжностни лица. През годините общо 7 различни спортни клуба са участвали в проектите на БФБ, за които федерацията ежегодно организира между 3 и 5 турнира в градовете София, Варна и Бургас. За 2019 г. ММС е предоставило на БФБ сумата от 120 000 лева за организиране на прояви от държавния спортен календар, участие в 4 прояви (международни турнири и европейско първенство) от международния спортен календар,  подготовка на спортисти с увреждания за участие в проявите от международния спортен календар и за материално-техническо осигуряване.", "date": "2019.07.30", "title": " Спортният министър откри Европейското първенство по баскетбол на колички"}
{"url": "https://trud.bg/%d0%b4%d0%be%d0%b1%d1%80%d0%be%d0%b2%d0%be%d0%bb%d0%bd%d0%be-%d0%ba%d0%bb%d0%b0%d0%bd%d0%b5-%d0%bd%d0%b0-%d0%bf%d1%80%d0%b5%d1%81%d0%b5%d1%82%d0%b0%d1%82%d0%b0-%d0%bd%d0%b0-20-%d0%ba%d0%bc-%d0%be/", "text": "Извънредна среща с кметовете на общини е провел във вторник зам.-областният управител на Шумен Петко Шаренков в качеството му на председател на Областната епизоотична комисия в изпълнение решенията на Централния епизоотичен съвет за ограничаване разпространението на заболяването Африканска чума по свинете. С писмо на кметовете се възлага да издадат необходимите указания в населените места на територията на всяка от общините в 20 км зони около индустриалните ферми до се преустанови отглеждането на свине в обекти тип „заден двор“. Стопаните трябва да се предупредят, че срокът за доброволно клане на животните е 31.07.2019г. След този срок Областната дирекция по безопасност на храните ще пристъпи към правомощията си. Добитото месо може да се съхранява дълго само след топлинна обработка за минимум 30 минути на 70 градуса, достигнати във вътрешността на късовете месо, предвид факта, че вирусът на АЧС е изключително устойчив при изсушаване, пушене, осоляване, охлаждане и замразяване на месото. В област Шумен има регистрирани 7 промишлени свинеферми, които се намират на територията на общините Шумен, Никола Козлево, Каспичан, но в 20 км зони около фермите попадат населени места и от съседните общини. До 17 ч. в сряда кметовете на общините трябва да информират писмено за обектите тип „заден двор“, които не са изпълнили решенията на Централния епизоотичен съвет. С писмо до директора на ОД на МВР Шумен се препоръчва да бъдат предприети необходимите мерки за недопускане нерегламентирано транспортиране на животни в населените места на област Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.30", "title": " Доброволно клане на пресетата на 20 км около индустриалните ферми в Шуменско"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%bf%d1%80%d0%b0%d1%82%d0%b8-%d0%b4%d0%b0%d1%80%d0%b5%d0%bd%d0%b8%d1%8f%d1%82%d0%b0-%d0%b7%d0%b0-%d0%bf%d0%b0%d1%80%d1%82%d0%b8%d0%b8-%d0%bd%d0%b0-%d0%ba%d1%81-%d0%be/", "text": "Започна затягане на коланите  Президентът Румен Радев поиска Конституционният съд (КС) да обяви за противоконституционни новите текстове в Закона за политическите партии и в Изборния кодекс, които предвиждат дарения от бизнеса за партии­те. Радев смята, че оспорените разпоредби застрашават устои на демокрацията и основни принципи в политическия живот на страната. Държавният глава предупреждава, че съществува риск даренията от юридически лица и еднолични търговци да се насочват предимно към партиите във властта, защото те разпределят публичните средства и определят победителите в обществените поръчки и концесиите. Според него така се създават условия останалите, и особено малките партии, да бъдат изтласкани в периферията на политическия живот. Днес решението партиите да получават по 1 лв. за действителен глас вместо досегашните 11 лв., беше обнародвано в „Държавен вестник”.След орязването на държавната партийна субсидия партиите затегнаха коланите. „Труд” научи, че се наложило столетницата да свие значително разноските си. БСП реже разходи в партийната телевизията и в червения вестник „Дума”. Очаква се да се стигне и до съкращения. Партийната администрация вече бе намалена с близо 100 души. ГЕРБ също взеха мерки и вдигнаха членския внос, който беше в символичния размер от 2 лв. на година. Сега таксата за членовете на управляващата партия се определя по скала. “Труд” научи, че месечно евродепутатите ще плащат 500 лв., депутати и кметове на големи общини – по 100 лева, работещите ще заплащат 3 лв., а пенсионери и студенти – по 0,50 стотинки. Проверка на „Труд” показа, че и ВМРО обмислят вдигане на членския внос, но засега не са предприети конкретни мерки, тъй като подобно решение трябва да се вземе от висшия партиен форум. Такъв още не е насрочен. Подобно решение не бе взето и от червените депутати на последния им Конгрес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.30", "title": " Радев прати даренията за партии на КС (ОБЗОР)\t"}
{"url": "https://trud.bg/%d0%b1%d0%bb%d0%b8%d0%b7%d0%be-40-%d0%be%d1%82-%d1%80%d1%83%d1%81%d0%bd%d0%b0%d1%86%d0%b8%d1%82%d0%b5-%d0%bd%d0%b5-%d0%b8%d1%81%d0%ba%d0%b0%d1%82-%d0%bf%d1%83%d1%82%d0%b8%d0%bd-%d0%b4%d0%b0-%d0%b3/", "text": "Трийсет и осем процента от руснаците не искат президентът Владимир Путин да управлява още един мандат, съобщи  най-голямата независима социологическа агенция в Русия „Левада център“, предаде БТА. Путин, който е на власт като президент почти две десетилетия, ще достигне конституционния праг за два последователни президентски мандата през 2024 г. Той беше преизбран миналата година с повече от три четвърти от гласовете на избирателите. Резултатите на общонационално допитване, извършено този месец от „Левада център“, показва растящо недоволство от руския лидер. Процентът на руснаците, които не искат Путин да продължи да управлява след сегашния си мандат, е най-голям за последните пет години, след засилването на национализма в резултат на анексията на Крим от Русия през 2014 г. „Ще станем свидетели на негативна тенденция по отношение на президента“, каза директорът на агенцията Лев Гудков пред в. „Ведомости“. Властта на Путин е до голяма степен основана на импулса от минали постижения и липсата на алтернативи, каза Гудков. „Днес всичко зависи от липсата на алтернатива. Но отношението е предимно отрицателно, защото липсата на алтернатива се поддържа със сила“, добави Гудков.", "date": "2019.07.30", "title": " Близо 40% от руснаците не искат Путин да ги управлява пак\t"}
{"url": "https://trud.bg/%d1%81%d1%83%d0%bf%d0%b5%d1%80%d0%b7%d0%b2%d0%b5%d0%b7%d0%b4%d0%b0-%d0%be%d1%82-%d0%b3%d1%8a%d1%80%d1%86%d0%b8%d1%8f-%d0%b8%d0%b7%d0%b1%d1%80%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "В сезона, в който непрекъснато слушаме, че българите масово се отправят към Гърция, ставаме свидетели на обратния пример, но от сферата на шоубизнеса. Един от най-популярните гръцки изпълнители – Макис Димакис, избра България за снимките на новия си видеоклип, но не само като локация, а и се довери на наш екип за реализацията на проекта. Видеото ще бъде организирано от Любомир Божилов и режисирано от Александър Моллов, който стои зад лентите на редица родни изпълнители от Йоко Захариев, Ирина Флорин и Гери-Никол до Анелия, Алисия, Константин и Емануела. Прическата е поверена на Григори Кюлев от Arlet Stars, грима – на Силвия Василева, а стайлинга на Денислава Крумова от екипа на Августина Маркова-Тути. „Няколко са причините да реша да снимам в България. Първо, исках да направя нещо по-различно от обичайното, което са виждали хората при мен. А знаете, че всеки режисьор, малко или много си носи своя почерк, затова търсех нов човек. От друга страна следя пазара и смело мога да кажа, че клиповете, които се правят при вас, са на европейско и световно ниво. И не на последно място, искам да се опознаем по-добре с българската публика, за която знам, че много харесва гръцката музика. Избрах си и една от вашите телевизионни звезди за партньорка във видеото. Но засега ще я запазя в тайна. Българките са най-красивите жени в света. Моята жена също е българка“, споделя певецът. Макис Димакис е роден на 18 юни 1971 г. в Германия. Когато е на 5 годинки с родителите му, гърци по рождение, се местят в Солун, в района Неаполис. Първият допир на Макис с музиката е на 9-годишна възраст, когато тръгва на уроци по бузуки. Започва работа като музикант в таверна в Солун на 16 години, а на 19 прави първите си стъпки като певец. Основната певицата – Ребетиса, го моли да пее втори глас на песните й. Лека-полека започва да пее и цели песни с нея, като тя го окуражава, че има талант за това. Постепенно Макис се качва на сцената заедно с едни от най-известните певци на Гърция: Пасхалис Терзис, Елени Витали, Пеги Зина, Пица Пападопулу. През 2011 г. Макис Димакис пуска в You Tube своя собствена песен – „Kanis Den Ine Kamenos“ и много бързо се превръща в интернет сензация с 13 милиона гледания. След това продължава с хитовете „Оtan Тo Аniksis“, „Аnisixisa“, „Ego Den Mboro“… Започва да пее собствените си хитове в голямото бузики Voice в Солун и след силните му изяви там и нарастващата обич на хората към него се мести в Атина, в едно от най-голямите бузиката в гръцката столица – Votanikos, като не спира да записва авторски песни. Последният му голям хит е „Simera Ine I Mera Mou“, а графикът му с участия е пълен за година напред. Новият му проект ще бъде реализиран през септември едновременно в Гърция и в България.", "date": "2019.07.30", "title": " Суперзвезда от Гърция избра България за новия си клип\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%b8%d0%b2%d0%b0%d0%bd-%d0%bf%d0%be%d1%80%d1%82%d0%bd%d0%b8%d1%85-%d0%bf%d1%80%d0%b8%d0%b2%d0%b5%d1%82%d1%81%d1%82%d0%b2%d0%b0-%d0%bd%d0%b0%d0%b9-%d1%86%d0%b2/", "text": "На традиционна среща в общината кметът Иван Портних приветства участниците в Международния фолклорен фестивал „Варненско лято“ с думите : „За мен е чест и удоволствие да ви кажа добре дошли в морската столица на България. Вие създавате най-цветното настроение и изключителна атмосфера с вашите прекрасни танци, фоклор и костюми“. Пред градоначалника се представиха фолклорен ансамбъл „Врановчан“ – Словакия, танцова група от Логроньо – Испания, национален танцов ансамбъл „Гегхард“ – Армения, школа по танци и културен център Барио Балет – Колумбия, академичен ансамбъл за народни песни и танци „Арсяни“ – Грузия, ансамбъл за песни и танци „Мирас“ – Башкирия, Асоциация за култура и изкуство „Фамагуста“ – Северен Кипър, латиноамерикански фолклорен балет „Сантяго дел Естеро“ – Аржентина. Българските участници – домакини са ансамбъл „Одесос“ при МВР – Варна и ансамбъл „Варна“. Ансамбъл „Варна“ е един от основоположниците на най-пъстрия фестивал край морето и досега не е пропуснал нито едно издание. Единственият останал в страната ансамбъл при МВР е създаден преди 66 години, носител е на награда „Варна“, в Женева заема първо място и получава почетния ключ на града, а сега тръгва на турне в Италия. В трупата хора и ръченици тропат полицаи, жандармеристи, пожарникари и техни роднини, каза за „Труд“ ръководителят Радослав Иванов. По данни на дирекция „Култура“ в община Варна на летните сцени на Варна са танцували над 10 000 изпълнители от 49 държави в тези 28 издания на Международния фолклорен фестивал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.30", "title": " Кметът Иван Портних приветства най-цветния фестивал край морето\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b5%d0%bd%d1%82%d1%8a%d1%82-p%d1%80%d0%b8%d1%8f%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bc%d0%b5%d0%b6%d0%b4%d1%83-%d0%b1%d1%8a%d0%bb%d0%b3%d0%b0/", "text": "Pриятелството между българския и кипърския народ се основава на духовните и културни връзки, които развиваме от много години. Това каза президентът Румен Радев, който се срещна днес с председателя на Камарата на представителите на Република Кипър Димитрис Силурис, съобщиха от прессекретариата на държавния глава. Двамата бяха единодушни, че българската общност в Кипър и многобройните студенти кипърски граждани, завършили своето висше образование в България, са живият мост между двете държави. Президентът посочи, че Република Кипър е важен търговско-икономически партньор на страната ни и допълни, че стокообменът между двете държави расте. Румен Радев и Димитрис Силурис обсъдиха и борбата с корупцията по високите етажи на властта. По думите на президента това е „глобална болест, която се простира отвъд националните граници на всяка държава и изисква и международни усилия“. Българският президент заяви необходимостта от повече мерки за по-голяма прозрачност на трансграничните финансови трансакции. Димитрис Силурис отбеляза възможностите за задълбочаване на сътрудничеството в сферата на туризма, земеделието, промишлеността и изкуственият интелект.", "date": "2019.07.30", "title": " Презиентът: Pриятелството между българския и кипърския народ се основава на духовните ни и културни връзки"}
{"url": "https://trud.bg/%d0%bf%d0%b5%d1%82%d0%ba%d0%be-%d0%bf%d0%b5%d1%82%d0%ba%d0%be%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%ba%d0%b0%d0%bc%d0%b0%d1%80%d0%b0%d1%82%d0%b0/", "text": "Камарата на следователите навърши 20 години. „Това е почетна възраст за всяка професионална организация, а почетната възраст предполага опит, яснота във възгледите и сигурност в становищата“, казва Петко Петков, който пета година вече е председател на камарата. Разговаряме с него за миналото, настоящето и бъдещето на следствието у нас и за очакванията на колегите му от следващия главен прокурор, призван да бъде надзорник на законността и адвокат на държавата.   – Човек от системата, диалогичен, честен и с ясна стратегия за работата на следствието. Такъв нов главен прокурор си пожела в официално становище Камарата на следователите. Кажете г-н Петков, съответства ли на вашето желание г-н Иван Гешев, който се оказва единствен кандидат за шеф на държавното обвинение?   – Становището на Камарата на следователите, което цитирате, беше изготвено след среща на прокурорската колегия на Висшия съдебен съвет (ВСС) с членове на нашия Управителен съвет (УС). Срещата се проведе на 4 юли и беше относно избора на нов главен прокурор. На нея всеки от нас – а ние сме все следователи с опит – изказа свои виждания за неговия профил. Около 20 дни по-късно, когато номинацията на зам.-главния прокурор Гешев вече беше факт, ние я обсъдихме на свое заседание. Обединихме се около мнението, че тази номинация изцяло се припокрива с профила на кандидата за главен прокурор, очертан на срещата ни с прокурорската колегия на ВСС. – А имахте ли вие свой фаворит за тоя пост преди срещата с прокурорската колегия?  – Аз бих искал да знаят вашите читатели, че разговаряме с вас в присъствието на колеги от УС на Камарата на следователите, а Камарата представлява 60% от общо 400-те следователи в Националната следствена служба (НСлС) в следствените отдели в страната. Така че, аз отговарям на въпросите ви не само в лично качество. Ние не сме разглеждали персонално въпроса за кандидатурата за главен прокурор. С днешна дата можем да кажем, че издигнатата кандидатура на г-н Гешев изцяло отговаря на изискванията, заложени в чл. 170 ал. 5 от Закона за съдебната власт. Ако искате, ще ви ги изброя. Спазване на висок етичен стандарт. Дългогодишен опит като следовател и прокурор. Административен опит – г-н Гешев го има, като ръководител на специализираната прокуратура и зам.-главен прокурор. Умения за работа в екип и мотивиране на колектива. Изявена независимост и воля за налагане на законността. Решителност при изпълнение на служебните задължения. Психическа устойчивост при работа под напрежение и високо ниво на стрес. Г-н Гешев е една приемлива кандидатура за нас и като се има предвид това, че е натрупал като следовател половината от професионалния си стаж. Надяваме се, ако бъде избран, да заложи на развитието на следователската професия, на нейното стабилизиране, на повишаването на функционалната компетентност на следователите. – Оказва се, г-н Петков, че много хора у нас – политици и магистрати залагат, образно казано, на свой главен прокурор – мечта. Доста негови портрети се появиха още преди да стартира изборът, който ще бъде през есента. На какво се дължи това масово живописване на мечтани главни прокурори, според вас? Аз не си спомням да е имало такова преди процедурите за избора на Филчев, Велчев и Цацаров?   – Политиците първи подеха това, което наричате „масово живописване на прокурора – мечта“. Първо президентът подложи на обществено обсъждане този въпрос – какъв да бъде новият главен прокурор. После започнаха срещите във ВСС по тази тема. Ние за пръв път ходим на такава среща, откакто я има Камарата на следователите. Обсъждахме казаното на нея с колегите по места. Така се получи едно широко обществено обсъждане. – Общественото обсъждане не доведе до обществено съгласие, май. Имаше протест и контрапротест пред ВСС – едни са против, а други „за“ кандидатурата на г-н Гешев.   – По този повод ние изготвихме становище до пленума на ВСС, че не следва да се поддават на никакъв външен натиск. И трябва да вземат своето решение за избора на бъдещия главен прокурор, съобразно с професионалните и нравствени качества на кандидатите – все едно колко са – един, двама, трима. Да направят избора, като оценят внимателно отговорите на въпросите, които ще бъдат поставени на 24 октомври при изслушването на кандидата или кандидатите. Камарата на следователите призова и всички институции, партии и НПO да не се намесват в работата на единствения легитимен орган в страната, който има отговорността и правомощието да избере главен прокурор на Републиката. – Четох внимателно и двете ви становища относно бъдещия шеф на държавното обвинение. На едно място вие отбелязвате, че той трябва да осигури баланс между задачите на прокуратурата и обществените очаквания. Това означава ли, че според вас, обществото очаква нещо различно от това, което прокурорите целят?   – Обикновено от всеки професионалист се очаква повече, отколкото се получава, като резултат от упражняването на професията му. Важното е да се надграждат резултатите. Когато човек от кариерата стане главен прокурор, той познава проблемите в прокуратурата на ниско и високо ниво. А това предполага, че в по-голяма степен ще оправдае очакванията на обществото за решаването им. Много е важен и екипът, който главният прокурор ще си подбере. От него много зависи доколко ще се оправдаят надеждите за промени в системата. Ако си спомняте, като главен прокурор г-н Велчев беше създал консултативен съвет от юристи, изявени в академичната общност. Те бяха много полезни при обсъждането на законодателните промени, които наричаме реформа в съдебната система. – Чух бившия правосъден министър Станков да казва, че „ ако новият главен прокурор е от прокуратурата, той ще предложи още от същото, което имаме. По-добре да е отвън, защото прокуратурата има нужда от реформатор“, каза г-н Станков.   – Има различни становища. Нашето е различно от това на г-н Станков. Друго становище има Висшият адвокатски съвет – че и адвокат ще се справи с длъжността. Да, ще се справи, в адвокатурата със сигурност има колеги, които отговарят на изискванията на закона, но ще му е нужно време, докато опознае отвътре прокуратурата. – Въпросът е в избора – дали „още от същото в прокуратурата“, или „реформа“? И що е то реформа изобщо? Според колегата ви Елин Алексов, който е шеф на Асоциацията на прокурорите, реформа означава „еволюция“, а не „революция“. А според вас?  – Аз съм от 25 г. в следствието. И ние от 25 г. се реформираме. И се оказва, че след всяка една реформа ни трябва един дълъг период от време, за да се излекуваме от нея. Лично аз предпочитам реформата не като ревюлюция или еволюция, а като надграждане на това, което сме постигнали. – В становището ви пише, че освен всичко друго, следващият главен прокурор трябва да има ясна концепция за развитието на следствието. А каква е вашата концепция?   – Ние бихме искали да се инициират законодателни промени, свързани с разширяването на функционалната компетентност на следствието и използването на капацитета му в пълен обем. Да бъдат заложени конкретни текстове от НК, по които следователят да работи. Необходимо е веднага след извършването на престъплението да се знае кой е компетентният орган да го разследва. Да не разчитаме на благоволението на някой административен ръководител да ни възложи някое досъдебно производство. И да не ни възлагат дела, по които е работила друга разследваща структура, но не е успяла да ги приключи. – Оплаквате се от липса на достатъчно работа?   – Не, в НслС в последните години имаме оптимално натоварване. Но това се дължи на активността на ръководството ни. Искаме законодателна промяна, при която да имаме яснота върху кои дела работим, а не да разчитаме на нашия директор да ги договори или на усмотрението на окръжните прокурори. Наш анализ показва, че по доста от възложените ни дела са работили по-рано разследващи полицаи. 90% от тия дела са по чл. 250 – 255 от НК и са от особена сложност – за финансови и данъчни престъпления, за пране на пари. Те са престояли в другите разследващи структури година, две, три, пет и повече, и после са дошли при нас. Друго е, ако ги разследваме от самото начало. – Ако правилно ви разбирам, след като разследващите полицаи закъсат по някое трудно дело, те го изпращат при вас.   – Горе-долу това става. При нас не влизат свежи дела. – Кои са знаковите дела, които разследвате сега?   – Имаме всякакви дела – данъчни, стопански, за влакови катастрофи, за убийства, изнасилвания, трафици на хора. По волята на законодателя всички тежки катастрофи по суша, въздух и вода са от компетенцията на националното следствие. За нас всички дела са важни, ние не ги делим на знакови и незнакови. Като дела от особен обществен интерес, бихме посочили делото за катастрофата край Своге. Делото „Хитрино“, някои дела срещу замърсяването на околната среда, жп катастрофата на гара Калояновец и др. Имаме приключени досъдебни производства за престъпления против данъчната система, по които има произнесени осъдителни присъди в това число и ефективни, което е рядко срещано в съдебната практика за такива престъпления. Присъдите са за избегнато плащане на данъчни задължения в особено големи размери. По тези разследвания има възстановени значителни суми в бюджета. – На разследващите полицаи им се зловидят големите заплати на следователите. Защо така? Вашите ли са големи, или техните са малки?   – Заплатите на дознателите ( разследващите полицаи- б.а.) са малки. Заплатите на следователите са по щатна таблица на ВСС, която се отнася за всички действащи магистрати. Заплатите на дознателите са може би 3 пъти по-малки от нашите, но това е част от проблемите на МВР със заплащането на труда. МВР е мегаминистерство, чиито финанси по-трудно се управляват. Магистратите са около 5000, служителите на МВР – около 50 000. – По едно време имаше идея за закриване на следствието. В министерството на правосъдието смятаха, че разследващите полицаи и следователите вършат една и съща работа, следователно са излишни едните от тях.   – Да, по времето, което визирате, съдбата на следствието беше решена от политици – рекоха и отсекоха, без да вникнат в досъдебната фаза на разследването, без да поискат нашето мнение. То беше през мандата на министър Станков, при управлението на НДСВ. Тогава беше извършена промяна в Наказателно-процесуалния кодекс, при която бяха ограничени и сведени до минимум възможностите на следствието да провежда досъдебни производства. 97% от престъпленията бяха поверени за разследване на МВР, а за нас останаха само 3%. Законопроектът беше внесен в правната комисия от проф. Петканов, който тогава беше министър на вътрешните работи. Камарата имаше представител там. Той е чул професор Петканов да предупреждава законодателите: имайте предвид, че за разследващи полицаи трябва да се назначат юристи, така че дознанието ще може да започне да функционира пълноценно след 3-4 години… Така и стана, с всичките последствия от това. – Ако не греша, вие издадохте методики за разследване на различни видове престъпления, които са достъпни за магистратите и другите разследващите органи?  – Да. Методиките бяха издадени на хартиен и в електронен вариант, което ги прави достъпни до широк кръг адресати. Отделно от това следователите от НСлС провеждат регулярни обучения и по места. През 2018 г. Камарата спечели проект по оперативна програма „Добро управление“, според който 12 хабилитирани преподаватели и магистрати създадоха методики и изготвиха наръчници за разследване на видовете престъпления. – Е, добре, приемаме, че полицаите са се научили да разследват и с помощта на вашите наръчници. Защо тогава професията на следователите трябва да остане?  – Разследващите полицаи, като служители на МВР са част от изпълнителната власт, а ние следователите сме част от съдебната, което предопределя независимост в нашите разследвания. Около три четвърти от сложните стопански и данъчни дела, които се разследват в МВР, се преобразуват в следствия на определен етап и идват при нас. Това е, защото натоварването и недостатъчния финансов ресурс с оглед необходимостта от сложни и скъпи експертизи води до невъзможност да извършват реално и ефективно разследване по този вид дела. Те по 3-4 г. стоят при тях, а после идват при нас и ние ги започваме от нулата. Проблемът е, че като минат години, събирането на доказателства е много трудно. Ето защо, силно се надяваме новият главен прокурор да има волята да убеди законодателя, че разследванията по такива трудни дела трябва да започват от самото начало при нас. В НСлС следователите са с компетентност да разследват в цялата страна. Ние сме и единствената разследваща служба, за която законодателят изрично е предвидил възможността да извършва действия и по видеоконференция, като всички работещи в службата магистрати са с богат професионален опит. Имаме и добро техническо обезпечение От 2 г. при нас функционира криминалистически отдел с много добро оборудване, извършват се експертизи по дела от цялата страна. Оборудвани са лаборатории и мобилни центрове, които могат да стигнат до всеки град. За нуждите на разследването са закупени и дронове, и друга нужна техника. – А имаме ли нужда ние от една Лаура Кьовеши, която, подобно на румънската да осигури на корумпираните полици място в затвора?   – Това на кой му е мястото в затвора, го решават съдиите на фона на доказателствата, събрани от разследващите и прокуратурата. – Не знам защо ми се струва, че у нас политиците се разследват едва, когато станат бивши?   – Може би наистина у нас се разследват повече бивши, отколкото настоящи политици. Обаче имаме и доста депутати със свален имунитет. Включително в това Народно събрание. В столичното следствие имаше повдигнато обвинение срещу министър на здравеопазването. Има разследвани кметове, общински съветници… Това, че твърде малко от разследванията са приключили, е друг въпрос. – Ще ни направи ли услуга хер Юнкер, ако изпълни обещанието си и свали мониторинга над правосъдието на България преди края на своя мандат?   – От известно време този мониторинг е напълно излишен. Всяка година в България идват различни евроексперти, питат ни за едни и същи неща, ние отговаряме едно и също и те пишат едно и също в докладите. Един и същ е и резултатът.  Ако хер Юнкер не удържи на думата си, правосъдният министър Кирилов ще подаде оставка. Зарече се да го направи. Но променя ли една оставка на правосъден министър качеството на правосъдието в България?   – Вие сте ходила в Министерството на правосъдието, нали? Там в коридора са качени снимките на десетки министри от създаването на институцията, която е на повече от сто години. Единици са тези, които са си изкарали докрай мандата. Както и тези, които са оставили в историята на правосъдието следа. Не е чак толкова важно, че един министър пак ще подаде оставка. Но е важно кой ще дойде на негово място. Нормотворческата функция на изпълнителната власт се осъществява чрез министерството на правосъдието. Много зависи от правосъдния министър доколко в процеса на законодателството ще бъдат чути професионалистите. Ние от Камарата на следователите имаме представители в почти всички работни групи по промени в законодателството. Но чуваемостта на мнението ни не е голяма. Ако ни питате какво е най-важното, което очакваме от новия главен прокурор, ще ви кажем, че очакваме да чува гласа на следователите. И ако изберат единствения номиниран към момента, г-н Гешев, се надяваме той да не забрави, че дълги години е бил един от нас.   Петко Петков е роден на 15 октомври 1969 г. в с. Лесново, обл. София. Завършил ВИ на МВР ( 1994). Започнал кариерата си във вътрешното министерство през 1993 г., а от февруари 1995 г. работи в следствието – пом.-следовател, следовател, ръководител на следствена служба, директор на окръжни следствени отдели на Благоевград и София, зам.-директор на НслС ( 2010-2013). Сега е следовател в Първи отдел на НСлС. От 5 г. е председател на Управителния съвет на Камарата на следователите.", "date": "2019.07.30", "title": " Петко Петков, председател на Камарата на следователите, пред „Труд“:  Г-н Гешев да не забравя, че е бил един от нас"}
{"url": "https://trud.bg/%d0%bc%d0%bb%d0%b0%d0%b4%d0%be%d0%b6%d0%b5%d0%bd%d1%86%d0%b8-%d0%b4%d0%b0%d1%80%d0%b8%d1%85%d0%b0-%d0%b0%d0%bf%d0%b0%d1%80%d0%b0%d1%82%d1%83%d1%80%d0%b0-%d0%bd%d0%b0-%d0%b2%d0%b5%d0%bb%d0%b8%d0%ba/", "text": "Младоженци от Стражица дариха апаратура и консумативи на Отделението по неонатология на МОБАЛ „Д-р Стефан Черкезов“. Мариела и Стефан Златеви сключили граждански брак в началото на юни. Мариела разказва, че още преди да получи предложение за брак, планувала, ако мечтата й да бъде булка стане реалност, да посвети сватбеното си тържество на благородна кауза. „Преди време бях прочела в един вестник за едно семейство с подобен тип инициатива и много ми допадна! Тогава реших, че ако някой ден и ние направим сватба, ще е прекрасно начало“. Идеята веднага подкрепил и младоженецът Стефан. Още по време на организация на сватбеното тържество, двамата помолили гостите си да не носят букети, а предвидената сума да пуснат в кутия. „Аз много обичам цветята, но ми става прекалено тъжно, когато трябва да ги изхвърля. Така реших този мил жест да го превърна в благородна кауза“, разказва още булката Мариела. По време на сватбеното тържество тя не получила нито един букет, но за сметка на това в кутията за дарения била събрана сумата от 800 лева. „Ние сме много благодарни на нашите гости, че подкрепиха нашата кауза“, споделят семейство Златеви. Със събраната сума младоженците купили пулсоксиметър за Отделението по неонатолгия на МОБАЛ „Д-р Стефан Черкезов“ и консумативи – интубационни тръби и пъпни катетри. Жестът на младото семейство трогна и развълнува екипа, който се грижи за най – малките пациенти на областната болница. „Ние сме много благодарни и им пожелаваме в скоро време да ни посетят, да имат детски смях и глъч в тяхното семейство. Винаги когато даваш – получаваш. Това е един невероятен старт на семейния им живот и оттук нататък им пожелаваме да бъдат все така с обич в очите, а любовта, която изпитват днес, да бъде любов между тях, към децата, към приятелите, към семейството, но щом те започват с дарение , така ще бъде’’каза д-р Кина Николова, началник на Неонатологията. Мариела и Стефан Златеви са категорични, че доброто е заразно и добрият пример се предава, затова си пожелаха и други хора да последват примера им.", "date": "2019.07.30", "title": " Младоженци дариха апаратура на великотърновската Неонатология\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d1%80%d0%b8%d0%b5%d0%bc%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%be%d1%82%d0%be-%d0%bf%d0%be-%d0%b4%d0%b6%d1%83%d0%b4/", "text": "Министърът на младежта и спорта Красен Кралев награди с почетни плакети на ММС медалистите от Европейското първенство по джудо за кадети във Варшава (Полша). Сребърен медал в полската столица завоюва Анастасия Балабан в категория до 44 кг., а бронзово отличие за България донесе Лидия Брънчева при 63-килограмовите. Само преди броени дни Балабан завърши втора и на Европейския младежки олимпийски фестивал в Баку (Азербайджан) и добави още едно сребро към визитката си, съобщиха от спортното министерство. Спортният министър поздрави двете медалистки за отличното представяне и им пожела още по-големи бъдещи успехи. Председателят на Българската федерация по джудо Румен Стоилов благодари на министър Кралев за подкрепата и сподели, че е получил писмо от Европейския съюз по джудо, с което се дава правото на България да организира Европейското първенство за мъже и жени през 2022 година. „Без подкрепата на премиера Бойко Борисов и Министерството на младежта и спорта това нямаше да бъде възможно“, заяви Стоилов.  През април тази година президентът на Европейския съюз по джудо Сергей Соловейчик проведе срещи с премиера Борисов и министър Кралев, като на тях бе обсъдена именно кандидатурата на България за домакинство на Европейското първенство за мъже и жени.  На срещата в ММС присъства и треньорът на националния отбор по джудо за кадетки Василий Балабан, който също получи почетен пакет от спортния министър. Кралев и Балабан обсъдиха плана за подготовката на младите ни състезатели за Олимпийските игри в Париж през 2024.", "date": "2019.07.30", "title": " България приема европейското по джудо през 2022 година"}
{"url": "https://trud.bg/%d0%b7%d0%bb%d0%b0%d1%82%d0%ba%d0%b0-%d0%b7%d0%b0%d0%b2%d0%b5%d0%b4%d0%b5-%d0%b1%d0%bb%d0%b0%d0%b3%d0%be-%d0%bd%d0%b0-%d1%8e%d0%b1%d0%b8%d0%bb%d0%b5%d1%8f-%d0%bd%d0%b0-%d0%bc%d0%b0%d0%b9%d0%ba%d0%b0/", "text": "По всичко личи, че в семейството на Златка Райкова цари пълна идилия. Плеймейтката заведе приятеля си Благой Георгиев на 50-я рожден ден на майка си. От снимката, която Злати пусна в своя Инстаграм профил, ясно се вижда, че семейството ѝ явно доста добре приема „бъдещия зет“ и баща на детето, което Райкова очаква. Коментаторите не пропускат да отбележат и факта, че майката, макар и на 50 години, изглежда доста млада. Явно от нея Златка е наследила добрите си гени. Бъдещата баба изглежда и много щастлива, вероятно защото след съвсем кратко време дъщеря ѝ ще я дари с внуче. Райкова и Георгиев прекарват лятото по плажовете в България и Гърция и предполагаме, че са се прибрали само за малко, за да уважат празника на майката на Златка.", "date": "2019.07.30", "title": " Златка заведе Благо на юбилея на майка си"}
{"url": "https://trud.bg/262-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%b2-66-%d1%84%d0%b8%d1%80%d0%bc%d0%b8-%d0%be%d1%82%d0%ba%d1%80%d0%b8%d1%85%d0%b0-%d0%bf%d1%80%d0%b5%d0%b7-%d1%8e%d0%bb%d0%b8-%d1%82%d1%80/", "text": "66 предприятия в област Велико Търново са проверени от служители на Инспекцията по труда през месец юли. Констатираните нарушения са 262, съобщи директорът на ведомството инж. Невена Стефанова. Те са свързани с организацията на здравословни и безопасни условия на труд, с безопасността на работното оборудване и технологичните процеси, хигиената на труда и трудовите правоотношения. По думите на  Стефанова през летния сезон засилен контрол се осъществява върху законодателните изисквания в икономическите дейности „Хотелиерство” и „Ресторантьорство”, както и при набирането на работници за сезонна селскостопанска дейност. За отстраняване на нередностите са издадени общо 255 предписания. Съставените актове за установяване на административни нарушения през месеца са 16, като два от тях са за работа без писмен трудов договор. 33 разрешителни са издадени за наемане на непълнолетни работници, регистрирани са 3 колективни договора, разрешителните за извършване на специални взривни работи са 3, отчете още инж. Стефанова.", "date": "2019.07.30", "title": " 262 нарушения в 66 фирми откриха през юли трудовите инспектори в Търново\t"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%b2%d0%b7%d0%b8%d0%bc%d0%b0-%d0%bd%d0%be%d0%b2%d0%b8-%d1%81-%d0%bf%d0%b0%d1%80%d0%b8%d1%82%d0%b5-%d0%be%d1%82-%d0%bc%d0%b0%d1%80%d0%b8%d0%b0/", "text": "Ръководството на „Левски“ ще реинвестира част от парите от трансфера на Давиде Мариани. Швейцарският голмайстор на „сините“ през настоящия сезон вече освободи шкафчето си на „Герена“, за да продължи кариерата си в ОАЕ. За него шампионът „Ал-Насър“ предложи сума от порядъка на 1.5 млн. евро, разкри сайтът “Transfermarkt”. Бившият капитан на „Лугано“ се разделя със столичния гранд след само година в родния футбол. През изминалата кампания Мариани вкара 11 гола и направи 10 асистенции, а през настоящата реализира шест попадения в първите седем двубоя, две от които срещу „Ботев“ (Пловдив). Полузащитникът няма да играе на реванша срещу АЕК (Ларнака) в четвъртък.  “Бих ви посъветвал да не се фокусирате върху конкретни имена, Мариани без отбора е нищо, и отборът без него може да не е същият, но може и да е по-добре – коментира лаконично наставникът Петър Хубчев след успеха над „канарчетата“ с 3:1. – Той е малка част от клуба и го е разбрал от първия ден на съвместната ни работа.“  Опитният специалист разкри, че на „Герена“ се очакват още два входящи трансфера. Единият от тях трябва да е на външен краен бранител, умеещ да играе и като ляв, и като десен бек. А другият по всяка вероятност ще бъде именно заместникът на Мариани. На „Герена“ от това лято е и Франко Мазурек. Аржентинецът обаче си остава до момента пълна енигма, тъй като е играл общо 35 минути със „синята“ фланелка – 33 в Първа лига и две срещу „Ружомберок“ в Лига Европа.", "date": "2019.07.30", "title": " „Левски“ взима нови с парите от Мариани"}
{"url": "https://trud.bg/%d0%b1%d1%83%d1%80%d0%b3%d0%b0%d1%81-%d1%89%d0%b5-%d0%b8%d0%bc%d0%b0-58-%d0%bd%d0%be%d0%b2%d0%b8-%d0%b5%d0%bb%d0%b5%d0%ba%d1%82%d1%80%d0%be%d0%b1%d1%83%d1%81%d0%b8/", "text": "Бургас ще има последно поколение електробуси. Това става възможно, след като кметът на града Димитър Николов внесе спешно предложение на сесията във вторник и съветниците гласуваха единодушно. Новият проект ще гарантира още по-високо ниво на модернизация на градския транспорт, ще се повиши и чистотата на атмосферния въздух. Община Бургас предварително е одобрена за бенефициент, в партньорство с „Бургасбус“ ЕООД. В проекта тя ще докаже необходимостта от закупуването на общо 56 електробуса за нуждите на града. Определеният максимален размер на безвъзмездната финансова помощ за Община Бургас и „Бургасбус“ ЕООД е до 65 000 000 лв., съобщиха от общината в града. Сега Бургас се обслужва от 67 автобуса „Соларис“, които са 2013 година и вече са навъртяни по 550 000 километра. 22 тролейбуса от 2014-15 г., както и маршрутки. Предвижда се част от тези автобуси да обслужват междуселищните маршрути в рамките на общината. Тъй като климатиците на десетината автобуси- „Тедом“ не работят, те ще отидат за резервни части и за някакви извънредности. „Бургасбус“ няма да плаща наем на Общината, тъй като заедно ще кандидатстват, а новите електробуси ще се водят в активите на дружеството.", "date": "2019.07.30", "title": " Бургас ще има 58 нови електробуси"}
{"url": "https://trud.bg/%d1%85%d0%b0%d0%ba%d0%bd%d0%b0%d1%85%d0%b0-%d0%bf%d1%80%d0%be%d1%84%d0%b8%d0%bb%d0%b8%d1%82%d0%b5-%d0%bd%d0%b0-%d0%b4%d0%b6%d0%b5%d1%81%d0%b8%d0%ba%d0%b0-%d0%b0%d0%bb%d0%b1%d0%b0-%d0%b2-instagram/", "text": "Актрисата Джесика Алба стана жертва на хакерска атака, след като профилите й в Instagram и Twitter бяха временно откраднати и от нейно име бяха публикувани расистки и хомофобски коментари. „Нацистка Германия не е направила нищо лошо“ и „Освободете моя негър YNW Melly, твърде талантлив е, за да седи в затвора“, гласят част от хакерските постове. Между атаката в Twitter и тази в Instagram, Джесика успя да публикува снимка на плачещия й син с думите: „Така изглеждам, когато се събудя и разбера, че Twitter акаунта ми е бил хакнат!“. Малко след това и Instagram-ът й бе нападнат, като в него са качени клипчета и снимки, отново свързани с освобождаването на YNW Melly и подкрепа към Хитлер. Последователите на актрисата веднага алармираха за хакерската атака, а някои дори я посъветваха как да си върне профилите.", "date": "2019.07.30", "title": " Хакнаха профилите на Джесика Алба в Instagram и Twitter\t"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d1%81%d1%8a%d1%85%d1%80%d0%b0%d0%bd%d0%b8-%d0%b3%d0%be%d0%bb%d0%bc%d0%b0%d0%b9%d1%81%d1%82%d0%be%d1%80%d0%b0-%d1%81%d0%b8/", "text": "Клаудиу Кешеру, голмайсторът на „Лудогорец“, бе съхранен от треньорското ръководство за срещата реванш от втория квалификационен кръг на Лига Европа срещу „Валур“. Първият двубой завърши 1:1 и „орлите“ ще гонят победа, за да си гарантират класиране в следващия кръг на турнира. Именно заради това Кешеру не игра при домакинския успех над „Витоша“ (Бистрица) с 2:0 в Разград. Срещата пропуснаха още Яцек Горалски и Антон Недялков. „Тази седмица имаме три мача, стремим се да има свежест в състава с някаква ротация – каза Стойчо Стоев, треньорът на „Лудогорец“. – Не бих казал, че това беше генерална репетиция за реванша с „Валур“. Видя се, че ако играеш грешно, може това да те затрудни – ако не решиш рано мача, може да се натрупа напрежение“. В същото време на Острова съобщиха, че „Лудогорец“ е отправил оферта за вратаря на „Съндърланд“ Джон Маклафлин. 31-годишният шотландски страж има договор с клуба за още една година. Според информациите вратарят е получил предложения от още два европейски клуба. Става въпрос за турския „Трабзонспор“ и азербайджанския „Карабах“.", "date": "2019.07.30", "title": " „Лудогорец“ съхрани голмайстора си за „Валур“"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%bb%d0%b8%d1%85%d0%b2%d0%b0%d1%80-%d0%b4%d0%b0%d0%b2%d0%b0-%d0%b7%d0%b0%d0%b5%d0%bc%d0%b8-%d1%81-50-%d0%bb%d0%b8%d1%85%d0%b2%d0%b0/", "text": "Лихвар, давал заеми с 50% лихва и заплашвал с убийство длъжник, получи условно наказание от Окръжния  съд в Търговище, след като сключи споразумение с прокуратурата. 57-годишният Румен Хр.  е бил даден на съд за незаконни банкови сделки и за закана с убийство. Той се е признал за виновен и отказал делото да се разглежда по общия ред, съобщават от Апелативна прокуратура във Варна. Лихварството мъжът започнал през 2016 г. и бил разкрит през май тази година. Били са набрани доказателства за дадени заеми с огромната лихва на 5 човека. Вероятно реално клиентите на „банката” са били много повече, но обичайно в тези случаи те предпочитат да мълчат, за да не си създават допълнителни проблеми. Наказанието, което съдът е постановил за лихваря е 1 година лишаване от свобода с 3 години изпитателен срок.", "date": "2019.07.30", "title": " Осъдиха лихвар, дава заеми с 50% лихва"}
{"url": "https://trud.bg/%d0%b1%d0%b5%d0%bd%d0%b5%d0%b4%d0%b8%d0%ba-%d0%bc%d0%b8%d0%be%d1%87-%d0%b2-%d0%b0%d1%82%d0%b0%d0%ba%d0%b0-%d0%be%d1%82-%d1%81%d0%b0%d0%bc%d0%be%d1%82%d0%be-%d0%bd%d0%b0%d1%87%d0%b0%d0%bb%d0%be/", "text": "Бенедик Миоч от „Осиек“ се закани той и съотборниците му да се хвърлят от първата минута срещу ЦСКА в търсенето на победа, която да класира тима в третия квалификационен кръг на Лига Европа. Халфът изигра мач №100 в шампионата на Хърватия при загубата на неговия тим от „Горица“ с 1:3. „Този мач трябва да бъде забравен – каза халфът, който игра с капитанската лента в юбилейния двубой. – Хубав брой срещи натрупах, но не бе страхотно изживяване. Все пак загубихме. Дано още в четвъртък да се реваншираме и да продължим в Европа. Знаем какво ни чака, но ще се хвърлим от първата минута, за да постигнем нужния за нас резултат. Оставихме добро впечатление в първата среща, макар че не успяхме да отбележим. Все още нищо не е загубено. Всичко зависи от нас, но съм убеден, че можем да продължим напред“.  Миоч бе резерва в София, като по всяка вероятност той няма да стартира от първата минута и в реванша.", "date": "2019.07.30", "title": " Бенедик Миоч: В атака от самото начало"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%81%d1%8a%d1%80%d0%b1%d0%b8%d0%bd-%d0%b8%d0%b7%d0%b4%d0%b8%d1%80%d0%b2%d0%b0%d0%bd-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f/", "text": "Състав на Софийски апелативен съд е потвърдил мярката за неотклонение „задържане под стража“ спрямо Д.М. (на 46 години), гражданин на Република Сърбия, обявен за международно издирване от немските власти. Това съобщиха от пресцентъра на Апелативната прокуратура в София. В 13.30 ч. на 16 юли чужденецът бил задържан на ГП КПП Калотина на основание издадена срещу него Европейска заповед за арест от Районен съд в гр. Олденбург. С нея се иска предаването му за провеждане на наказателно преследване в Германия. Материалите относно издадената ЕЗА са постъпили в Окръжна прокуратура – София, където е започнало производство по нейното изпълнение. Подсъдимият Д.М. се издирва за 70 престъпления, представляващи различни видове кражби и въоръжен грабеж. За деянията, за които е издадена ЕЗА, в България се предвиждат наказания „лишаване от свобода“ в границите от една до двадесет десет години, както и доживотен затвор или доживотен затвор без замяна.", "date": "2019.07.30", "title": " Задържаха сърбин, издирван в Германия"}
{"url": "https://trud.bg/%d0%bb%d0%be%d0%ba%d0%be-%d0%bf%d0%b4-%d0%bf%d0%be%d0%bb%d1%83%d1%87%d0%b8-500-%d0%b1%d0%b8%d0%bb%d0%b5%d1%82%d0%b0/", "text": "„Локомотив“ (Пловдив) получи 500 билета от „Спартак“ (Търнава) за реванша между двата тима в четвъртък. Тогава „черно-белите“ гостуват в Словакия в решаващ мач от втория квалификационен кръг за Лига Европа. Двубоят ще се играе на градския стадион „Антон Малатински“. Билетите за феновете на „Локомотив“ ще бъдат на цена от 10 евро, a 500 пропуска са първоначално отпуснати за привържениците на пловдивчани. Тимът от Пловдив спечели първата среща с 2:0, което прави задачата на „Спартак“ доста сложна. Именно заради това от ръководството призоваха своите фенове за подкрепа в решаващата среща. „Имаме да наваксваме след поражението в първата среща, но с помоща на нашите фенове можем да се справим – пише сайтът на тима от Търнава. – С мощни възгласи от трибуните можем да прескочим нашият именит противник“.", "date": "2019.07.30", "title": " „Локо“ (Пд) получи 500 билета"}
{"url": "https://trud.bg/%d0%bf%d1%8a%d1%80%d0%b2%d0%b8-%d1%81%d0%bb%d1%83%d1%87%d0%b0%d0%b9-%d0%bd%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0-%d1%87%d1%83%d0%bc%d0%b0-%d0%b2-%d1%8e%d0%b6%d0%bd%d0%b0/", "text": "Потвърдиха първи случай на африканска чума в Пловдивска област. В момента извънредно заседава Областната епизоотична комисия в Пловдив. Положителната проба е излязла днес, съобщи  . По предварителна информация са заразени 2 диви прасета, които са били отстреляни близо до хижа „Здравец” в Родопите в неделя. Пробите са изпратени в референтната лаборатория в София. След приключване на извънредната среща ще бъдат направени изявления на специалистите за мерките за профилактика, ограничаване и ликвидиране на опасността от африканска чума по свинете в Област Пловдив. Междувременно, от Държавен фонд „Земеделие“   физическите проверки на място в свиневъдните стопанства на територията на цялата страна. Забраната е разпоредена със Заповед на изпълнителния директор на ДФЗ – РА Васил Грудев. По-рано  , че от взетите 280 проби от животни в свинекомплекса в Юделник, Русенско нито една не е положителна. Това означава, че заразата не е успяла да проникне на територията на фермата.", "date": "2019.07.30", "title": " Първи случай на африканска чума в Южна България\t"}
{"url": "https://trud.bg/%d0%bf%d0%b0%d1%86%d0%b8%d0%b5%d0%bd%d1%82-%d0%be%d1%82%d0%ba%d1%80%d0%b0%d0%b4%d0%bd%d0%b0-%d0%bc%d0%be%d0%b1%d0%b8%d0%bb%d0%b5%d0%bd-%d1%82%d0%b5%d1%80%d0%b5%d1%84%d0%be%d0%bd-%d0%be%d1%82-%d1%80/", "text": "Пациент е откраднал мобилен телефон от регистратурата на държавната болница в Бургас- УМБАЛ. За инцидента съобщиха от полицията. След проверка на записите от камерите в залата, се видяло как 65 годишният мъж взема оставения без надзор телефон. Същия ден, той бил приет в отделението по съдова хирургия за лечение. Явно не е имал телефон, по който да говори с близките си и решил да вземе оставения апарат, коментираха медици. В крайна сметка, бургазлията направил пълни самопризнания и върнал откраднатата вещ- собственост на жена от Приморско, работеща на регистратурата. По случая е образувано бързо полицейско производство.", "date": "2019.07.30", "title": " Пациент открадна мобилен терефон от регистратурата"}
{"url": "https://trud.bg/%d1%85%d0%be%d0%bb%d0%b0%d0%bd%d0%b4%d1%86%d0%b8-%d0%bf%d0%bb%d1%83%d0%b2%d0%b0%d1%82-%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%bd%d0%be-%d0%b2-%d0%bc%d0%b0/", "text": "Двама холандци от побратимения на Варна холандски град Дордрехт ще вземат участие в 79-ото издание на международния плувен маратон „Галата – Варна“. Те ще плуват благотворително, анонсираха от Община Варна. Идеята е фондацията за побратимяване Дордрехт – Варна да подпомогне реализацията на благородна кауза – изграждане на сенник в двора на къща от Центъра за настаняване от семеен тип в село Тополи. Обитатели на къщичката са деца с увреждания. Най-старото плувно състезание в България тази година е част от инициативата „Варна – Европейски град на спорта 2019” и ще се проведе на 4 август. Събитието е под патронажа на министъра на младежта и спорта Красен Кралев. Спортният форум ще бъде отразен от главния редактор на престижна медия от Страната на лалетата – RTV Dordrecht. Журналистът ще направи отделен репортаж и за благотворителната кауза в помощ на децата с увреждания, обитаващи къща – част от ЦНСТ-село Тополи. За да върнат жеста, варненци, които желаят да подкрепят каузата на Дордрехт за борба за рака могат да дарят средства по сметката на Twinning Foundation Dordrecht Varna – NL87 INGB 0007 413037 като използват следния линк:  Двамата варненци -победители в маратона „Галата – Варна“, ще имат уникалния шанс да плуват в градския маратон по плуване на град Дордрехт, който ще се проведе на 31 август.", "date": "2019.07.30", "title": " Холандци плуват благотворително в маратона Галата-Варна\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b1%d0%b0%d1%89%d0%b0-%d0%b8-%d1%81%d0%b8%d0%bd-%d0%ba%d1%80%d0%b8%d0%bb%d0%b8-%d0%b4%d1%80%d0%be%d0%b3%d0%b0-%d0%b2-%d0%b3%d0%b0%d1%80%d0%b0/", "text": "Полицаи от Средец откриха коноп в гараж, в задния двор на къща в града. След сигнал, униформените предприели претърсване на дома на 23 годишен криминално проявен мъж. Къщата била в центъра на Средец- на улица „Николай Лъсков“. В двора униформените намерили и иззели пет конопени растения с различна височина, ав гаража до къщата- 74 стръка суха зелена листна маса / канабис/. 23 годишния мъж и неговия 67 годишен баща са задържани за срок  до 24 ч. По случая е образувано бързо полицейско производство.", "date": "2019.07.30", "title": " Задържаха баща и син, крили дрога в гараж\t"}
{"url": "https://trud.bg/%d1%81%d1%82%d0%b5%d1%84%d0%b0%d0%bd-%d0%bd%d0%b0-%d0%b3%d0%b0%d0%bb%d0%b0-%d1%81%d0%b5-%d0%bf%d0%be%d1%88%d0%b5%d0%b3%d1%83%d0%b2%d0%b0-%d1%81-%d0%b4%d1%8a%d1%89%d0%b5%d1%80%d1%8f-%d0%b9-%d1%81/", "text": "След   на дъщерята на Гала Мари, доведеният й баща Стефан Николов, реши да се пошегува с нея, публикувайки подобен кадър. „Да сме в тренда“, написа Стефан към снимката, на която и той се облива с бутилка вода. Мари не пропусна да коментира шегата – „Трябваше да ме тагнеш. Аз съм тренда, не знаеш ли“, написа 22-годишната брюнетка. В Instagram страницата си, Мари Будева отнесе много критики за по-разголената си визия, но получи и подкрепа от последователите си за креативния кадър.", "date": "2019.07.30", "title": " Стефан на Гала се пошегува с дъщеря й (СНИМКА)\t"}
{"url": "https://trud.bg/%d0%b2-%d0%b8%d1%81%d0%bf%d0%b0%d0%bd%d0%b8%d1%8f-%d0%be%d0%b1%d1%8f%d0%b2%d0%b8%d1%85%d0%b0-%d1%80%d0%be%d0%bd%d0%b0%d0%bb%d0%b4%d0%be-%d0%b7%d0%b0-%d0%bb%d0%b5%d0%b3%d0%b5%d0%bd%d0%b4%d0%b0/", "text": "Вече и официално Кристиано Роналдо е със статут на легенда! Португалският ас на „Ювентус“ получи приз на елитното испанско спортно издание „Марка“ за цялостните му постижения във футбола и белязаният с куп рекорди престой в „Реал“ (Мадрид). Наградата се връчва от 1997 година и се дава на личности, превърнали се в легенди в своите спортове. Сред носителите са имена като Майкъл Джордан, Пеле, Роджър Федерер и… Лионел Меси. Сега Роналдо се появи на церемонията в компанията на любимата си Джорджина Родригес. Тя беше с наедряло коремче, което бе достатъчно за повечето световни медии да я обявят за бременна. „Мадрид винаги ще ми липсва, но се нуждах от промяна – призна португалецът. – Напуснах в търсене на допълнителна мотивация за кариерата си след всичко спечелено тук. Още се чувствам надъхан и харесвам това, което правя. Разбира се, че най-много обичам да печеля титли. Именно заради това не съм разтревожен за моята кариера. Физически никога няма да имам проблем да играя на върховото ниво във футбола. До 40-те трябва да се грижиш добре за тялото си и наистина не смятам, че този фактор ще ми попречи да продължа на терена. По-скоро психическият ще е определящият. Надявам се до 40-те да не ми се случват проблеми в това отношение, но и да се случат, няма грижи. В живота всичко си има начало и край, тъй че и Кристиано няма да е вечен. Все пак още се чувствам в силите си и готов да продължа да печеля големи купи и награди.“ На събитието присъства и президентът на „Реал“ (Мадрид) Флорентино Перес. Двамата с Роналдо си размениха прегръдки, а публиката призова босът на „белия балет“ да го върне на „Бернабеу“. „Мога ли да не дойда на това събитие – попита иронично босът. – Как да пропусна такова тържество? Фен съм на Кристиано Роналдо. Той ще ни липсва до края на живота“. В края на вечерта Роналдо отговаряше на въпроси, задавани от невръстни негови привърженици.", "date": "2019.07.30", "title": " В Испания обявиха Роналдо за легенда"}
{"url": "https://trud.bg/%d1%81%d1%8a%d0%b4%d1%8f%d1%82-%d1%83%d0%bd%d0%b3%d0%b0%d1%80%d1%81%d0%ba%d0%b8-%d0%bf%d0%bb%d1%83%d0%b2%d0%b5%d1%86-%d0%b2-%d0%ba%d0%be%d1%80%d0%b5%d1%8f/", "text": "Прокуратурата в Република Корея предяви обвинение в сексуално посегателство на унгарския плувец Тамаш Кендреши. 22-годишният спортист завърши на 8-о място на 200 метра бътерфлай на световното първенство в Куанджу, като преди това измести от финала Антъни Иванов. След това обаче Кендреши отишъл да се забавлява в местно заведение, където си навлякъл гнева на 18-годишна танцьорка.  „Връщах се от тоалетната и минах покрай дансинга, когато докоснах задника на танцьорката – обяви унгарецът. – Не съм я хващал, нито съм спирал зад нея. Може да се каже, че това беше еднократно безразсъдно действие, с което съм нарушил местни морални норми без да съм бил наясно. Искам да се извиня на момичето, ако съм я обидил.“", "date": "2019.07.30", "title": " Съдят унгарски плувец в Корея"}
{"url": "https://trud.bg/%d0%b4%d0%b0%d0%b4%d0%be%d1%85%d0%b0-%d1%81%d1%80%d0%be%d0%ba-%d0%bd%d0%b0-%d0%b4%d1%80%d0%b5%d0%b1%d0%bd%d0%b8%d1%82%d0%b5-%d1%81%d1%82%d0%be%d0%bf%d0%b0%d0%bd%d0%b8-%d0%b2-%d0%be%d0%b1%d0%bb%d0%b0/", "text": "И в Сливенска област започва ликвидирането на прасета, които са отглеждани в обекти от типа „заден двор“, става ясно от съобщение на областната администрация. Мярката е разпоредена с решение на Централния епизоотичен съвет във връзка с неблагоприятната обстановка в страната заради заболяването „африканска чума по свинете“. Тя се отнася до населените места, които попадат в 20-километровите зони около индустриалните ферми. В област Сливен тя обхваща Сливен, Нова Загора и 73 села. Хората, които имат дворни стопанства, ще могат доброволно да изколят прасетата си в срок до 2 август. След тази дата ще започне принудителното евтаназиране на животните от служители на ОДБХ и загробването им в терени, определени от общините. Хората няма да бъдат обезщетени, тъй като не са се регистрирали пред ветеринарните власти и не могат да докажат произхода на прасетата си. Практиката да се ликвидират свинете в обектите „заден двор“ около индустриалните ферми е показала резултати в борбата с разпространението на острата зараза на територията на други области в страната, посочват от МЗХГ. Областният управител Чавдар Божурски информира писмено кметовете на четирите общини, на ОДБХ и ОД на МВР за наложената мярка. На 30 юли се проведе поредното заседание на Областната епизоотична комисия във връзка с превенцията и контрола срещу разпространението на африканската чума по свинете. В Сливенска област засега няма случай на заболяването, но съществува потенциален риск заради откритите заразени животни в съседни области. Събраната до момента информация сочи, че 5 140 свине се отглеждат в обекти от типа „заден двор“. В промишлените ферми в Сливенска област се грижат за близо 4000 свине при строго спазване на изискванията за биосигурност. 1 115 са свинете във фермите от тип „А“. 317 – във фермите от тип „Б“, като на тях са им съставени актове и са им направени предписания за въвеждането на условия за биосигурност. На заседанието на Областната епизоотична комисия бе препоръчано да се вземат безкомпромисни мерки спрямо собствениците, които отглеждат свободно свине в планинските райони, без никакво спазване на изискванията. Законът забранява отглеждането на свине от породата „източнобалканска“ в планината и една от наказателните мерки в случай на нарушение е конфискация на животните. По данни на общините в област Сливен, в някои села хората вече са заколили свинете си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.30", "title": " Дадоха срок на дребните стопани в област Сливен да изколят доброволно прасетата си"}
{"url": "https://trud.bg/%d0%ba%d0%b0%d0%bb%d0%b5%d0%bd%d0%b4%d0%b0%d1%80%d1%82-%d0%bf%d0%be%d0%bf%d1%83%d0%bb%d1%8f%d1%80%d0%b8%d0%b7%d0%b8%d1%80%d0%b0-%d0%ba%d1%83%d0%bb%d1%82%d1%83%d1%80%d0%bd%d0%b8%d1%82%d0%b5-%d1%81/", "text": "Специален културен гид на Столична община включва събития, които се реализират през месеците юли, август и септември в София на открити локации и с безплатен достъп за публиката, съобщиха от пресцентъра на общината. КалендАрт се разпространява в две издания – на български и на английски език. Книжното издание се разпространява в информационни центрове, хотели, културни институции, магазини и на локациите, на които се провеждат събитията. Всяка година Столична община организира през летните месеци програма с културни събития, които се провеждат на открито и достъпът до тях е безплатен. Тази година програмата включва 55 концерта на различни музикални формации, а децата се забавляват с представления и програми, които включват публиката като участник. Лятна сцена „Борисова градина”, парк „Заимов”, Южен парк, Градина „Св. Седмочисленици”, пл. „Св. Неделя”, пл. „Бански”, Западен парк, пл. „Славейков”, Лятна сцена при НДК (Кино „Кабана”) и други пространства в столицата в сутрешните и вечерни часове са привлекателно място за почитателите на музиката и игрите. Електронен вариант на български език може да изтеглите ", "date": "2019.07.30", "title": " КалендАрт популяризира културните събития през летните месеци в София"}
{"url": "https://trud.bg/%d0%bf%d1%80%d0%be%d0%b1%d0%b2%d0%b0%d1%82-%d0%bd%d0%be%d0%b2%d0%b0-%d1%81%d0%b8%d1%81%d1%82%d0%b5%d0%bc%d0%b0-%d0%b7%d0%b0-%d0%b0%d0%bd%d0%b0%d0%bb%d0%b8%d0%b7-%d0%bd%d0%b0-%d1%81%d1%80%d0%b5%d1%89/", "text": "На световното по борба за кадети в София се експериментира нова система, която да анализира всяка среща, подобно в тениса. Първенството е своеобразен тест за олимпийската квалификация догодина в „Арена Армеец“, на която ще се раздават последните квоти за игрите в Токио. Финалистите във всяка категория ще си осигурят и участие в японската столица. По време на мондиала в Казахстан през септември пък ще се определят и турнирите, на които ще се изпробват промените в правилата. Те ще влязат в сила от 2021 година. „Препоръката, която даваме за догодина е да подкрепяте вашия млад президент Христо Маринов, за да може федерацията да е стабилна и да има резултати“, заяви на пресконференция шефът на Международната централа и член на МОК Ненад Лалович. – Не ми благодарете, че дойдох, правя го за всяко голямо първенство. А пък и трябваше да дойда да видя как вървят нещата при моя комшия…“ Преди ден сърбинът откри мондиала в „Арена Армеец“, на който за призовите места ще спорят над 630 състезатели от 53 държави.  „Година преди игрите Токио е повече от готов за олимпиадата – всички билети са продадени, и ако искате да се сдобиете с такъв, шансът за това е все едно да спечелите от лотарията – продължи Лалович. На снимката:  Ненад Лалович (вляво) в компанията на министър Красен Кралев и председателя на БОК Стефка Костадинова по време на церемонията на откриването на световното за кадети в „Арена Армеец“.", "date": "2019.07.30", "title": " Пробват нова система за анализ на срещите в борбата"}
{"url": "https://trud.bg/%d0%b2%d1%8a%d0%be%d1%80%d1%8a%d0%b6%d0%b5%d0%bd-%d0%b3%d1%80%d0%b0%d0%b1%d0%b5%d0%b6-%d0%bd%d0%b0-%d0%bf%d1%8a%d1%82%d1%8f-%d0%ba%d1%80%d0%b0%d0%b9-%d0%b5%d0%bb%d0%b8%d0%bd-%d0%bf%d0%b5%d0%bb%d0%b8/", "text": "Въоръжен грабеж е бил извършен този следобед в района на Елин Пелин. По първоначална информация трима мъже са спрели лек автомобил на пътя и са предложили на водача златни накити срещу пари като се представили за румънци, съобщи  . След като шофьорът отказал единият от нападателите го заплашил с пистолет. Мъжете успели да задигнат около 300 лева. Малко по-късно от МВР претърсиха автомобил в района на кръговото на 4-ти километър на Цариградско шосе. Изяснява се дали проверените имат съпричастност към нападението. Издирването на нападателите продължава.", "date": "2019.07.30", "title": " Въоръжен грабеж на пътя край Елин Пелин\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81-%d0%bd%d0%b0%d0%b4%d0%b5%d0%b6%d0%b4%d0%b0-%d0%b7%d0%b0-%d0%bf%d1%80%d0%be%d0%bc%d1%8f%d0%bd%d0%b0-%d0%b2-%d0%bc%d0%b5%d0%ba%d1%81%d0%b8%d0%ba%d0%be/", "text": "Григор Димитров започна с надежда за възраждане на кариерата си на турнира в Лос Кабос (Мексико). Надпреварата е от най-ниската категория – „АТП 250“, а българинът смята, че тя може да се превърне в повратен момент за него, след като все още няма победа през лятото.  „Определено не правя най-добрата си година, но успявам да запазя положителна настройка за всяка следваща седмица – не се отчайва Григор. – За първи път съм в Лос Кабос и съм развълнуван от възможността, която този турнир ми дава. Защо пък промяната да не започне оттук?“  Първият му мач с американеца Стив Джонсън бе насрочен за тази сутрин.", "date": "2019.07.30", "title": " Григор с надежда за промяна в Мексико"}
{"url": "https://trud.bg/%d1%87%d0%b0%d0%ba%d0%b0-%d1%81%d0%b5-%d0%b7%d0%b0%d0%b1%d1%80%d0%b0%d0%bd%d0%b0-%d0%bd%d0%b0-%d0%b2%d1%81%d0%b8%d1%87%d0%ba%d0%b8-%d0%b4%d0%b5%d0%b9%d0%bd%d0%be%d1%81%d1%82%d0%b8-%d0%b2-%d0%b3%d0%be/", "text": "Очаква се утвърждаването на нови указания, с които в зони от 8 км от огнищата на заболяването  Африканска чума по свинете, ще се забранят всички дейности в горските територии – бране на билки и гъби, дърводобивна дейност и др. Това е съобщил  зам.-министърът на земеделието Атанас Добрев на работна среща в областната управа  в Търговище във вторник, съобщиха от там. При разговорите е коментирано още, че всички кланици в страната ще работят под надзора на ветеринарни лекари и полиция. Зоните от 20 км от свинекомплексите ще бъдат изчистени от домашни свине в „задния двор“. Повод за срещата при областния управител на Търговище Митко Стайков е била усложнената обстановка и нарастване на констатираните случаи на болестта Африканска чума по свинете. В Търговищко до момента има две огнища – кв. Въбел и на територията на ловното стопанство в Поповско. От Областната дирекция за безопасност на храните са съобщили, че всички проби, взети от диви свине в Държавното ловно стопанство „Черни Лом“ в Попово и домашните свине в наблюдаваната зона около огнището в кв. Въбел, град Търговище, са отрицателни. Към момента няма нови в 10-километровия  район под наблюдение. В неделя в землището на село Осен е намерен труп на дива свиня, а във  вторник е взета проба и от умряло домашно прасе, отглеждано в село Пробуда.", "date": "2019.07.30", "title": " Чака се забрана на всички дейности в горски територии в 8-километрови зони от огнища на африканската чума"}
{"url": "https://trud.bg/%d0%b1%d1%87%d0%ba-%d0%b8-%d0%bf%d0%b8%d1%80%d0%be%d0%b3%d0%be%d0%b2-%d0%bf%d0%be%d1%87%d0%b8%d1%82%d0%b0%d1%82-%d0%be%d0%b1%d1%89%d0%b0%d1%82%d0%b0-%d1%81%d0%b8-%d0%b8%d1%81%d1%82%d0%be/", "text": "С дълбока признателност към един от най-големите дарители на Българското дружество Червен кръст днес в Националния учебено-логистичен център на БЧК в с. Лозен бе открит бюст-паметник на Отто Биелигк, дарен на организацията от изпълнителния директор на  най-голямата болница за спешна медицина в България – УМБАЛСМ „Н. И. Пирогов”. В церемонията участваха акад. Христо Григоров, председател на БЧК и проф. д-р Асен Балтов, изпълнителен директор на УМБАЛСМ „Н. И. Пирогов”, проф. д-р Красимир Гигов, ген. директор на БЧК, проф. д-р Константин Койчев, дългогодишен член на НС на БЧК, Огнян Иванов, директор на НУЛЦ – Лозен и Диана Балова – зам.-директор, съиобщиха от пресцентъра на лечебното заведение.  „Днес ние не само почитаме паметта на Отто Биелигк, но и показваме за пореден път пред обществото как двете институции  продължават във времето естествената връзка помежду си. Признателни сме на проф. д-р Асен Балтов за дарението и за приноса му за разширяване сътрудничеството между БЧК и УМБАЛСМ „Н. И. Пирогов”, каза при откриването акад. Христо Григоров.", "date": "2019.07.30", "title": " БЧК и „Пирогов” почитат общата си история"}
{"url": "https://trud.bg/%d0%b2%d0%b7%d0%b8%d0%bc%d0%b0%d0%bc%d0%b5-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%be-%d0%bf%d0%be-%d0%b4%d0%b6%d1%83%d0%b4%d0%be-%d0%bf%d1%80%d0%b5%d0%b7-2022-%d0%b0/", "text": "България ще приеме европейското по джудо за мъже и жени през 2022-а, обяви шефът на федерацията Румен Стоилов. Той е получил писмо от континенталната централа, която е потвърдила успеха на родната кандидатура. „Без подкрепата на премиера Бойко Борисов и Министерството на младежта и спорта това нямаше да бъде възможно“, заяви Стоилов. През април тази година президентът на Европейския съюз по джудо Сергей Соловейчик проведе срещи с премиера Борисов и министър Кралев, като на тях бе обсъдена именно кандидатурата на България за домакинство на Европейското първенство за мъже и жени. Същевременно федерацията ни продължава традицията да премира призьорите от големи първенство. Стоилов награди с 4000 лв. Анастасия Балабан за среброто от европейския олимпийски младежки фестивал в Баку. „Бронзовата“ Ладия Брънчева взе 1500 лв., а треньорът им Василий Балабан – 2500 лв. Преди това медалистките бяха поздравени и наградени от министър Красен Кралев.", "date": "2019.07.30", "title": " Взимаме европейско по джудо през 2022-а"}
{"url": "https://trud.bg/%d0%b7%d0%b0%d0%bc%d1%8f%d0%bd%d0%b0-%d0%bb%d1%83%d0%ba%d0%b0%d0%ba%d1%83-%d0%b7%d0%b0-%d0%b4%d0%b8%d0%b1%d0%b0%d0%bb%d0%b0-%d0%bf%d1%80%d0%b0%d1%89%d0%b0-%d0%b8%d0%ba%d0%b0%d1%80%d0%b4%d0%b8-%d0%b2/", "text": "Троен възел в Италия е на път да се разплете на трансферния пазар. Ромелу Лукаку, голямата цел на „Интер“, е близо до Серия А, но в посока Торино. Ръководствата на „Ювентус“ и „Манчестър Юнайтед“ планират размяна Паоло Дибала за белгиеца, а освен това „червените дяволи“ ще получат и допълнително 15-20 млн. евро, съобщава „Sky Sport Italia” и “SportItalia”. Евентуална подобна сделка ще отвори вратите на Мауро Икарди за „Наполи“. Аржентинецът е със статут на ненужен в „Интер“, а желанието му е да бъде продаден в „Юве“. Това обаче няма да бъде възможно, ако Лукаку приеме офертата на шампиона на Серия А. На свой ред „Наполи“ е готов да плати исканите от „нерадзурите“ 60 млн. евро, а също и 7,5 млн. евро заплата на футболиста на сезон.", "date": "2019.07.30", "title": " Замяна Лукаку за Дибала праща Икарди в „Наполи“"}
{"url": "https://trud.bg/%d1%81%d0%ba%d0%b0%d1%82%d0%be%d0%b2-%d0%b3%d0%be%d0%bd%d0%b8-%d0%bd%d0%be%d0%b2-%d0%b2%d1%80%d1%8a%d1%85-%d0%bf%d1%80%d0%b5%d0%b7-%d0%b5%d1%81%d0%b5%d0%bd%d1%82%d0%b0/", "text": "Едва завърнал се от продължителна експедиция в Хималаите, завършила с изкачването на два осемхилядника, Атанас Скатов планира атака на нов още тази година. Алпинистът продължава да преследва целта си да стане първият българин, стъпил на всичките 14 най-високи върха. За тази година той вече има три – Кангчендзьонга ‎(8586 м) през пролетта и Гашербрум I (8080 м) и Гашербрум II (8035 м) в рамките на 6 дни през юли.  „Избрах да кача първо Гашербрум II, защото се води по-лесен – разказа сливналията. – След слизането бях много уморен, защото три нощи почти не бях спал. Но тогава една група катерачи ми казаха: „Идвай с нас!“ Легнах да почивам, но си помислих, че шансът да успея е много голям и тръгнах сам след тях. Бяха ми останали сили, колкото да вървя.“  Огромното натоварване е принудило Скатов за момент да наруши веганската си диета. „Имаше моменти, когато единствената ни храна беше хляб и яйца – призна алпинистът. – Другите ядат само месо и се мръщят, когато видят пилешко или риба.“  Следващата му цел е Дхаулагири (8172 м), който ще е десетият му осемхилядник. „Вече съм бил там през 2016-а, само 250 метра не ми стигнаха – сподели Скатов. – Имам цял месец за възстановяване, а сега е лято, има хубава храна и хубави емоции.“", "date": "2019.07.30", "title": " Скатов гони нов връх през есента"}
{"url": "https://trud.bg/%d1%83%d1%81%d0%b8%d0%ba-%d0%bf%d1%80%d0%b5%d0%b4-%d0%ba%d0%be%d0%b1%d1%80%d0%b0%d1%82%d0%b0-%d0%b7%d0%b0-%d0%bf%d1%80%d0%b5%d1%82%d0%b5%d0%bd%d0%b4%d0%b5%d0%bd%d1%82%d1%81%d0%ba%d0%be%d1%82%d0%be/", "text": "Александър Усик може да изпревари Кубрат Пулев за мач срещу шампиона Анди Руис-младши. Украинецът бе обявен за официален претендент на Световната боксова организация (WBO) в тежка категория без да е изиграл нито един мач в кралската теглова дивизия. Парадоксалното решение предизивка доста коментари, но самият Усик няма нищо против. „Искам да бъда първият боксьор, който ще нанесе загуба на Антъни Джошуа – коментира непобеденият Усик. – Благодарен съм, че ме определиха за официален претендент, това не се случва току-така. Трябва да изчакам реванша и да се бия с победителя. Джошуа имаше проблеми в първия мач, а Руис си свърши работата.“ Украинецът, който е абсолютен шампион в полутежка категория, има победа над Тервел Пулев, но при аматьорите на олимпиадата Лондон 2012.", "date": "2019.07.30", "title": " Усик пред Кобрата за претендентското място"}
{"url": "https://trud.bg/%d1%86%d0%b0%d1%80%d1%81%d0%ba%d0%be-%d1%81%d0%b5%d0%bb%d0%be-%d0%b7%d0%b0%d0%bf%d0%bb%d0%b0%d1%88%d0%b8%d1%85%d0%b0-%d0%bd%d0%b8-%d0%b4%d0%b0-%d0%b4%d0%be%d0%bc%d0%b0%d0%ba%d0%b8%d0%bd%d1%81/", "text": "Ръководството на „Царско село“ обяви, че от днес в продажба са билетите за мача от четвъртия кръг на efbet Лига с „Левски“. Мачът ще се играе на 5 август от 21:00 часа на стадион „Васил Левски“, а новакът в елита направи любопитно разкритие, че е бил заставен да приеме двубоя на съоръжението в центъра на София. За срещата ще бъде отворен единствено сектор „Б“ на стадиона, като цената на билета за него е 20 лева. В сектор „А“ на Националния стадион ще бъдат допускани само официалните лица и гости, както и представителите на медиите.  Билетите са в продажба в мрежата на БестТикетс – бензиностанциите на OMV, магазините на Office 1 и Orange и касите на „Арена Армеец“, както и он-лайн на besttickets.bg.  В деня на мача билети ще се продават единствено на касата от към сектор „Б“ на стадион „Васил Левски“, която ще отвори в 18:00 часа.  Ръководството на Царско село иска да уточни, че във вчерашния ден направи всичко възможно срещата да се играе на стадион „Славия“ като при това положение цената на билетите за всички привърженици щеше да е с цена 10 лева. В крайна сметка клубът бе заплашен, че ако не заяви стадион „Васил Левски“ за домакинство мачът ще бъде определен като рисков и пак ще се играе на националния стадион, но няма да бъдат продавани билети в деня на срещата.  При така стеклите се обстоятелства ръководството на Царско село взе решение и заяви стадион „Васил Левски“ за домакинството срещу Левски, за да могат привържениците да имат възможност да закупят пропуски в самия ден на двубоя.  Клубът напомня, че всички фенове са задължени да носят със себе си документ за самоличност. Малолетните и непълнолетни лица под 18 годишна възраст ще бъдат допускани само с пълнолетен придружител и попълнена от него декларация.  На стадиона няма да се допускат фенове в нетрезво състояние, с оръжия, опасни предмети, пиротехнически средства, запалки, бутилки. Расистките скандирания и опъването на трансапаранти и знамена със забранени символи не са разрешени.", "date": "2019.07.30", "title": " „Царско село“: Заплашиха ни да домакинстваме на „Васил Левски“"}
{"url": "https://trud.bg/%d1%82%d1%8a%d1%80%d1%81%d1%8f%d1%82-%d1%82%d0%b5%d0%b7%d0%b8-%d0%bc%d1%8a%d0%b6%d0%b5-%d0%b7%d0%b0-%d0%be%d0%b1%d0%b8%d1%80%d0%b0-%d0%bd%d0%b0-%d0%b7%d0%b0%d0%bb%d0%be%d0%b6%d0%bd%d0%b0-%d0%ba%d1%8a/", "text": "Собствениците на заложната къща в бургаския жк. „Меден Рудник“ показаха снимки на двама мъже, за които смятат, че са същите, които преди дни   техния обект и нападнаха служителка. Кадрите са от охранителна камера на друг търговски обект извън града и се предполага, че са заснети няколко дни преди обира в заложната къща, съоби  . Няма официално потвърждение от полицията, че двамата са същите, които нападат служителката в по-рано разпространения видеозапис от извършването на престъплението. Ако имате повече информация за двамата, моля свържете се с тел.112 или най-близкото поделение на МВР.", "date": "2019.07.30", "title": " Търсят тези мъже за обира на заложна къща в Бургас"}
{"url": "https://trud.bg/%d0%b2%d0%b7%d1%80%d0%b8%d0%b2%d0%be%d0%be%d0%bf%d0%b0%d1%81%d0%b5%d0%bd-%d1%81%d1%82%d0%b0%d1%80%d1%82-%d0%b2-%d1%81%d0%b5%d1%80%d0%b8%d1%8f-%d0%b0/", "text": "С ударно начало се очертава да бъде открита новата кампания в Серия А. Две от най-големите дербита на Апенините – „Лацио“ – „Рома“ и „Милан“ – „Интер“, ще се играят още в първите седмици на сезон 2019/20. Жребият в понеделник отреди във 2-ия кръг един срещу друг да се изправят големите градски съперници от Рим. Символичен домакин пък са „орлите“. Тепърва организаторите ще обявят точната дата и час. Същият уикенд настоящият шампион „Ювентус“ приема „Наполи“, опитващ да наруши хегемонията на „Старата госпожа“ през последните години. В 4-ия кръг един срещу друг се изправят „Милан“ и „Интер“, а в седмия кръг „нерадзурите“ приемат „Ювентус“.  Новият сезон в Серия А стартира на 24 август, а последният кръг е насрочен за 24 май, 2020 г. Три пък са междинните кръгове – 8 септември, 30 октомври и 22 април.", "date": "2019.07.30", "title": " Взривоопасен старт в Серия А"}
{"url": "https://trud.bg/%d0%bf%d0%bb%d0%be%d1%89%d0%b0%d0%b4-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82-%d1%81%d0%b5-%d0%bf%d1%80%d0%b5%d0%b2%d1%8a%d1%80%d0%bd%d0%b0-%d0%b2-%d0%ba%d0%b0%d1%82/", "text": "Един от емблематичните столични площади „Журналист” заприлича на катун. Той е станал сборен пункт на бездомници и пияници, сигнализираха живеещите в района, които са подложени на ежедневен тормоз. По цял ден там се пие, играят се карти, крещи се, като често се стига и до бой, разказват хората от квартала. „Проблемът е сериозен и разбираме притеснението на хората. Призоваваме ги да подават сигнали на телефон 112 или директно в районното управление. За съжаление, ние няма какво друго да направим, тъй като случаите не са от нашата компетенция и за това сме се обърнали към 4 РПУ за съдействие“, обясни пред „Труд” зам.-кметът на район Лозенец Цветелина Данаилова. Според нея е напълно възможно след последните сигнали тумбата, която се събира на площада, да се премести на друго място, но така проблемът няма да бъде решен. От СДВР потвърдиха за „Труд”, че вече имат няколко сигнала от граждани за нарушаване на обществения ред. За съжаление обаче няма как на това място постоянно да има патрул и за това молят гражданите да се обаждат при проблем.", "date": "2019.07.30", "title": " Площад „Журналист” се превърна в катун"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d1%83%d0%b4%d0%b0%d1%80%d0%b8-%d0%b2-%d0%b4%d0%b2%d0%b0-%d1%82%d0%b8%d1%80%d0%b0-%d0%ba%d1%80%d0%b0%d0%b9-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be/", "text": "Две деца са пострадали при катастрофа на пътя Стара Загора – Димитровград, предаде „Канал 3“, позовавайки се на информация от  ОД на МВР – Стара Загора. Лек автомобил се е блъснал последователно в два ТИР-а. По първоначална информация децата не са тежко пострадали. Пътят е затворен, тъй като леките автомобили пречат на движението. Предстои да бъдат изместени след огледа на местопроизшествието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.30", "title": " Кола се удари в два тира край Стара Загора, ранени са две деца"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bf%d1%80%d0%b0%d1%82%d0%b8-%d0%b4%d0%b0%d1%80%d0%b5%d0%bd%d0%b8%d1%8f%d1%82%d0%b0-%d0%b7%d0%b0-%d0%bf%d0%b0%d1%80%d1%82%d0%b8/", "text": "Президентът Румен Радев сезира Конституционния съд с искане да бъдат обявени за противоконституционни разпоредби от Закона за политическите партии и от Изборния кодекс, свързани с даренията на политическите партии от юридически лица и еднолични търговци. Според държавния глава оспорените разпоредби подменят интереса, в името на който партиите ще осъществяват дейността си и накърняват конституционните основи на българската политическа система. Застрашен е основният принцип на политическия живот в страната – плурализмът, съобщават от прессекретариата на „Дондуков“ 2. Създават се предпоставки даренията от юридически лица и еднолични търговци да се насочват към партиите във властта, защото те разпределят публичните средства и определят победителите в обществените поръчки и концесиите. Останалите, и особено малките партии, ще бъдат изтласкани в периферията на политическия живот. Посочените рискове са пренесени и в изборния процес и застрашават устоите на демокрацията. Публикуваме пълният текст на искането от президента за установяване на противоконституционност на разпоредби от Закона за политическите партии и от Изборния кодекс: „На основание чл. 150, ал. 1 във връзка с чл. 149, ал. 1, т. 2 от Конституцията на Република България сезирам Конституционния съд с искане да установите противоконституционност на: 1) чл. 21, чл. 23, ал. 1, т. 4, чл. 24, ал. 1, т. 2 в частта „които имат просрочени публични задължения и/или са регистрирани в юрисдикции с преференциален данъчен режим“, чл. 29, ал. 2, т. 1 и 2 в частта „и т. 4“, както и на чл. 34, ал. 4 в частта „юридическите лица и едноличните търговци“ от Закона за политическите партии и 2) чл. 162 относно думите „юридически лица и еднолични търговци“, чл. 168, ал. 1, т. 2 в частта „които имат просрочени публични задължения и/или са регистрирани в юрисдикции с преференциален данъчен режим“ и чл. 169, ал. 1 относно изразите „или юридическо“ и „или едноличен търговец“ от Изборния кодекс. Считам, че посочените разпоредби са в противоречие с чл. 1, ал. 2 и 3, чл. 4, ал. 2 и чл. 11, ал. 1, 2 и 3 от Конституцията на Република България. Предвид систематичната връзка между оспорените разпоредби, приети със Заключителните разпоредби на Закона за изменение на Закона за държавния бюджет на Република България за 2019 г. (Обн. ДВ, бр.60 от 30.07.2019 г.), те са обединени в настоящото искане. По този начин е съобразена практиката на Конституционния съд да се произнася по повече от един оспорен закон (Решение № 10/2003 г., Решение № 10/2011 г., Решение № 6/2013 г., Решение № 10/2016 г.). 1. Относно разпоредбите от Закона за политическите партии Конституцията възлага на политическите партии една особено значима функция в обществен интерес – да съдействат за формирането и изразяването на политическата воля на гражданите (чл. 11, ал. 3). Тази политическа воля има за източник волята на народа – цялата власт в държавата произтича и принадлежи на народа (чл. 1, ал. 2). Но, за да е работоспособна, тази воля трябва да бъде организирана, разпокъсаните индивидуални идеи и мнения да бъдат канализирани, за да служат като база и съдържание на креативната „обща воля“ за изграждането и функционирането на демократичната държава. В това се състои предназначението на политическите партии, на които Конституцията е възложила градивни функции, присъщи само на тях (чл. 12, ал. 2). Неслучайно разпоредбите за политическите партии са систематично обвързани в чл. 11 от Конституцията с принципа на плурализма, на който се основава политическият живот в Република България. Конституционният съд е подчертавал нееднократно значението на политическия плурализъм, като го е нареждал сред основните принципи, върху които е изграден действащият конституционен модел на държавата – правата на личността, народният суверенитет, правовата държава, върховенството на правото, разделението на властите и независимостта на съдебната власт (Решение № 7 от 1996 г., Решение № 3 от 2003 г., Решение № 3 от 2004 г., Решение № 8 от 2005 г., Решение № 14 от 2013 г. и др.). Плурализмът изисква да има законова възможност много партии да посредничат в изразяването на идеите от целия спектър на обществото. Освен това, по силата на чл. 4, ал. 2 от Конституцията държавата трябва да създава условия за свободно развитие на гражданското общество, част от което несъмнено са политическите партии. Тази уредба на политическите партии на конституционно равнище задължава законодателя да регламентира тяхното финансиране, ръководейки се от политическия плурализъм като основно начало. Съгласно чл. 21 от Закона за политическите партии (ЗПП) след последното му изменение финансирането на дейността на политическите партии чрез държавна субсидия е предвидено не като установено положение, а като правна възможност. Преди изменението на чл. 23, ал. 1 от ЗПП позволени дарения в полза на политическите партии бяха само такива от физически лица, и то – с определен максимален размер. След изменението позволени са и дарения от юридически лица и еднолични търговци. Както за тези дарения, така и за даренията от физически лица, няма определени максимални размери – общо или от един дарител за една календарна година. Единствените ограничения, които се предвиждат за финансиране на политическите партии от юридически лица и еднолични търговци, са в чл. 24, ал. 1, т. 2 от ЗПП. Съгласно тази разпоредба не могат да се получават средства от юридически лица и еднолични търговци, които имат просрочени публични задължения и/или са регистрирани в юрисдикции с преференциален данъчен режим. Считам, че в тази си част уредбата на финансирането в ЗПП не претворява изискванията на Конституцията по следните съображения: Редакцията на чл. 21 от ЗПП, че дейността на политическите партии „може да“ се финансира от държавна субсидия, не създава императив държавата да финансира политическите партии, а установява това като правна възможност. По този начин се допуска политическите партии да не получат никакво държавно финансиране, което да гарантира минимум от средства, необходими за тяхната дейност. По силата на чл. 26, ал. 1, изр. 2 от ЗПП с годишния закон за държавния бюджет може да се определи недостатъчна по размер или никаква държавна субсидия за политически партии, получили над 1% от действителните гласове, т.е. всички с принос в политическия процес. Смисълът от държавното финансиране на политическите партии е в това – да бъде оказвана подкрепа на партиите, така че да поддържат ефективни партийни структури, които работят в интерес на избирателите и да не попадат в зависимост от икономически интереси на големи корпоративни дарители. Държавната субсидия се предоставя, за да защитава политическия плурализъм, да подкрепя политически субекти, които са получили значителна избирателна подкрепа и да служи като бариера срещу корупцията. Приетата с чл. 21 от ЗПП уредба, която е в обратния смисъл, застрашава многообразието от политически партии, което накърнява принципа за политическия плурализъм и конституционно определената роля на партиите в реализирането на народния суверенитет. Народният суверенитет, прокламиран в чл. 1, ал. 2 от Конституцията, е основополагащ принцип за държавното устройство на България като република с парламентарно управление. Съгласно него цялата държавна власт произтича от народа и се реализира непосредствено или чрез органите, предвидени в Конституцията. Това значение на народния суверенитет е потвърждавано неотклонно в практиката на Конституционния съд – Решение № 5 от 2001 г., Решение № 11 от 2009 г., Решение № 4 от 2010 г. и др. Проекция на народния суверенитет е неутралното и съразмерно финансиране на политическите партии, осигурявано чрез държавния бюджет. Именно поради това значението на държавното финансиране е отчетено в установените европейски практики. Според чл. 1 от Препоръка Rec (2003)4 на Комитета на министрите на държавите членки на Съвета на Европа относно общите правила срещу корупцията при финансирането на политическите партии и предизборните кампании държавата трябва да осигури подкрепа за политическите партии, която следва да бъде в приемливи размери. Принципът за неутрално бюджетно финансиране е заложен и в чл. 17, пар. 4 от Регламент (ЕС, ЕВРАТОМ) № 1141/2014 на Европейския парламент и на Съвета от 22 октомври 2014 година относно статута и финансирането на европейските политически партии и на европейските политически фондации. Съгласно тази разпоредба средствата от общия бюджет на Европейския съюз могат да съставляват до 85 на сто от разходите на една европейска партия. Във връзка с принципа на народния суверенитет Конституцията в чл. 11, ал. 3 дефинира същността и предназначението на политическите партии като посредник при практическото осъществяване на народовластието. Те са основен и съществен компонент на съвременната представителна демокрация. Тази роля на партиите повелява те да не служат на други интереси, а на интересите на народа като суверен. Поради това политическите партии са сдружения с особена нестопанска цел – политическа цел (по арг. от чл.12, ал. 2 от Конституцията). От това произтичат и ограниченията в тяхната дейност и във финансирането от лица, които осъществяват дейност със стопанска цел. Даренията от търговски дружества и еднолични търговци несъмнено са акумулирани от стопанска дейност. Сега чл. 23, ал. 1, т. 4 от ЗПП преодолява тези ограничения, наложени преди 10 години. Противно на функциите на политическите партии по чл. 11, ал. 3 от Конституцията да съдействат за формиране и изразяване на политическата воля на гражданите, т.е. да са извън стопанската сфера, се легализира финансирането от стопанска дейност, макар и неизвършвана от самите политически партии. Вместо да изпълняват конституционно отредената си роля да работят за управление на държавата според волята на народа, политическите партии ще работят за печалбата на определени търговци, част от която ще се връща под формата на дарения. В чл. 11, ал. 3 от Конституцията изрично се посочва, че партиите съдействат за формиране и изразяване на политическата воля на гражданите. Оттам е и логично само физическо лице, припознало дадена партия като изразител на неговите политически виждания, да подпомага дейността й било с членски внос, било с дарения и завещания. Това предполага формирани убеждения от физическо лице, каквито поначало не могат да имат юридическите лица, макар да са правни субекти. Волята, която формират търговските дружества и едноличните търговци, е насочена към тяхната дейност с цел печалба. Затова и тяхната воля да даряват партиите не може да се основава на убеждения, а ще е детерминирана от икономическите им интереси. Неслучайно чл. 11, ал. 3 от Конституцията изрично посочва само гражданите като субекти, чиято воля формират и изразяват политическите партии. В този смисъл предвиждането в чл. 23, ал. 1, т. 4 от ЗПП юридически лица и еднолични търговци въобще да правят дарения в полза на политически партии трудно може да намери опора в Конституцията. Финансирането от юридически лица и еднолични търговци е още по-неприемливо, съпоставено с правната възможност по чл. 21 от ЗПП държавата да финансира дейността на политическите партии. За разлика от държавната субсидия обаче даренията няма да бъдат насочени пропорционално към всички партии, а само към тези, за които дарителите са преценили с оглед на техния интерес с цел печалба. Това създава опасен дисбаланс, който ще се проектира върху интереса, защитаван от партиите. По този начин неминуемо ще се деформира политическото представителство и народният суверенитет ще се сведе до наивен лозунг. Очаквано е даренията от юридически лица и еднолични търговци да се насочат към политическите партии във властта, тъй като те участват във формирането и провеждането на държавната политика, както и в разпределението на публичните ресурси. Създава се опасност на практика да бъде преодоляна конституционната забрана на чл. 11, ал. 2 нито една политическа партия да не се утвърждава като държавна. Сливането на партия и държава ще доведе до подмяна на конституционния модел на държавното устройство и управление, без да е извършена промяна в Конституцията. По силата на чл. 4, ал. 2 от Конституцията държавата трябва да създава условия за свободно развитие на гражданското общество, част от което несъмнено са политическите партии. Това изисква „законодателство и неговото прилагане, които да дават възможност за свободно изявена воля и участие в структурите на обществото“ (Решение № 8 от 2001 г. на Конституционния съд). В тази светлина чл. 23, ал. 1, т. 4 от ЗПП не гарантира изпълнението на чл. 4, ал. 2 от основния закон, тъй като не осигурява свобода, а зависимост в дейността на политическите партии. Правилата, с които законът въвежда концепцията на „широко отворени врати“ за дарения, няма да са в състояние да пресекат зависимостите между политическите партии и техните дарители. Предвидените в чл. 24, ал. 1, т. 2 от ЗПП ограничения дарителите – юридически лица и еднолични търговци, да нямат просрочени публични задължения и да не са регистрирани в юрисдикции с преференциален данъчен режим, са крайно недостатъчни и лесно заобиколими. Няма пречка даренията да се правят от регистрирано в България юридическо лице, но средствата да са с произход от такъв дарител, който попада в ограниченията по чл. 24, ал. 1, т. 2 от ЗПП. Това е така, защото законът не поставя изискванията по отношение произхода на средствата, а визира единствено ограничения към субекта, който ги предоставя на политическата партия. Многопластовите зависимости, които следват от даренията на юридически лица и еднолични търговци, изискват законодателят да приложи системен подход към тяхното преодоляване. Неслучайно добрите европейски практики, целящи недопускане обвързването на политическите партии с корпоративни интереси, предвиждат широк спектър от мерки, например Препоръка Rec (2003)4 на Комитета на министрите на държавите членки (Съвет на Европа) относно общите правила срещу корупцията при финансирането на политическите партии и предизборните кампании. Съгласно препоръката следва да съществуват мерки, насочени към ограничаване или забрана на даренията от юридически лица, които предоставят стоки или услуги за публичната администрация (чл. 5, б. „б“). Препоръчва се и забрана юридически лица, контролирани от държавата или на други обществени органи, да извършват дарения за политически партии (чл. 5, б. „в“). Цялостната уредба в чл. 21, 23, ал. 1, т. 4, чл. 24, ал. 1, т. 2 и правно-технически свързаните с тях чл. 29, ал. 2, т. 1 и 2 и чл. 34, ал. 4 от ЗПП не създава гаранции нито за държавно финансиране, нито за пресичане на зависимостите между юридически лица и еднолични търговци и финансираните от тях политически партии. По този начин се подменя интересът, в името на който политическите партии ще осъществяват дейността си. Накърнени са конституционните основи на българската политическа система, очертани в чл. 1, чл. 4 и чл. 11. Оспорените разпоредби в ЗПП нарушават тази конституционна концепция и застрашават демократичните устои на българската държава. 2. Относно разпоредбите от Изборния кодекс Като инструментариум на демокрацията изборите са път за осъществяване на народния суверенитет (Решение № 3 от 2017 г. на Конституционния съд). Чрез изборите гражданите реализират участието си във властта. В изборния процес, който по своята същност е политически (Решение № 5 от 2013 г. на Конституционния съд), ролята на партиите е да бъдат коректен посредник между избирателите и носителите на властови правомощия (чл. 11, ал. 3 от Конституцията). За да има честни избори в условията на политически плурализъм, тези посредници трябва да съдействат за формирането и изразяването на политическата воля адекватно на реалните идеи и мнения в обществото. Политическите партии са не само посредник, но и основен участник в изборите. Участието в избори е първо предназначение на партиите. Многократното му неизпълнение се санкционира. За да допринасят за провеждането на честни избори, политическите партии трябва да действат почтено, като формират политическата воля адекватно на действителните мнения и идеи у народа, без зависимости от икономически или друг характер. Гаранция за това са правилата за финансирането на партиите, които не бива да допускат отклоняване от реалната воля на народа и нейното опосредяване чрез политическите партии при провеждането на избори. Ограниченията във финансирането на партиите имат призната полезност и тя е да не се допуска превръщането на икономическата власт в политическа и партийна власт. И тъй като политическите партии са основен участник в изборния процес, правилата за тяхното финансиране са важен регулатор и гарант за честни избори, а чрез тях – за вярното формиране и изразяване на волята на народа – суверен. Съгласно чл. 162, ал. 1, т. 3, ал. 2, т. 3 и ал. 3, т. 3 от ИК юридически лица и еднолични търговци могат да финансират партии, коалиции и инициативни комитети, регистрирали кандидати за участие в избори. Така недостатъците на правната уредба в ЗПП, породени от финансирането на политическите партии от юридически лица и еднолични търговци, се пренасят и в изборния процес. Аргументите за несъответствие с Конституцията на разпоредбите за финансиране в ЗПП са напълно относими и към посочените разпоредби от Изборния кодекс. Финансирането на партиите и намаляването на възможностите за корупция в изборния процес трябва да бъдат част от цялостна рамка за почтеност, каквито приетите в този вид промени не представляват. На обществото се дължат освен гаранции, че в изборите ще участват партии, формално отговарящи на изискванията на ЗПП, но и гаранции, че на едни политически субекти няма да бъде давана нечестна преднина във финансирането на предизборната кампания. С откриването на възможността юридически лица и еднолични търговци да финансират безвъзмездно партии, коалиции и инициативни комитети, регистрирали кандидати за участие в изборите, законодателят създава условия за несъразмерно толериране на политически субекти в предизборната кампания. То ще бъде производно на зависимостта между финансираните и финансиращите и на практика ще бъде налице преди избирателят да изрази свободно волята си. Същото не би допринесло, а само би затруднило конституционно изискуемото съревнование на идеи и интереси, в което политическите партии и техните кандидати участват по време на предизборна кампания. Ето защо считам, че с допълненията на чл. 162, ал. 1, т. 3, ал. 2, т. 3 и ал. 3, т. 3, чл. 168, ал. 1, т. 2 и чл. 169, ал. 1 от ИК законодателят нарушава разпоредбите на чл. 1, ал. 2 и 3, чл. 11, ал. 1, 2 и 3 от Конституцията. Уважаеми госпожи и господа конституционни съдии, По изложените съображения се обръщам към Вас с искане да установите несъответствието на: 1) чл. 21, чл. 23, ал. 1, т. 4, чл. 24, ал. 1, т. 2 в частта „които имат просрочени публични задължения и/или са регистрирани в юрисдикции с преференциален данъчен режим“, чл. 29, ал. 2, т. 1 и 2 в частта „и т. 4“, както и на чл. 34, ал. 4 в частта „юридическите лица и едноличните търговци“ от Закона за политическите партии с чл. 1, ал. 2 и 3, чл. 4, ал. 2 и чл. 11, ал. 1, 2 и 3 от Конституцията на Република България; 2) чл. 162, ал. 1, т. 3, ал. 2, т. 3 и ал. 3, т. 3 относно думите „юридически лица и еднолични търговци“, чл. 168, ал. 1, т. 2 в частта „които имат просрочени публични задължения и/или са регистрирани в юрисдикции с преференциален данъчен режим“ и чл. 169, ал. 1 относно изразите „или юридическо“ и „или едноличен търговец“ от Изборния кодекс с чл. 1, ал. 2 и 3 и чл. 11 ал. 1, 2 и 3 от Конституцията на Република България. Предлагам да определите като заинтересувани институции Народното събрание, Министерския съвет, Сметната палата и омбудсмана.“", "date": "2019.07.30", "title": " Президентът прати даренията за партиите на Конституционния съд"}
{"url": "https://trud.bg/%d0%bf%d1%8a%d1%80%d0%b2%d0%be-%d0%b2-%d1%82%d1%80%d1%83%d0%b4-%d0%bb%d1%8e%d1%82%d0%b2%d0%b8-%d0%bc%d0%b5%d1%81%d1%82%d0%b0%d0%bd-%d1%81%d0%b8-%d1%82%d1%8a%d1%80%d1%81%d0%b8-%d0%ba%d0%bd%d0%b8%d0%b6/", "text": "Лидерът на партия ДОСТ Лютви Местан, който от средата на април т.г. е обвинен за катастрофа със загинало 6-месечно бебе, пристигна в КАТ-София да си търси книжката, видя екип на „Труд“. Към 15 ч политикът бе докаран от джип „Порше Кайен“ с пловдивска регистрация пред сградата на „Пътна полиция“. Местан се нареди на гишето за наказателна дейност, изгледа клип с катастрофа от екрана на стената и си тръгна оттам, след като получи куп документи. Катадажии отказаха да изслушат въпроса дали са му върнали шофьорската книжка. Преди дни Окръжният съд в Кърджали реши окончателно да върне свдидетелството за правоуправление на Местан. Отменено бе прокурорското постановление за отнемането на книжката като „необосновано“ и „незаконосъобазно“. Като водач Местан най-вероятно е на „местоотчет“ в София, затова и документът следва да му бъде върнат от столичния КАТ. Разследването срещу него за тежката катастрофа продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.30", "title": " Първо в Труд: Лютви Местан си търси книжката в КАТ-София (СНИМКИ)"}
{"url": "https://trud.bg/%d0%b3%d0%b5%d1%80%d0%b8-%d0%bd%d0%b8%d0%ba%d0%be%d0%bb-%d1%81-%d1%84%d0%be%d1%82%d0%be%d1%88%d0%be%d0%bf-%d0%b3%d0%b0%d1%84-%d0%bd%d0%b0%d0%b2%d1%80%d1%8a%d1%85-21-%d0%b8%d1%8f-%d1%81%d0%b8-%d1%80/", "text": "Днес тийн звездата Гери-Никол навършва 21 години, като по този повод качи своя снимка по бански в социалните мрежи. Някои от нейните последователи обаче забелязаха фотошоп гаф в кадъра й. На пръв поглед в снимката няма нищо нередно, но ако се загледате в бюста и талията на певицата, ще видите изкривените дъски на басейна зад нея. Както правят много други лица от хайлайфа напоследък –  ,  ,   – и Гери-Никол се е опитала да прикрие недостатъците си, увеличавайки бюста и намалявайки обиколката на бедрата си. Въпреки че изпълнителката отслабна през последната година и дори си сложи силикон, тя все още ретушира снимките си в социалните мрежи.", "date": "2019.07.30", "title": " Гери-Никол с фотошоп гаф навръх 21-ия си рожден ден (СНИМКА)"}
{"url": "https://trud.bg/%d0%b3%d0%be%d1%80%d0%bd%d0%be%d0%be%d1%80%d1%8f%d1%85%d0%be%d0%b2%d1%81%d0%ba%d0%b8%d1%8f-%d0%bc%d1%83%d0%b7%d0%b5%d0%b9-%d0%ba%d0%b0%d0%bd%d0%b8-%d0%b4%d0%be%d0%b1%d1%80%d0%be%d0%b2%d0%be%d0%bb/", "text": "На 3 август, от 10.00 до 17.00 часа, като част от програмата „Семейни съботи”, музейният екип кани желаещите посетители да се включат като доброволци в почистването на най-новите находки от крепостта Ряховец. Редовните археологически проучвания през 2019 г. започнаха на 4 юни и приключват на 31 юли. Това лято разкопките продължиха в района на западната порта, където бе разкрита значителна част от средновековната северна крепостна стена с външна бойна четиръгълна кула. Разкрити бяха и четири гроба, част от средновековен християнски некропол, разположен извън крепостната стена. Тази година започна проучване и в нов сектор – „Южно подградие“. Там бяха намерени две интересни амфорни дръжки с печати от периода III–I в. пр. Хр. Общо през сезона бяха открити над 200 находки, сред които късноримски и средновековни монети, накити, предмети от въоръжението, както и множество керамични фрагменти от античността и средновековието. Преди да бъдат събрани във фонда на Исторически музей – Горна Оряховица, откритите предмети се нуждаят от почистване. За всички желаещи да се докоснат до археологическите открития и да участват в тяхното почистване, да научат повече за проучванията и намерените предмети, музеят ще предостави безплатен вход през целия ден! Най-малките посетители и тази събота точно в 10.30 часа могат да се включат в любимите музейни игри – „Ряховски пъзел” и „Любопитни срещи с чудни вещи”.", "date": "2019.07.30", "title": " Горнооряховския музей кани доброволци за почистване на находките от Ряховец\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83%d0%b4-%d0%b2-%d1%81/", "text": "Белев и Порожанов кумували на африканската чума у нас През 2017 г. „екологът” баламосал държавните институции да не приемат превантивните мерки, не били „природозащитни”. Прокуратурата да провери ролята на „зелените”.           Еврозоната е в процес на мутация Шансовете на България нарастват. Нови дилеми пред икономическата политика – анализ на проф. д-р Ганчо Тодоров Ганчев         Вежди Рашидов, председател на комисията по култура, пред „Труд“: Червеите ядат ябълката отвътре   Интервю на Павлина Живкова.                   По-кротко с климатичната паника, моля! Политическото хълцукане и мрънкане жъне жълтички. Топ приоритет на Г-7 – коментар на Петър Кичашки.                 Август идва с валежи, жеги след 5-и Температурите в най-големите горещини достигат до 37 градуса. Захлаждане около Голяма Богородица – месечна прогноза за времето от Петър Янков дежурен синоптик на TВ-MET, специално за „Труд”.", "date": "2019.07.30", "title": " Вижте акцентите на вестник „Труд“ в сряда, 31 юли 2019 г."}
{"url": "https://trud.bg/api-%d0%b8%d0%b7%d0%b2%d0%be%d0%b4%d0%b8%d1%82%d0%b5-%d0%b2-%d0%bc%d0%be%d0%bd%d0%b8%d1%82%d0%be%d1%80%d0%b8%d0%bd%d0%b3%d0%b0-%d0%bd%d0%b0-%d0%b8%d0%bf%d0%b1-%d0%b7%d0%b0-%d0%b0%d0%bc/", "text": "Пътната сигнализация в участъка между 16-ти и 17-ти километър на АМ „Струма“ е съгласно утвърдения план за организация на движението. За отсечката от км 0 до км 19 на АМ „Струма“ /бившата АМ „Люлин“/ има издадено разрешение за ползване от 2011 г. и монтираните пътни знаци са съгласно утвърдения план. Участъкът е приет от приемателна комисия с Акт 16. Това уточняват от Агенция „Пътна инфраструктура“ по повод разпространена днес от Института за пътна безопасност информация за извършен от тях мониторинг на пътя. „Изнесените данни са некоректни и силно преувеличени“, категорични са от АПИ. Отсечката след п. в. „Даскалово“ е с характеристики на магистрала, но поради това, че все още не са приключили отчуждителни процедури, е автомобилен път, част от път I-1 /Е79/. Скоростта в този участък ще може да бъде променена след като приключат отчуждителните процедури и трасето има статут на автомагистрала. Скоростта на движение в района на 88-ти километър на АМ „Струма“ е намалена до 90 км/ч за повишаване безопасността на движение. Екипите на АПИ извършват постоянен мониторинг на участъците и се предприемат действия за възлагане на нужните дейности по гаранционното обслужване на трасето. Констатираните дефекти ще бъдат изпълнени за сметка на изпълнителя. Това ще бъде извършено в края на септември, за да не се затруднява интензивният трафик по автомагистралата в момента.", "date": "2019.07.30", "title": " АПИ: Изводите в мониторинга на ИПБ за АМ „Струма“ са некоректни и силно преувеличени"}
{"url": "https://trud.bg/%d0%bf%d1%80%d0%be%d0%b4%d0%b0%d0%b2%d0%b0%d1%82-%d0%b8%d0%b7%d0%b3%d0%b0%d1%81%d0%bd%d0%b0%d0%bb-%d0%b2%d1%83%d0%bb%d0%ba%d0%b0%d0%bd-%d0%b7%d0%b0-60-%d1%85%d0%b8%d0%bb-%d0%b4%d0%be%d0%bb%d0%b0/", "text": "Ако някога сте искали да притежавате свое собствено природно бедствие, ето го вашият шанс. Угаснал вулкан във Великобритания се продава на цена малко над 60 хил. долара, съобщава FOX news. Парчето земя, която днес е известно като „туфата Посбъри“ се намира в околностите на Девън и е определено като място на специален научен интерес. Преди около век, то е използвано като каменоделна, произвеждаща базалтови камъни, служещи за строежа на редица сгради в Девън. Според компанията за недвижими имоти, това е „рядък шанс“ за човек „да се похвали с гордата собственост на негов собствен вулкан“.", "date": "2019.07.30", "title": " Продават изгаснал вулкан за 60 хил. долара"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b8%d0%bc%d0%b0-%d0%bd%d0%b5%d0%b4%d0%be%d1%81%d1%82%d0%b8%d0%b3-%d0%bd%d0%b0-%d0%b6%d0%b8%d0%bb%d0%b8%d1%89%d0%b0/", "text": "Над 50% от предлагането е ново строителство Недостиг на апартаменти в Пловдив отчитат брокери. Запитванията за готови жилища през 2019 г. надвишават предлаганите имоти на пазара, което принуждава купувачите да избират между жилище в строеж, за което да изчакат, или да купят имот в стара сграда, който да ремонтират. Над 50% от предлаганите жилища в момента са ново строителство, посочват експерти. Високата строителна активност в града под тепетата осигурява широк спектър имоти на различен етап на изграждане – “на зелено”, на груб строеж и с Акт 16. През изминалата година е започнало строителството на 1846 жилища в града, а броят на завършените за периода е едва 1133. “Недостигът на готови имоти и ръстът в цените, който наблюдавахме през 2018 г., подсилиха увереността на собствениците, което ги прави все по-рядко склонни на отстъпки в цената. От началото на годината малко под 30% от сделките са осъществени след коментар в офертната цена, при 45% за същия период на 2018 г.”, уточнява Мариета Гаргова, регионален мениджър в Пловдив на компания за недвижими имоти. Малко над 1/3 от предлаганите имоти откриват купувач за период между от 1 до 3 месеца. Почти същият е и делът на тези, които се реализират в рамките на по-малко от 1 месец. Значително намаляват обявите, престояли на пазара повече от година – от 20% през 2018 г. те вече представляват едва 6%. Предоговаряне на цената с между 1000 и 5000 евро се наблюдава при 17% от осъществените покупко-продажби, отчитат от компанията. Макар и с по-малък дял, понякога се правят отстъпки в размер на 5-10 хил. евро, като това става при около 6% от сделките. В единични случаи се постига компромис с офертната цена и за над 20 хил. евро. Повече сделки с цел инвестиция Покупките на жилища с инвестиционна цел в Пловдив от началото на годината надвишават 30% от всички сделки. Покачването спрямо първото тримесечие на 2018 г. е с около 10%, а като основна причина брокери посочват икономическото развитие на града. Още през 2018 г. се наблюдаваше засилен интерес към инвестиционните покупки, провокиран от това, че Пловдив е Европейска столица на културата 2019 и големия туристически поток. “От началото на годината виждаме един наистина устойчив инвестиционен пазар. Превръщането на Пловдив в притегателен център за бизнес и туристическа дестинация подкрепя вътрешната миграция и желанието за живеене в града”, коментират експерти. Районът около Медицинския университет е атрактивен В Пловдив най-голямо е търсенето на имоти в Центъра. Жилищата там представляват интерес както за живеене, така и за инвестиция. При сделките с имоти с цел по-нататъшното им отдаване под наем преобладават двустайните апартаменти. Районът около Медицинския университет в града е атрактивен за покупка поради високата доходност на имотите. Причината е, че локацията е търсена от студенти, основно чуждестранни. Изчисленията сочат, че възвръщаемостта може да достигне до 10%. Профилът на клиентите и засиленият интерес в района позволяват реализирането на жилищата при по-високи наемни цени. Расте търсенето на тристайни Сделките с тристайни жилища в Пловдив изпреварват двустайните с почти 10% през първото тримесечие на годината, показват данните на компания за недвижими имоти. Макар доскоро апартаментите с една спалня да бяха най-продаваните, все повече се засилва търсенето на имоти с две спални. Преди 2-3 години интересът към двустайните жилища беше толкова голям, че дори строителните предприемачи се фокусираха върху планирането на такива имоти в сградите си. Желанието за повече пространство и комфорт обаче промени нагласите и сега все по-често купувачите искат в жилището да има втора спалня, с което пък се съобразяват проектантите. Ръстът е с 10% за година Заделят 50 хил. евро за двустаен Цените на жилищата в Пловдив от началото на 2019 г. са стабилни, с поскъпване на годишна база с 10%, като ръстът е по-силно изразен при старото строителство, коментират брокери на имоти. Повишението на цените е естествено продължение от засиленото търсене на готови апартаменти.  Купувачите, търсещи двустаен апартамент в града под тепетата, предвиждат за сделката средно около 50 хил. евро. За тристайните жилища отделят между 60 хил. и 70 хил. евро. Сделките в този ценови сегмент са масовите за града – над 40%. Прави впечатление, че за първите три месеца на годината тройно нараства делът на покупките на стойност между 70 хил. и 100 хил. евро, достигайки 16%, коментират брокери на имоти.", "date": "2019.07.30", "title": " В Пловдив има недостиг на жилища\t"}
{"url": "https://trud.bg/17-%d0%b3%d0%be%d0%b4%d0%b8%d1%88%d0%bd%d0%b0-%d0%b5-%d1%83%d0%bc%d1%8a%d1%80%d1%82%d0%b2%d0%b8%d0%bb%d0%b0-%d0%bf%d0%be-%d0%bd%d0%b5%d0%bf%d1%80%d0%b5%d0%b4%d0%bf%d0%b0%d0%b7%d0%bb%d0%b8%d0%b2%d0%be/", "text": "17-годишна е причинила по непредпазливост смъртта на петмесечното си бебе (момче) в Стара Загора, съобщиха от районната прокуратура. Случаят е от януари 2019 г. Според обвинението, макар и непълнолетна, майката е разбирала свойството и значението на деянието и е могла да ръководи постъпките си. На 11 януари 2019 г., около 09.30 часа обвиняемата запалила печка с дърва в дома си. Тя била в къщата заедно с мъжа си и двете им деца. Около обяд отишла до близкия магазин за кафе, като взела със себе си двегодишната си дъщеря и оставила спящото бебе в кошарата. След това се прибрала. Тъй като в къщата нямало редовно течаща вода, обвиняемата решила да отиде до съседите си, за да напълни няколко шишета с вода. Около 15.00 ч. излязла от къщата, като оставила бебето в кошарата, намираща се в непосредствена близост до запалената от нея горяща печка с дърва, а двегодишното момиче оставила на стълбите пред входа . В къщата нямало други хора, които да се грижат или да наглеждат децата, докато майка им отиде за вода до съседите. В това време възникнал пожар от запалената печка с дърва , където наблизо се намирала кошарата на бебето. Огънят обхванал цялата стая, включително и кошарата с намиращото се в нея бебе, а оттам и цялата къща. В резултат на действието на пожара започнал да се отделя въглероден окис. Бебето вдишало отделящия се при горенето въглероден окис и се отровило, в следствие на което настъпила и смъртта му, според съдебно-медицинската експертиза. А. С. тръгнала да се прибира към дома си и още на улицата видяла, че от къщата излизал силен дим и огън. Опитала да влезе в спалнята, за да спаси детето си. Отворила вратата и оттам започнали да излизат големи пламъци. Тя не могла да стигне до детето, излязла навън и започнала да вика за помощ. Намокрила се цялата с вода и отново се опитала да влезе вътре, но не виждала нищо от гъстия черен дим. Някой от съседите я извадил от къщата и тя изпаднала в шок, след което се опомнила в линейката на път за болницата. Била й оказана медицинска помощ. Пожарът бил загасен от служители на РДПБЗН – Стара Загора, след което бил извършен оглед на местопроизшествието. По делото са разпитани свидетели, изготвени експертизи, приобщени веществени доказателства и др. Предстои Районен съд-Стара Загора да насрочи заседание по делото.", "date": "2019.07.30", "title": " 17-годишна е умъртвила по непредпазливост бебето си"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0-%d1%87%d1%83%d0%bc%d0%b0-%d0%b2%d1%8a%d0%b2-%d1%84%d0%b5%d1%80%d0%bc%d0%b0-%d1%81-17-000-%d0%bf/", "text": "Констатирано е ново огнище на Африканска чума по свинете (АЧС) в индустриална ферма в село Попина, община Ситово, област Силистра. Положителните проби бяха лабораторно потвърдени днес, 30 юли 2019 г., от Националната референтна лаборатория в Националния диагностичен научноизследователски ветеринарномедицински институт в София. В засегнатия свинекомплекс се отглеждат 17 000 животни. Това е четвъртият случай на потвърдено огнище със заболяването АЧС в индустриална ферма и първи за областта. Предприети са мерките за контрол и ликвидиране на заболяването съгласно правилата на европейското и националното законодателство и Плана за спешни действия при контрол на АЧС. Предстои принудителното убиване по хуманен начин и обезвреждането на всички заразени и контактни свине в засегнатия обект, както и на свинете в рисковата зона с неясен здравен статус и произход, при спазване на нормативните изисквания. БАБХ потвърди и едно ново огнище на Африканска чума при домашни свине в област Русе, град Бяла в лични стопанства, в които се отглеждат 9 нерегистрирани свине. Населеното място попада в 10 км надзорната зона, създадена около потвърденото на 16 юли 2019 г. огнище в регистрирана фамилна ферма тип А в село Пет кладенци, община Бяла Взетите проби са потвърдени като положителни за вируса на Африканска чума по свинете (АЧС) от днес, 30 юли 2019 г. Установен е и нов случай на Африканска чума при 6 диви свине в община Свищов, област Велико Търново. В Попина и Бяла са създадени зони на рестрикция (3 км предпазна и 10 км надзорна зони). Предстои принудителното умъртвяване по хуманен начин и обезвреждането на домашни свине в 3 км предпазна зона при спазване на изискванията за намаляване до минимум страданията на животните по време на клане или умъртвяване. Аналогично на вече предприетите мерки при предходните констатирани огнища, в създадените зони на ограничение в засегнатите области се провежда засилен клиничен и лабораторен надзор.", "date": "2019.07.30", "title": " Откриха африканска чума във ферма с 17 000 прасета в Силистренско\t"}
{"url": "https://trud.bg/%d0%b1%d0%b5%d0%bb%d0%b5%d0%b2-%d0%b8-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%ba%d1%83%d0%bc%d1%83%d0%b2%d0%b0%d0%bb%d0%b8-%d0%bd%d0%b0-%d0%b0%d1%84%d1%80%d0%b8%d0%ba%d0%b0%d0%bd/", "text": "Смъртоносният брак на африканската чума с българското прасе е станал възможен със свидетелската благословия на „еколога” Тома Белев и бившия земеделски министър Румен Порожанов, показа разследване на „Труд”. Навлизането на заразата можело да бъде ограничено и дори спряно, но натискът на „екологичните” организации и лично на Белев, бездействието на Порожанов, както и това на вицепремиера Томислав Дончев, довели до сегашната бедствена ситуация. Това съобщиха пред вестника депутати от Комисията по земеделие в Народното събрание. На 14 септември 2017 г. комисията заседава, за да разгледа внесените от „Обединени патриоти” промени в Закона за лова и опазването на дивеча. Основната корекция е в член 54. Идеята е той да се измени така, че за 1 г. да се дадат правомощия на тогавашния земеделски министър Румен Порожанов „да променя сроковете за ловуване, регулиращи числеността на дивечовите запаси”. Целта е при риск от зараза, министърът да издава заповед за намаляване на популацията на дивите прасета, които са основен преносител на африканската чума, тогава настъпваща от Румъния към българската граница. „В комисията се появи Тома Белев – от ГЕРБ го бяха поканили като експерт. Той започна да обяснява как тези мерки ще доведат до унищожаване на природата. Неясно защо пред колегите от ГЕРБ надделя неговото мнение и по-късно в пленарна зала това си пролича”, разказаха депутати, присъствали на заседанието. Те добавиха, че сега Белев трябва да бъде попитан как точно е опазена природата, след като ще се избият стотици хиляди домашни и диви прасета. От стенограмата на заседанието се вижда, че категорично в подкрепа на промените са от Обединени патриоти и БСП. Колегите им от ДПС също са „за”, но под условие, докато от „Воля” са твърдо против. Като гости там са нелегитимният председател на Асоциацията на парковете в България Тома Белев и Николай Петков от Българското дружество за защита на птиците (БДЗП) – и двете организации членуват в коалицията „За да остане природа в България”. „Няма лимити и граници в самото определение, поради което Ви предлагаме да преосмислите дали има необходимост точно за нуждите на борбата с африканската чума по свинете да се прави тази промяна, и то в този є вид, с тези формулировки”, казва Белев. А Петков от БДЗП обяснява, че промяната можела да се отрази на лова на птиците и да застраши тяхната популация. Аргументите „за” са на вносителите от „Обедини патриоти”. „Това е проблем и ще унищожи не само дивите свине на територията на Република България, но и питомните и ще доведе до сериозна криза”, заявява Александър Сабанов от ОП. Той добавя, че според данните от Румъния огнищата на африканската чума се придвижват към река Дунав с 15-20 км на месец. „Нека не правим грешки, както направихме с птиците. Птичият грип тази година през февруари (2017 – б.а.) си го направихме сами, защото нямаше превантивни дейности”, казва Сабанов. Той припомня, че птичият грип е дошъл от Унгария чрез внос, като не са спазени санитарните изисквания и сега птицевъдите няма да могат да развиват бизнес. Заместник-министърът на земеделието Атанас Добрев подкрепя идеята. „Рано или късно според експертите тази чума ще стигне нашите граници. В момента се събира генен материал от най-добрите ни стада, който ще се замрази, защото като дойде чумата на територията на България, не дай си Боже, това ще унищожи целия питомен бранш свиневъдство, който по изчисления е за над 2,5 млрд. лв. Това означава, че България няма да има нито едно животно и не знаем кой после ще подпомага финансово бранша.”, предупреждава Добрев. Депутатката от „Воля” Кръстина Таскова заявява, че е „против”. „Трябва да направим извънредна комисия и да преценим точно кога и какви ще бъдат сроковете за този ловен сезон, ако толкова са застрашени свинете”, казва Таскова. В крайна сметка Комисията по земеделие приема промените, но впоследствие в парламента те са отхвърлени – според депутати от комисията, причината е натискът на „зелените”. „Преди 2 г. „еколозите” и някои членове на нашата комисия постъпиха безхаберно. Те не искаха да повярват, че само това е начинът да ограничим африканската чума. Така в зала този член отпадна”, заяви вчера пред „Труд” депутатът от БСП и член на комисията Йордан Младенов. Той припомни, че през 2018 г., когато африканската чума вече е на границата, все пак поправката е била приета, но вече е било късно (виж карето). Младенов каза още, че въпреки рисковата ситуация Централният епизоотичен съвет, ръководен от вицепремиера Томислав Дончев не е провел заседание по проблема. Такова бе свикано едва миналия понеделник – 29 юли 2019. А дори след одобряване на законовите корекции, тогавашният министър на земеделието Румен Порожанов не се е възползва от новите си правомощия да издаде заповед за ограничване на популацията на дивите прасета. Това отново е заради натиск от „екологичните” организации, според които промяната ще позволи поголовно избиване на дивеча – нещо, което не е вярно. Вместо това от МЗХГ правят ограда по границата с Румъния, която да спирала дивите прасета от северната ни съседка. През 2018 г. за ролята на „зелените” обяснява и депутатът от ОП Александър Сабанов: „Този закон миналата година го предлагахме да влезе. Тогава под давление и разяснение на Тома Белев част от колегите от ГЕРБ се отказаха и не ни подкрепиха на първо четене”. Пред „Труд” вчера Сабанов бе категоричен, че са допуснати много грешки в превенцията срещу африканската чума (виж карето). А докато заразата се разпространява в цялата страна, „еколозите” вече критикуват държавата, че не е взела мерки. Сега прокуратурата е на ход – тя трябва да се поинтересува каква е ролята на „природозащитниците” за бедствието. Депутатът от ОП Александър Сабанов пред „Труд”: Допуснати са грешки Много грешна беше мярката на Румен Порожанов по поречието на Дунав да се обособи 10-километрова буферна зона със забрана за отстрел на диви свине. Сега се вижда, че точно в този район заразата се разпространява най-много. Логиката на Порожанов беше, че ако с лов се гонят прасетата и сред тях има заразени, те ще тръгнат по цялото поречие. Относно изградената ограда – аз съм от Силистра. Местните ловни дружинки са ми казвали, че по нея не са виждали следи от преминаване на прасета, така че вероятно е имало някакъв ефект, но недостатъчен. Народният представител от БСП Йордан Младенов пред „Труд”: Беше повлияно на МЗХГ Законовите промени бяха одобрени с голямо закъснение през 2018 г. Беше изпуснато времето, когато можеше да има по-добра организация и координиация между МЗХГ и ловците. Позицията на „еколозите” повлия на МЗХГ. „Зелените” си помислиха, че едва ли не искаме да избием целия дивеч. Оградата също не беше много ефективна, трябваше да има по-сериозни съоръжения и контрол. Съмнения за вируса и в Южна България Появиха се съмнения за първи случай на африканска чума в Пловдивска област. Взети са предварителни лабораторни проби на място от две диви прасета, отстреляни на 40 километра от Пловдив, които показват наличието на африканската чума по свинете. От Агенцията по храните коментираха за „Труд”, че пробите от Националната Референтна Лаборатория ще излязат днес. Областната епизоотична комисия в Пловдив заседава вчера след информацията за случая и се очаква да дадат допълнителна информация за мерките за профилактика, ограничаване и ликвидиране на опасността от африканска чума по свинете в района. Във Видин: Ромска махала под обсада заради заразата Ромският квартал във Видин „Нов път” от вчера прилича на пропускателен пункт на Берлинската стена. Полицаи проверяват денонощно колите на входа и изхода на махалата. Въведени са драконовски мерки за проверки заради африканската чума по свинете, открита в квартала. Колите минават през сламена полоса с дезинфекцираща течност, която се опреснява през 2 часа от пожарникарски екипи, защото веществото се изпарява от жегата. Хората в колите се проверяват по адресна регистрация дали са жители на махалата. Вътре се извършва евтаназия на прасетата, тъй като ден преди това бяха открити случаи на чума в две, отглеждани в домашни условия. „Животните се умъртвяват чрез спринцовки, а след това ще бъдат загробени. По наши сведения става дума за между 50 и 100 прасета, тепърва ще установяваме точната цифра”, обясни пред „Труд” шефът на Областната дирекция по безопасност на храните Адриян Данков. По думите му от вторник започва да се извършва проверка в 10 километровата зона, където има 15 населени места, която включва взимането на кръвни проби от животните. „Към 30 юли нямаме сведения за заразени животни”, уточни още Данков. В опасна близост до ромската махала Нов път се намира свинефермата на Димитър Неков с 3 900 прасета. Той е задължен на всеки 7 дни да представя проби от животните, обясниха от БАБХ. Самият Неков вчера отсъстваше от фермата и не беше открит за коментар.", "date": "2019.07.30", "title": " Белев и Порожанов кумували на африканската чума у нас\t"}
{"url": "https://trud.bg/%d1%83%d0%ba%d1%80%d0%b0%d0%b9%d0%bd%d0%b0-%d0%ba%d0%be%d0%bd%d1%84%d0%b8%d1%81%d0%ba%d1%83%d0%b2%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%8f-%d1%80%d1%83%d1%81%d0%ba%d0%b8/", "text": "Украински съд одобри конфискация на   Nika Spirit, задържан на 25 юли на пристанището в Измаил. Това съобщи днес главният военен прокурор на Украйна Анатолий Матиос, цитиран от ТАСС. Той допълни, че провеждането на следствени действия на плавателния съд без разрешение на руския консул е законно. Членовете на екипажа бяха освободени по-рано. Корабът бе задържан заради предполагаемото му участие в случая с трите украински военноморски кораба миналата година.", "date": "2019.07.30", "title": " Украйна конфискува задържания руски танкер"}
{"url": "https://trud.bg/%d0%b8%d0%b7%d1%82%d0%b8%d1%87%d0%b0-%d1%81%d1%80%d0%be%d0%ba%d1%8a%d1%82-%d0%b7%d0%b0-%d0%b7%d0%b0%d0%bf%d0%b8%d1%81%d0%b2%d0%b0%d0%bd%d0%b5-%d0%b2-%d0%b3%d0%b8%d0%bc%d0%bd%d0%b0%d0%b7%d0%b8%d0%b8/", "text": "Срокът за записването на учениците, приети в гимназия след третото класиране, изтича утре. Това е последното централизирано подреждане на седмокласниците. Учениците се записват с оригиналните си документи в училищата, в които са приети. Тези, които не го направят, ще загубят местата си. Те ще се прибавят към останалите незаети бройки след трите класирания за гимназиите. Местата ще бъдат обявени на 1 август на страниците на регионалните управления на образованието. Попълването им ще става по график, но не по-късно от 10 септември.  Паралелките, за които няма достатъчно желаещи, се закриват. Неприетите кандидат-гимназисти на третия етап в София са 386. За него бяха останали места в някои от елитните гимназии като СМГ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.30", "title": " Изтича срокът за записване в гимназиите"}
