{"url": "https://trud.bg/%d0%b4%d0%b6%d0%b5%d0%b9%d0%bc%d1%81-%d0%bc%d0%b0%d1%82%d0%b8%d1%81-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%bf%d1%80%d0%b5%d0%b4%d0%bf%d0%b0%d0%b7%d0%bb%d0%b8%d0%b2%d0%be%d1%81/", "text": "Министърът на отбраната на САЩ Джеймс Матис призова за предпазливост в четвъртък във връзка с обявения от американския президент неизбежен военен удар по Сирия в отговор на предполагаемата химическа атака в Източна Гута, отразявайки нарастващите тревоги в Пентагона, че евентуална военна кампания в близкоизточната страна може да ескалира в широк конфликт между Русия, Иран и Запада, пише американското издание The New York Times. За четвъртък следобед (американско време) е насрочена среща между Тръмп и неговите съветници по националната сигурност, по време на която се очаква Матис да призове за предпазливост и по-сериозно обмисляне на стратегията на САЩ в региона на Близкия Изток. Представители на американското военно ведомство са заявили, че се предвижда да се осъществят опити за привличане на по-голяма подкрепа от съюзниците на САЩ след евентуални удари, пише The New York Times. В изказване пред Комитета на силовите структури в американския Конгрес, Матис е заявил, че отговорът на предполагаемата химическа атака трябва да бъде балансиран и да се има предвид, че той може да предизвика широкомащабна война между Великите сили. „Опитваме се да спрем убийството на невинни хора. Но на стратегическо ниво ние трябва да внимаваме това да н излезе извън контрол – ако разбирате какво имам предвид“, заяви Матис.  Той добави, че конгресмените и сенаторите трябва да бъдат предупредени преди да бъдат осъществени удари по сирийските оръжейни съоръжения и военновъздушни летища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.12", "title": " Джеймс Матис призова за предпазливост относно евентуалния удар на САЩ в Сирия"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b8%d0%b0%d0%bb%d0%be%d0%b3%d1%8a%d1%82-%d1%81-%d0%be%d1%80%d0%b3%d0%b0%d0%bd/", "text": "Социалният министър Бисер Петков заяви пред  , че диалогът с представителите на организациите на хората с увреждания е възстановен и се радва, че те са приели да проведат работна среща в МТСП, а утре такава среща предстои и в здравното министерство. На днешната среща са участвали вицепремиера Валери Симеонов и представителите на почти всички организации на и за хората с увреждания, с които имаме добро партньорство, обясни Петков. Но някои техни несъгласия и съмнения по отношение на предложените от социалното и здравното министерство промени ги изведоха на протест. “Концепцията беше внесена в НС в края на октомври в изпълнение на решение на парламента, с което задължава министъра на труда и социалната политика да внесе в НС Концепция за реформа на експертиза на работоспособността. Аз бях длъжен да изпълня това решение в много кратък срок. Ето защо концепцията е незавършена и не дава отговор на важни въпроси. По концепцията се работеше от работни групи, в които имаше представители на организациите на и за хората с увреждания, но нямаше време да се обсъди в Националния съвет за интеграция на хората с увреждания. От момента на своето внасяне тя не е породила някакви последващи действия и след като хората с увреждания поставиха резонни въпроси, свързани с тази концепция”, каза министър Петков. Социалният министър обясни, че решението, което днес е взето е да се създаде една работна група, в която заедно с хората с увреждания да се идентифицират още веднъж тези въпроси, които се пораждат от предложената промяна в експертизата на работоспособността, да се потърсят заедно отговори и на база на резултата от тази съвместна работа да се вземе решение дали тази концепция ще се дописва, поработва или променя. Приоритетно сега усилията ще се насочат към промяната в наредбата за медицинската експертиза, уточни още Бисер Петков. Социалният министър: АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.12", "title": " Социалният министър: Диалогът с организациите на хората с увреждания е възстановен"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%bd%d0%b0%d1%81%d1%82%d0%be%d1%8f%d0%b2%d0%b0-%d0%b7%d0%b0-%d1%81%d0%b2%d0%b8%d0%ba%d0%b2%d0%b0%d0%bd%d0%b5/", "text": "Великобритания настоява за свикване на извънредно заседание на Съвета за сигурност на ООН във връзка с доклада на Организацията за забрана на химическите оръжия по случая “Сергей Скрипал”, предаде Франс прес. В публикуваното днес резюме от документа се потвърждава британският анализ за веществото, с което са били отровени бившият руски шпионин и двоен агент и дъщеря му в Солзбъри на 4 март. На основата на изследвания в четири свои лаборатории международните експерти заявяват, че веществото е било с “голяма чистота”. В резюмето на Организацията за забрана на химическите оръжия обаче не се посочват нито името “Новичок”, нито произходът на веществото, нито кой го е използвал срещу Скрипал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.12", "title": " Великобритания настоява за свикване на извънредно заседание на Съвета за сигурност на ООН по случая “Скрипал”"}
{"url": "https://trud.bg/%d1%80%d0%b0%d0%b7%d0%b3%d0%bb%d0%b5%d0%b6%d0%b4%d0%b0%d1%82-%d0%b4%d0%b2%d0%b5-%d0%be%d1%82-%d0%b6%d0%b0%d0%bb%d0%b1%d0%b8%d1%82%d0%b5-%d0%bd%d0%b0-%d1%81%d0%b0%d0%ba%d1%81%d0%ba%d0%be%d0%b1%d1%83/", "text": "Европейският съд по правата на човека (ЕСПЧ) допусна за разглеждане две от жалбите на  фамилия Сакскобургготски за върнатите и отнети след това “царски имоти”. През 2009 г. Народното събрание наложи мораториум върху продажбата и комерсиалната им употреба. Правителството има срок до 13 септември да представи на съда възраженията си по казуса или да потърси споразумение именно по тези две жалби. Третата от тях – за действията на българската държава по ключовия казус с реституцията на резиденция “Кричим” бе отхвърлена от съда, се разбра от обявеното вчера решението на ЕСПЧ. Делото в Страсбург за “Кричим” е ключово за имотите на Симеон II и сестра му. На три инстанции българският съд обяви, че резиденцията е строена с пари на Интендантството на цивилната листа на Царя, която е държавна институция. Магистратите приеха, че няма доказателства, че имотът е строен с лични пари на царете, а това е станало с държавни средства. Според съда в Страсбург българските съдилища са се произнесли “детайлно” и “добре обосновано” по казуса. ЕСПЧ напомня, че резиденция “Кричим” никога не е била във владение на Симеон II и сестра му. В останалите две жалби царската фамилия жали, че мораториумът ги е поставил в ситуация на правна несигурност относно собствеността им и начините за нейното използване. Съдът в Страсбург ще прецени дали България е допуснала нарушение на защитата на собствеността, правото на справедлив процес и правото на справедливо обезщетение.", "date": "2018.04.12", "title": " Разглеждат две от жалбите на Сакскобургготски (обзор)\t\t\t"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-146-%d0%b5-%d1%80%d1%8a%d1%81%d1%82%d1%8a%d1%82-%d0%bd%d0%b0-%d0%bf%d1%80%d0%b8%d1%85%d0%be%d0%b4%d0%b8%d1%82%d0%b5-%d0%be%d1%82-%d0%bd%d0%be/", "text": "С 14,6% са нараснали приходите от нощувки на туристи в местата за настаняване с 10 и повече легла през първите два месеца на 2018 г. спрямо същия период година по-рано. Това коментира министър Николина Ангелкова, съобщиха от от пресслужбата на МТ. Общо през януари и февруари постъпленията от нощувки достигат над 100 млн. лв., като за същите месеци на миналата година са били близо 87,5 млн. лв. Това стана ясно след анализ на данните на Националния статистически институт за февруари,  публикувани днес. Приходите от нощувки на българи са повече от 43,5 млн. лв. и нарастват с 10,9%. Увеличение от 17,6 на сто бележат постъпленията от нощувки за от чужденци за първите два месеца на 2018 г. и достигат 56,6 млн. лв. Общият брой на реализираните нощувки в България е близо 1,85 млн., като се отбелязва ръст от 8,2 на сто. От тях близо 875 хил. са осъществени от чужденци, а около 975 хил. – от българи. Ръстът е съответно от 11,3 и 5,5 на сто. Показателен е фактът, че увеличението в постъпленията от нощувките изпреварва нарастването на пренощувалите лица и ръста в броя нощувки, коментира министърът на туризма Николина Ангелкова. Това потвърждава тенденцията, че посетителите предпочитат по-висок клас места за настаняване, тоест фактът, че у нас идват по- висок клас туристи говори за повишаване на качеството на туристическия продукт в страната. Общо пренощувалите лица в места за настаняване са малко над 762 хил., като се увеличават със 6,5% спрямо януари и февруари година по-рано.  По данни на НСИ само за февруари 72% от чужденците са отседнали в 4 и 5 звездни хотели. Тяхната обща заетост е 44,8 процента за месеца и е най- висока сред всички места за настаняване. От българите – над 35,9 процента са избрали висок клас хотели. През 2017 г. общо реализираните  нощувки в категоризираните места за настаняване с 10 и повече легла в цялата страна са повече от 26 млн. и се увеличават с 3,4% в сравнение с година по-рано. В това число българите са с над 8, 948 нощувки , а тези на чужденците надвишават 17 млн.  и са с 5,9 на сто повече спрямо 2016 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.12", "title": " Ангелкова: 14,6% е ръстът на приходите от нощувки за първите два месеца на 2018 г."}
{"url": "https://trud.bg/%d1%84%d0%b0%d0%bb%d0%b8%d1%80%d0%b0%d0%bb%d0%b8-%d1%81%d0%b0-1083-%d1%81%d1%82%d1%80%d0%be%d0%b8%d1%82%d0%b5%d0%bb%d0%bd%d0%b8-%d1%84%d0%b8%d1%80%d0%bc%d0%b8/", "text": "Близо 1083 строителни фирми в България са пред фалит или са закрили производството си в периода от 2014 г. до първите два месеца на 2018 г. Това обяви Милена Виденова, управител на Кофас България по време на конференция. Само за първите два месеца на 2018 г. 12 строителни фирми са в производство по несъстоятелност, а други 7 вече са банкрутирали. Строителството е най-рисковият сектор у нас, категорични са от Кофас. „Цените на имотите в много страни са надценени, а в България има много голямо увеличение на разрешителните за строеж – ръст от 19% за година“, коментира Виденова и допълни, че задлъжнялостта на домакинствата е голям проблем в световен мащаб. По думите й ниските лихвени проценти при кредитирането на жилища могат да стигнат и до фаза на прегряване. Данните показват и повишение от 12% на отпуснатите ипотечни кредити в страната през 2017 г. Докато оборотът на строителните фирми се срива за една година с цели 20% до 18,7 млрд. лв. през 2016 г. 843 фирми в търговията на дребно са фалирали през последните 4 години в България. Само за първите два месеца на 2018 г. 8 са в производство по несъстоятелност, а 7 вече са банкрутирали. Земеделието също е рисков сектор за правене на бизнес, отчитат от компанията. 611 фирми са затворили или са пред фалит за същия период. Други рискови сектори, които от Кофас очертаха, са транспортът – с 333 банкрутирали фирми, текстилната и металургичната индустрии. „36% от компаниите в енергетиката у нас са с финансови проблеми“, уточни Виденова и допълни, че за същия период 2014 – 2018 година 29 фирми са пред фалит или вече са в несъстоятелност. Общият оборот на фирмите през 2016 г. е намалял с 5% до 16,3 милиарда лева. Компаниите с най-малко фалити в периода 2014 и 2018 г. са от автомобилния сектор – 86 и информационните технологии – 74. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.12", "title": " Фалирали са 1083 строителни фирми\t\t\t"}
{"url": "https://trud.bg/%d1%82%d1%80%d1%83%d0%b4-%d0%bf%d0%be%d0%b4%d0%b0%d1%80%d0%b8-%d1%87%d0%b5%d1%80%d0%b5%d1%88%d0%be%d0%b2%d0%b8-%d1%84%d0%b8%d0%b4%d0%b0%d0%bd%d0%ba%d0%b8-%d0%bd%d0%b0-%d1%84%d0%b0%d0%bd%d0%b4/", "text": "Столичният кмет Йорданка Фандъкова отпразнува рождения си ден в завода за отпадъци на София. Сред гостите бе и главният редактор на в “Труд” Петьо Блъсков, който й подари черешови фиданки. На присъстващите беше предложена нестандартна вечеря от спасена храна. Те бяха поканени на обиколка на предприятието и станаха свидетели на работния процес. “Изключително ми е приятно да ви приема на това нестандартно място и да видите, че тук в инсталацията за битови отпадъци на София може да се правят елегантни партита и в същото време да научите повече за това, което правим с най-важното предизвикателство за всеки голям град, а именно преработката на битовите отпадъци. Нашата цел е битовите отпадъци да не бъдат проблем за града, а да бъдат ресурс. 1000 тона на ден се генерират битови отпадъци в София. Средно един софиянец генерира 1 кг боклук на ден.”, каза кметът, посрещайки гостите. Фандъкова поиска за рождения си ден нетрадиционни подаръци. Вместо букети, тя пожела да й бъдат донесени фиданки, храсти или цветя с корени, които да бъдат засадени до завода за отпадъци на София. Още днес към обяд много хора откликнаха на призива и при кмета пристигнаха орхидеи, върби и японска вишна, готови за засаждане. На предишните си рождени дни Фандъкова изпращаше получените букети на социални домове или ги поставяше на паметниците на заслужили българи. Кметът отбеляза празника снощи с нетрадиционна вечеря в шатри в завода за отпадъци в с. Яна. Менюто бе от спасена храна. Става въпрос за годни продукти, които са били пред изхвърляне заради смачкани опаковки или лош търговски вид. Списъкът с блюдата включваше разядка от сирене със зелении, пастет от пилешки дробчета с карамелени ябълки, спаначена салата с репички и леща, свински врат в сол с ароматни подправки, пролетни моркови с пресни билки, козуначена торта с ягодово маскарпоне. Кулинарите Лора и Стоян от предаването “Бон апети” приготвиха специален десерт от спасени козунаци, останали от Великден. Бе представен и резултата от конкурс за детски рисунки. Малчуганите изобразиха анимационни хранителни герои. Забавните персонажи бяха създадени с цел да разкажат колко е важно да намалим хранителните отпадъци. За да променят в тази насока потребителските навици на столичани, от градската управа стартират мащабна кампания. Тя е по идея на кмета на Лондон Садик Хан. В нея София участва заедно с Барселона, Брюксел, Бургас, Дъблин, Милано и Осло. Целта на инициативата е да убеди гражданите да не пазаруват повече храна отколкото им е нужна и да не изхвърлят годни продукти.", "date": "2018.04.12", "title": " Фиданки от “Труд” за рождения ден на Фандъкова\t\t\t"}
{"url": "https://trud.bg/%d1%81%d0%b8%d1%80%d0%b8%d0%b9%d1%81%d0%ba%d0%b0%d1%82%d0%b0-%d0%b0%d1%80%d0%bc%d0%b8%d1%8f-%d0%b5-%d0%b7%d0%b0%d0%bb%d0%be%d0%b2%d0%b8%d0%bb%d0%b0-%d0%b3%d1%80%d1%83%d0%bf%d0%b0-%d0%b1/", "text": "Група британски войници са пленени в Сирия от правителствената армия, пише в материал на иранската държавна агенция FARS, цитиран от електронното издание на гръцкия вестник Protothema. В материала, според цитата на гръцкото издание, е написано следното:  „Няколко британски военнослужещи са заловени от Сирийската армия в Източна Гута, край Дамаск, съобщиха медиите в сряда, като посочиха, че те са инфилтрирали региона миналия месец в рамките на американския план за нападение над Дамаск съвместно със силите на терористите и НАТО, който се провали. Кореспондента на излъчващия на арабски телевизионен канал Al Mayadeen в Москва съобщи, че няколко британски военнослужещи са хванати в плен по време на военната операция в Източна Гута. От появилите се по-рано съобщения се разбра, че чуждестранните военнослужещи са проникнали в Източна Гута, предградие на Дамаск, за да участват в сухоземна офанзива срещу сирийската столица, съвместно със САЩ. Вашингтон и Тел Авив са планирали да нападнат Дамаск по няколко направления, като в операцията е трябвало да участват НАТО и Йордания, но намеренията им са били осуетени от бързата победа на сирийската армия в Източна Гута. Добре осведомени източници разкриха, че САЩ и Израел са планирали да окажат поддръжка на терористите в Източна Гута чрез въздушни удари, така че те да могат да овладеят големи зони около Дамаск, които да бъдат използвани като плацдарм за настъпление, което да сложи край на сирийското правителство“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.12", "title": " Сирийската армия е заловила група британски войници в Източна Гута, твърдят ирански медии"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%bd%d1%8f%d0%bc%d0%b0-%d0%b4%d0%b0-%d1%83%d1%87%d0%b0%d1%81%d1%82%d0%b2%d0%b0-%d0%b2%d1%8a%d0%b2-%d0%b2/", "text": "Германия няма да участва във възможни въздушни удари по Сирия, заяви канцлерът на страната Ангела Меркел в четвъртък, цитирана от Anadolu Agency. В хода на взаимна пресконференция с датския премиер в Берлин, Меркел заяви че Германия следи отблизо действията на САЩ и Франция след предполагаемата химическа атака в сирийския район Източна Гута. „Искам да подчертая, че все още не сме взели решение“, заяви тя, като добави, че в четвъртък е провела телефонен разговор с френския президент Еманюел Макрон.  „Германия няма да участва в евентуални военни операции, но ще подкрепи всяко усилие, което подчертава, че употребата на химическо оръжие просто не е приемлива“, добави германският канцлер.  Освен това Меркел увери, че ФРГ ще продължи да подкрепя всички усилия в Съвета за сигурност на ООН и работата на Организацията за забрана на химическите оръжия (ОЗХО) за разследване на химическите атаки в Сирия.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.12", "title": " Меркел: Германия няма да участва във възможни въздушни удари по Сирия"}
{"url": "https://trud.bg/600-%d0%bc%d0%bb%d0%bd-%d0%b5%d0%b2%d1%80%d0%be-%d0%b2-%d0%bd%d0%be%d0%b2-%d0%b7%d0%b0%d0%b2%d0%be%d0%b4-%d0%b7%d0%b0-%d0%be%d0%bf%d0%b0%d0%ba%d0%be%d0%b2%d0%ba%d0%b8/", "text": "Международната група за производство на опаковки и хартия Mondigroup възнамерява да инвестира над 600 млн. евро в изграждането на нов завод в България. Това стана ясно на среща на зам.-министъра на икономиката Лъчезар Борисов и изпълнителния директор на Българска агенция за инвестиции Стамен Янев с техническия директор на Монди Кристиян Скилих. Зам.-министър Борисов поясни, че инвестиционните намерения на търговското дружество се считат за приоритетни, което им позволява да се възползват от мерките, които предлага Законът за насърчаване на инвестициите. Бяха обсъдени и възможностите за разширяване на производството на компанията, като зам.-министърът пое ангажимент да съдейства максимално бързо с процедурните решения.", "date": "2018.04.12", "title": " 600 млн. евро в нов завод за опаковки"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d1%8a%d0%bf%d1%80%d0%be%d1%81-%d0%b7%d0%b0-%d1%83%d1%87%d0%b0%d1%81%d1%82%d0%b8%d0%b5/", "text": "Въпрос за участие на България в удар по Сирия не е отправян. Това обяви пред   министърът на отбраната Красимир Каракачанов. Той припомни, че няма нито решение на НАТО, нито на Съвета за сигурност. „Има изявления на един държавен глава, нито Съветът за сигурност, нито НАТО са взели подобна инициатива. Явно ще е като в Ирак – коалиция на желаещите”, каза министърът на отбраната. Той смята, че България трябва да предлага инициатива за диалог, защото войната не е решение. Дори да се докаже, че Башар Асад е използвал химическо оръжие, това означава, че едни невинни хора са пострадали, а какво ще стане, ако едни ракети се изстрелят, да не би пак да не пострадата невинни хора”, коментира Каракачанов. По казуса „Желяз Андеерв” той каза, че приветства решението на съда в Добрич да освобиде 29-годишния българин. Има договор за взаимна екстрадиция от 2008 г., но съдът е в правото си да реши, уточни той. Според него в конкретния казус не може да се вменява вина на българи, които са живели и работили в България, че не познават и са нарушавали законите в чужди държави. Военният министър коментира и темата с избор на нови изтребители.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.12", "title": " Военният министър: Въпрос за участие на България в удар по Сирия не е отправян"}
{"url": "https://trud.bg/%d0%b4%d0%b5%d1%82%d1%81%d0%ba%d0%b8-%d0%bf%d1%8e%d1%80%d0%b5%d1%82%d0%b0-%d0%b8-%d0%bc%d0%b0%d0%ba%d0%b0%d1%80%d0%be%d0%bd%d0%b8-%d0%b4%d0%b2%d0%be%d0%b9%d0%bd%d0%be-%d0%bf%d0%be-%d1%81%d0%ba%d1%8a/", "text": "Над 40% от изследваните около 60 стоки на българския и на европейските пазари се предлагат у нас на по-високи цени. Това са показали междинните резултати от последните проверки за двоен стандарт при храните, съобщи министърът на земеделието Румен Порожанов в Съединение. Сред тях отново са детски пюрета, както и италианските макарони. У нас те са 2 пъти по-скъпи, отколкото на западния пазар, посочи министърът. До дни ще бъде готов и физико-химичният състав на храните. Порожанов отхвърли оправданието на производителите, че в различните страни потребителите имат различни вкусови предпочитания и каза, че нашият пазар не се различава от европейските. Не става въпрос за вредни храни, а за нелоялни търговски практики и различно третиране на потребителите, отсече министърът. Той разкри, че България е направила инвестиционно предложение към Саудитска Арабия за изграждане на голям и модерен завод за фуражи край Шумен. Проектът е той да произвежда до 500 000 тона фуражи, включително и люцерна. В Саудитска Арабия имат голям проблем с цената на водата, която ползват за напояване. Затова са решили да спрат да напояват, съответно и произвеждат фуражи, а да си внасят, обясни министърът. Ново предприятие ще замени Агенцията за борба с градушките, като целта е цялата страна да бъде покрита със защита и там, където няма ракетни площадки, градоносните облаци да се разбиват със самолети, съобщи още Порожанов. Държавата обаче не може да се справи с финансирането сама, нито само с помощта на земеделските производители, затова и се обмисля идеята в бъдещото предприятие да влизат и част от премиите на застрахователите, основно на автомобилните застраховки. В процеса трябва да се включат и земеделските стопани, като се обсъжда те да плащат по около 50 стотинки на декар без пасища и ливади. “В момента се изграждат още няколко площадки и 33% от земеделските площи ще са покрити със защита с ракети. Добруджа обаче не е покрита и там, и в урбанизираните територии ще прилагаме самолетния способ, който е по-евтин”, допълни министърът.", "date": "2018.04.12", "title": " Детски пюрета и макарони двойно по-скъпи у нас"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%82%d1%83%d1%80%d1%86%d0%b8%d1%8f-%d0%bd%d0%b5-%d0%be%d0%b4%d0%be%d0%b1%d1%80%d1%8f%d0%b2%d0%b0-%d1%82%d0%be%d0%b2%d0%b0-%d1%87%d0%b5-%d0%bd%d1%8f%d0%ba/", "text": "Турция изобщо „не одобрява“ това, че някои държави са превърнали Сирия в зона за военно съперничество помежду си, заяви президентът на Турция Реджеп Таийп Ердоган в четвъртък, цитиран от Anadolu Agency. „Изобщо не одобряваме това, че някои държави, които разчитат на военната си мощ, превърнаха Сирия в зона за военно съревнование“, заяви Ердоган по време на мероприятие в Анкара. Неговата забележка дойде един ден, след като американският президент Доналд Тръмп предупреди Русия в „Туитър“ да очаква военна акция на САЩ в Сирия след предполагаемата химическа атака в град Дума на 8 април. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.12", "title": " Ердоган: Турция не одобрява това, че някои държави превърнаха Сирия в зона за военно съревнование"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b7%d0%b0%d1%85%d0%b0%d1%80%d0%be%d0%b2%d0%b0-%d0%bf%d0%be%d0%b8%d1%81%d0%ba%d0%b0-%d0%be%d1%82-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82/", "text": "Официалният представител на руското Министерство на външните работи Мария Захарова поиска от Великобритания да докаже, че семейство Скрипал, за които се твърди, че са били отровени в британското градче Солсбъри миналият месец, не са държани като заложници от властите на Обединеното кралство, предава Ройтерс. Захарова заяви, че разжалваният бивш полковник от руското Главно разузнавателно управление (военното разузнаване – ГРУ) Сергей Скрипал и дъщеря му Юлия са изолирани от британските власти вече от един месец и до тях не се допуска никой. Тя добави, че има съмнения за автентичността на предаденото скорошно заявление на Юлия, че не иска помощ от Русия.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.12", "title": " Русия поиска от Великобритания да докаже, че семейство Скрипал не са държани като заложници"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-141/", "text": "За 10 г. намаляхме с хората в област Варна. 31 хиляди напуснаха страната. Всеки втори емигрант е на възраст 29-30 години.     На този етап предложената концепция ще бъда спряна, започват преговори за промени. Съгласие по всички точки не може да се постигне.         Вехтите автомобили у нас не са снабдени серийно с филтър за твърди частици – анализ на “Дойче веле”.         Фейсбук – това е самота, казва актрисата Eлен Колева в интервю за “Труд”.           През 1205 г. на 14 април българският цар побеждава Балдуин Фландърски – новата статия от поредицата на проф. Божидар Димитров “Политически разкопки”.         Силует на бъдещия посланик на България в Русия Атанас Кръстин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.12", "title": " Вижте акцентите в броя на вестник “Труд” в петък, 13 април 2018"}
{"url": "https://trud.bg/%d1%84%d0%b8%d0%bd%d0%bb%d0%b0%d0%bd%d0%b4%d0%b8%d1%8f-%d0%be%d0%b4%d0%be%d0%b1%d1%80%d0%b8-%d1%81%d0%b5%d0%b2%d0%b5%d1%80%d0%b5%d0%bd-%d0%bf%d0%be%d1%82%d0%be%d0%ba-2/", "text": "Финландия даде окончателно си одобрението за тръбопровода “Северен поток 2” през който ще се осъществява пренос на руски природен газ за Германия под водите на Балтийско море, съобщава Франс прес. Окончателната зелена светлина за финландския участък на планирания тръбопровод беше дадена от оторизираните власти, отговарящи за околната среда и е факт седмица, след като правителството в Хелзинки даде съгласието си за проект, предизвиквайки по този начин спорове в рамките на Европейския съюз. Планът за пренос на повече руски природен газ в посока Западна Европа обаче е изправен пред сериозни препятствия в друга част на единния блок, посочва Франс прес. Въпреки че и германските власти дадоха зелена светлина на проекта “Северен поток 2” в края на март, канцлерът Ангела Меркел заяви във вторник, че планът не може да продължи “без яснота относно бъдещата роля на Украйна като транзитен център”. Ако бъде завършен, новият тръбопровод ще позволи на руския газ да заобиколи своя досегашен маршрут през Украйна и Полша по пътя към европейските пазари. Именно Украйна и Полша са основни критици на проекта, твърдейки, че той подкопава единството на ЕС в лицето на руската агресия. Украинският президент Петро Порошенко призова Германия да се откаже от плановете си да бъде построен “Северен поток 2”, заявявайки, че това ще доведе до “икономическа и енергийна блокада” на неговата държава. Франс пред отбелязва, че все още е необходимо одобрението на проекта от страна на датските, шведските и на самите руски власти. Ако бъде одобрено, строителството на тръбопровода може да започне още тази година, като целта е новата мрежа за пренос на руски природен газ да се използва в началото на 2020-а година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.12", "title": " Финландия одобри “Северен поток 2”"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d0%b8%d1%81%d0%bc%d0%be%d1%82%d0%be-%d0%bd%d0%b0-%d1%86%d0%b0%d1%86%d0%b0%d1%80%d0%be%d0%b2-%d0%b4%d0%be-%d1%86%d0%b0%d1%87%d0%b5%d0%b2%d0%b0-%d0%b7%d0%b0-%d0%bf/", "text": "Днес във Върховната касационна прокуратура постъпиха искания за временно задържане на още четирима български граждани, на основания, идентични с тези в искането относно Желяз Андреев, обявен за международно издирване от Интерпол – Вашингтон, с цел арест и екстрадиция, съобщават от държавното обвинение. По този повод главният прокурор Сотир Цацаров отправи писмо до министъра на правосъдието Цецка Цачева, с предложение по всеки от случаите да се проведат консултации между Министерство на правосъдието на Република България и Департамента по правосъдие на САЩ. Пълния текст на писмото може да видите в галерията, както и в    АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.12", "title": " Вижте писмото на Цацаров до Цачева за преговори със САЩ по случая с Желяз Андреев"}
{"url": "https://trud.bg/%d0%bf%d1%80%d0%be%d1%84-%d0%b8%d0%b2%d0%be-%d0%bf%d0%b5%d1%82%d1%80%d0%be%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d0%ba%d0%be%d0%bd%d1%81%d1%83%d0%bb%d1%82%d0%b0%d0%bd/", "text": " – Намаляването на реимбурсацията на някои импланти ще доведе до лимитиране на възможностите за лечение на много пациенти. Ще се разшири кръгът от болни, които няма да могат да бъдат лекувани без доплащане. За съжаление, доплащането става правило. Това можеше да се въведе преди години. Трябваше да се въведе хибридна система. Тъй като това не се случи навреме, сега ще се въведе по най-драстичния начин – чрез директно доплащане. Директното доплащане не е правилният начин. Но явно нашата система изисква някакъв вид доплащане и това е ясно на всеки, който е имал директен досег със здравната система. Сблъсквал съм се с това  и аз, и на мен ми се е налагало да доплащам когато баща ми беше доста тежко болен. Не съм имал нищо против да доплатя, защото ми е ясно, че системата има финансов дефицит. И този финансов дефицит води до доплащания. Те трябва да се направят обаче систематично, принципно и на бяло. Трябва да има възможност фондове, фондации, здравноосигурителни фондове да помагат на касата, която явно не може да финансира нашето здравеопазване.  – Това трябваше да се направи още преди 4-5 години, когато имаше обсъждане в тази посока, защото още тогава беше ясно, че системата страда от недоимък. И на фона на недоимъка имаме болници повече, отколкото ни трябват. За съжаление, в тези повече болници най-често не се извършва модерен тип лечение, което принуждава пациентите да ходят в чужбина.  – Нямам представа. Но е ясно, че така повече не може да продължава. И е повече от ясно, че трябва да бъде въведен хибриден модел здравеопазване, какъвто има в повечето европейски страни, т.е. има един социален стълб – така е във френския модел, в японския… При нас НЗОК може да играе ролята на въпросния социален стълб. Разбира се, не е задължително при нас да е като във Франция – социалният стълб там е 70 %. При нас би могло тези проценти да са 75 или 80, защото българинът не е богат сам да се осигурява допълнително някъде на много високи цени. Това трябва да бъде въведено, не само заради доплащанията в болниците, а и защото личното самоучастие ще доведе и до по-строг контрол върху изразходваните средства. Или както аз казвам на колегите в министерството и в касата, че личните 20 процента, ще контролират 80-те процента. Според мен трябва да се въведе такава система, при която да не може да бъде извършвана една манипулация, интервенция или изследване ако не са изпълнени двете компоненти – т.е. и здравната каса и фонда оторизират за извършването на конкретна процедура, ако разбира се е планова, а не спешна.  – Касата е редуцирала нивата на реимбурсация на много неща – на клапи, на стентове, на пейсмейкъри, на изкуствените сърца, на високотехнологични устройства. Списъкът е огромен. Редукцията на плащане от касата за част от изделията не е драматична и няма да доведе до сътресения. Няма какво да се лъжем винаги в консумативите има марж, т.е. реимбурсното ниво не е равно на импортното финансово ниво. Досега поне в нашата болница за повечето от стентовете пациентите не доплащаха нищо. Не доплащаха за стентовете имплантирани в коронарни артерии, т.е. За миокардния инфаркт и за планово лечение на коронарна болест. Надявам се, че ще продължат да не доплащат.  – Вече преговаряме с фирмите-доставчици. Това, което надзорът на касата е предприел, е болезнена стъпка. Нейната тежест трябва да бъде разпределена. И според мен разпределението трябва да е между фирмите, болниците и пациентите. Фирмите трябва леко да редуцират фактурните цени, пациентите да бъдат предупреждавани, че ще им се наложи да доплащат. И досега за немалка част от интервенциите, които сме правили се е налагало доплащане. Доплаща се за резорбируемите стентове, за ендопротезите на аортата също се доплаща и то много. За сложните имплантируеми устройства като ресинхронизиращи пейсмейкъри, кардиовертер дефибрилатори, за аблацията се доплаща. т.е. не се е случило нещо много по-различно от случвалото се досега. Но според мен това е проблемът – че не се оптимизира системата. Ако това не се случи, колкото и пари да се наливат, те ще отидат в една огромна пробита торба от която никой няма да има нужда.  – Сто болници, в които нищо не се случва на пациентите трябва да бъдат закрити. Болниците, в които лекарите са повече от пациентите трябва да бъдат закрити. Първо, защото има деквалификация на лекарите. Като имат по един пациент на ден как да се квалифицират?  – Трябва да се направи статистика и преценка на дейността, която извършват болниците и да се прецени кои имат място в   системата и кои нямат. Ако вземем за пример Дания, която е малка страна като България, там има пет пъти по-малко болници. В Холандия и Словения – също и разликите при тези страни са в пъти. Тоест безконтролното изразходване на средства за множество болници беше грешка от преди 15 години, когато не се позволи да бъдат приватизирани болниците в затруднение. Ако тогава имаше опция общинските болници да бъдат приватизирани, нещата щяха да стоят по друг начин. В страни като Холандия и Белгия няма държавни болници, което не е драма. Много малко държавни болници има и в страни като САЩ, където държавни болници са само военни. Всички други болници са притежавани или от частни фондове, или от фондации.  – Да, точно така е.  При създаването на тези големите болници, които така или иначе са построени, трябваше да се създаде възможност на частното здравеопазване да ги поеме  и да ги менажира истински. Частното и държавното здравеопазване трябваше да бъдат равнопоставени. А не както стана ясно в последните няколко месеца, че има схеми, при които частна структура, която е прикрепена към държавна структура, взима приходите.  – Изключително добър и уместен въпрос.  –  Те всъщност са най-малко заслужаващите такава съдба и отношение, защото когато един пациент е недоволен, а той разбира се няма да е доволен, ако трябва постоянно да доплаща, ще се разсърди на лекаря. Ако болницата не осигурява необходимите средства, импланти и устройства на лекаря, той колкото и да е отговорен, съвестен и морален, няма да може да реализира всичко, на което знае, че е способен.  – Току-що имплантирахме една катетърна аортна клапа. Разликата, която се генерира ще бъде на гърба на болницата. Това е сума от 10 000 лева, които по новите правила някой ще трябва да плати. Тоест фирмата ще си иска парите, а в тази ситуация има два варианта – разликата се поема или от пациента, или от болницата. Ние вече проведохме разговори с фирмите, в които ги помолихме да редуцират колкото е възможно маржовете (разлика в цената между покупката и продажбата на нещо – бел.ред), за да може остатъка да бъде поделен от болницата и пациента.  – Досега не заплащаха нищо, 0 лева. Здравната каса покриваше разходите.  – Не е екстремна изненада, но изненада беше мащабът. Ние бяхме до някъде склонни да има редукция от типа на 10%. За съжаления обаче, първо редукцията на заплащането се оказа доста по-голяма т.е. – с около 20%, и второ, резервът, който се генерира с намалените реимбурсирани  нива, не се използва за оптимизиране на заплащането на други импланти, консумативи и устройства, които досега не бяха добре реимбурсирани.  – Това е въпрос, който бих задал и аз. Дали отива за лекарства, дали за оптимизиране на клинични пътеки.. или заплащане към други каси. Преди 20 дни имах пациент, който във Франция получил по относителна спешност ендопротезиране, за което се е наложило да заплати 30 000 евро. Нашата каса трябва да плати тази сума, тъй като случаят е по спешност. За съжаление, пациентът в България дори трябва да си заплаща за такъв тип процедури и то не малко. Оздравително е да има малко заплащане, но когато то е в хиляди левове то става непосилно за пациентите. Ако такъв тип лечение имаше да речем 80% реимбурсация, то щеше да бъде много по-добре развито в България, а не да бъде “бяла лястовица” – нещо особено и извънредно, защото щеше да е придобило много по-добро професионално развитие.  – Това е абсурдно. Ние сме надскочили значително февруарската стойност, което е повече от логично. Февруари е къс и празничен месец. Моето становище е, че тези лимити ощетяват както пациентите така и болниците. Абсурдно е на медицинска дейност да има лимит. Това един вид е болните до 20-ти на текущия месец да имат право да са болни, а онези след тази дата – да нямат такова право.  – Без всякакво съмнение. Вече има дори подобни спечелени дела в Благоевград, в Троян.  – Най-неприятното за България като страна е, че такива дела, изнесени на европейско ниво в Европейският съд се губят веднага от българската държава и неустойките там са много по-големи от колкото на местно ниво. Стига толкова. Повече от ясно е, че системата има нужда от съществена промяна, която да бъде прагматична. Тя не трябва да е скок надолу с главата, нито да бъде връщане назад към таблиците на социологическото здравеопазване.  Трябва да се намери прагматично решение и един от вариантите е въвеждането на хибридна система, при която  има контрол върху изразходваните средства и се стимулира модерното здравеопазване.", "date": "2018.04.12", "title": " Проф. Иво Петров, национален консултант по инвазивна кардиология, пред „Труд“: Поне 100 болници трябва да бъдат закрити\t\t\t"}
{"url": "https://trud.bg/%d0%b2%d1%8a%d0%b7%d0%ba%d1%80%d1%8a%d1%81%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%81%d0%ba%d1%80%d0%b8%d0%bf%d0%b0%d0%bb-%d0%b8-%d0%b4%d1%80%d1%83%d0%b3%d0%b8-%d0%bf%d0%be%d0%bb%d0%b8/", "text": "Месецът преди Възкресението определено беше свързан с многобройни политически чудеса. Както вече стана известно първо Юлия Скрипал, а на самото Възкресение и самият Сергей Скрипал излязоха от кома, възстановиха се и даже в пресата се появиха информации, че имат намерение да отидат да живеят в САЩ под друга самоличност и по програма за защита на важни свидетели. Не е ясно все още на какво точно са били свидетели, но самият факт на възкръсването им без никакви поражения след отравяне с нервно-паралитично бойно отровно вещество (БОВ), „Новичок“ е чудотворно явление. Също така без поражения се възстанови и полицаят Ник Бейли, както и останалите 21 души, първоначално обявени за поразени от английските власти.  Единствено пострадали от този инцидент се оказаха домашният котарак, приспан с инжекция в лабораторията за бойни отровни вещества „Портън Даун“, намираща се на 8 мили от инцидента, и двата хамстера умрели от глад. Което доказва, че когато наистина се заеме бойна лаборатория няма връщане обратно, както и че от всичко друго може и да се възкръсва, но от глад – никога. В политически план пострадаха най-много отношенията между Русия и Великобритания, но и страните съюзници. Още на следващия ден британското правителство обвини директно Русия за извършител, както и за използването на БОВ на територията на Великобритания за първи път в нейната история. Тереза Мей даде 24 часов ултиматум на Москва да отговори как произведеното в Русия БОВ „Новичок“ се е озовало в Солсбъри. Кремъл категорично отхвърли ултиматума и настоя за разследване. Последва лавина от обвинения, мощна кампания в медиите. На най-високо равнище британският парламент излезе с декларация срещу Русия, а външният министър Борис Джонсън директно обвини за покушението руския президент Владимир Путин, като човек отдал заповедта за екзекуцията. Великобритания се опита да възкреси всички страхове от Студената война спрямо Русия. Започна търсене на подкрепа от съюзниците в лицето на САЩ, ЕС, НАТО и тя беше дадена с различни нюанси. САЩ и още 26 държави отзоваха руски дипломати, някои не го направиха, а се ограничиха с декларация за подкрепа. Така например постъпи и Нова Зеландия, която е член на Британската общност на нациите и де-юре е подчинена на Кралица Елизабет II.  България отзова за консултации своя посланик в Москва Бойко Коцев. Тук веднага започнаха инсинуации, че по този начин ние не сме се присъединявали към позицията на ЕС, нямало да получим членство в Шенгенското споразумение и Европейския валутен съюз и др. Това че и други страни от ЕС като Австрия, Гърция, Кипър, Португалия и Словакия не отзоваха дипломати, се пропусна. Освен това остана незабелязан и фактът,че самият ЕС на свое общо заседание реши да предприеме същата такава мярка да отзове за консултации своя посланик в Русия, каквато предприе и България. Напълно стандартна дипломатическа практика, намираща се преди отзоваване и намаляване на нивото на дипломатически отношения, които са крайни стъпки. Едва когато ЕС отзова своя посланик Маркус Едерер, много хора у нас разбраха, че ЕС имал отделен посланик в Москва. Посланик Едерер е безспорно опитен дипломат, като преди това е бил вече посланик на ЕС в Китай и Монголия, специален координатор на Пакта за стабилност в Югоизточна Европа, представител на Германия в Норманския състав по преговорите за решаване на конфликта в Украйна. Преди това има и един мандат в Русия като втори секретар. Освен в дипломацията Едерер е заемал и високопоставена позиция в германското разузнаване като директор на дирекцията за икономическо разузнаване на Федералната разузнавателна служба (BND), човек напълно наясно с всичко в професията. Наясно с нещата е и австрийският канцлер Себастиан Курц, който не само не изгони дипломати, но и предложи Австрия да бъде медиатор за урегулиране на възникналата криза между ЕС и Русия. Напълно нормално, когато страната ти е следващият председател на Съвета на ЕС. Какво толкова ненормално имаше в позицията на настоящия председател България, нашите критикари не успяха да обяснят. Освен това нещата започнаха да се развиват в неочаквана посока. Английската полиция към момента има над 12 версии за инцидента. От отравяне на пейката от неизвестна жена с бяла чанта, през пицария, пренесен „Новичок“ в чантата на дъщерята Юлия от Москва, напоено нейно палто, придружено със странен имунитет на преносителя му, отравяне вкъщи докато са варили елда, намазани дръжки на вратата, впръснат газ от климатика на колата, отрова, впръскана с летящ дрон и др. версии, ограничавани единствено от възможностите на въображението на разследващите. Защо това е така? Защото вече никой не се интересуваше от разследването, медийната военна машина беше задействана, врагът беше локализиран и излизащите на бял свят факти само пречеха на медийната канонада. А подробностите все повече се разминават с политическата версия. Обвиненията за съпричастността на Русия в покушението се базират върху две неща: използвано е бинарно нервно-паралитичено бойно отровно вещество „Новичок“ и второ, това БОВ се произвежда в Русия. Даже външният министър Борис Джонън, за да засили ефекта, заяви в свое интервю, че вече е бил известен за доказателствата по тези две обвинения от директора на лабораторията в Пъртън Даун, както и че правителството разполага с разузнавателни сведения за участието на Русия. За негова и всеобща изненада шефът на лабораторията заяви, че не може да потвърди тези твърдения. Животът ни поднесе чудото на оздравяването на жертвите, което говори , че каквото и вещество да е било използвано, то не е боен газ. В същото време британски медии разпространиха и разузнавателните сведения. Същите се основават на прихванато от Централата за правителствени връзки GCHQ (британския аналог на Агенцията за национална сигурност на САЩ) до посолството на Русия в Лондон съобщение, което гласи „…пакетът пристигна“, както и от изнесения й пункт в Кипър, който прихваща „…двата пакета се намират на място“, нещо което съвпада с пътуването на дъщерята Юлия Скрипал и пристигането й в Солсбъри. САЩ веднага видяха накъде отиват фактите и заявиха,че руските дипломати били изгонени не конкретно заради случая „Скрипал“, а заради рутинен шпионаж. Ако поиска, Москва веднага може да изпрати нови, дори не се и потърси реципрочност за закритото консулство на САЩ в Санкт Петербург. Донълд Тръмп препотвърди готовността си за среща с Владимир Путин , дори това би могло да стане и във Вашингтон. Германия също заяви, че съставът на руското посолство в Берлин може веднага да бъде попълнен и ратифицира документите за строителството на новия газопровод „Северен поток-2“. Лейбъристите поискаха оставката на Борис Джонсън заради лъжливото интервю, отчитайки, че на него не му е за първи път. Лидерът им Джеръми Корбин, който единствен призоваваше за стихване на истерията и внимателно разследване преди да се предприемат прибързани действия, сега се радва на обществено одобрение. В същото време ясно си дава сметка как правителството на Тереза Мей може да падне, дори със свое съучастие следствие на тези конспирации и шпионски афери и да го оставят него да води трагични преговори за развода с ЕС, една неблагодарна роля и с гарантиран провал. Но такава е съдбата на участниците в международната политика сред чудеса и конспирации. Както чудесата, така и конспирациите, също са чудотворни явления, чийто източник е неясен, необясним, таен, но като резултат имат дълговременно влияние върху събитията и човешката история. Те се появяват в критични за човечеството моменти и оставят трайна следа в съзнанието на масите. Целта са именно масите, защото за тези, които са във „вътрешния кръг“ (спомнете си египетските жреци и Мойсей, или фарисеите и Исус) нещата са ясни и там тайни и чудеса няма. За тях това са основни занимания и както се казва, те за това ходят на работа. В момента когато една конспирация за шпионаж, отрова и още нещо, започна да мутира във великденско чудо, отново по Възкресение се формира нова мистерия. Газовата атака в сирийска Дума, предградие на Дамаск, възкреси едно към едно събитията от преди точно година. Тогава на 8 април 2017 г. бяха изстреляни близо 60 ракети „Томахоук“ към Сирия. Отново по повод газова атака извършена в район, контролиран от непримиримата опозиция. Както и тогава, така и сега обгазяването идва в критичен за бунтовниците момент, когато те са обкръжени и опасността за тях от разгром не само е близка , а е въпрос на дни. Президентът Тръмп заяви, че ще нанесе ракетни удари, подкрепиха го Германия, Франция и Великобритания. Русия заяви, че ако бъдат нанесени удари там където се намират нейни войски или съветници в Сирия, а те са практически до ниво батальон в сирийската армия, ще отговори като нанесе контраудар и по носителите – корабите и самолетите. Така отново възкръсна и страхът от сблъсък, който може да прерасне в световна война.", "date": "2018.04.12", "title": " Възкръсването на Скрипал и други политически чудотворни явления\t\t\t"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%b8%d0%b7%d0%bc%d0%b0%d0%bc%d0%bd%d0%b0-%d1%81%d1%85%d0%b5%d0%bc%d0%b0-%d0%b7%d0%b0-%d1%82%d0%b5%d0%b3%d0%bb%d0%b5%d0%bd%d0%b5-%d0%bd%d0%b0-%d0%bf/", "text": "Шестима мъже бяха арестувани, а трима от тях получиха и обвинения за участие в измамна схема за теглене на пари от банка в Русе, съобщиха от пресслужбата на МВР. Престъплението трябвало да бъде извършено с използване на фалшиви документи. В хода на предприетото от служители на сектор „Противодействие на икономическата престъпност“ при ОДМВР – Русе разследване за подготвяна измама в големи размери, на 10 април т.г. е задържан 46-годишен мъж. Той бил засечен при опит да изтегли значителна сума пари от банкова сметка на друго лице, чрез използване на неистински документ. В рамките на оперативно-издирвателните действия, същия ден на паркинга на площад „Света Троица“ в Русе, служители на ОДМВР – Русе задържали още петима участници в схемата на възраст от 31 до 56 години с два леки автомобила. При претърсване в колите, както и в домовете на заловените, са иззети документи, множество мобилни телефони, сим карти и компютърни устройства. По случая в ОДМВР – Русе се води досъдебно производство за престъпление по чл. 212 от НК, под наблюдението на Русенска районна прокуратура. Трима мъже /31 г., 56 г. и 46 г./ са привлечени в качеството на обвиняеми за извършено престъпление по НК. С постановление на наблюдаващия прокурор мярката им за задържане е удължена до 72 часа.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.12", "title": " Разкриха измамна схема за теглене на пари от банка с фалшиви документи, шестима са арестувани"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0-%d0%bf%d0%be%d0%bf%d0%be%d0%b2-%d1%81%d0%b2%d0%b8%d1%80%d0%b8-%d0%bb%d0%b5%d0%b2%d1%81%d0%ba%d0%b8-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86/", "text": "БФС назначи Никола Попов за главен съдия на мача между “Левски” и “Лудогорец” в Първа професионална лига. Двубоят е в събота. Попов свири срещата между двата тима през септември, завършила 0:0. Тогава изгони Божидар Митрев и Сисиньо. Избраният през 2016-та за номер 1 в своята професия у нас ръководи и дербито ЦСКА – “Левски” (1:0) през март. Общо е свирил 4 мача на “Лудогорец” и 3 на “сините”. Под негово рефериране лидерът в шампионата е записал три победи и едно равенство. “Левски” пък има загуба, успех и реми. Трите точки бяха спечелени срещу “Верея” (1:0). Попадението падна в 90-ата минута. Вкара го Давид Яблонски, като при гола останаха съмнения за игра с ръка.", "date": "2018.04.12", "title": " Никола Попов свири “Левски” – “Лудогорец”"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%b3%d0%b5%d0%bd%d0%b5%d1%80%d0%b0%d0%bb%d0%bd/", "text": "Министърът на транспорта, информационните технологии и съобщенията Ивайло Московски се срещна с генералния директор на Асоциацията на европейската железопътна транспортна индустрия (UNIFE) Филип Ситроен. Повод за разговорите е срещата на високо равнище по въпросите на железопътния транспорт, която ще се проведе утре в София, съобщиха от МТ. Министър Ивайло Московски отбеляза, че за нас е голяма чест да председателстваме за първи път Съвета на Европейския съюз, но въпреки трудностите се справяме успешно. Той допълни, че едно от предизвикателствата за българското председателство е интеграцията на Западните Балкани и завършването на основните транспортни коридори от TEN-T, за което ни е необходима голяма подкрепа от страна на Брюксел. Министър Ивайло Московски запозна Филип Ситроен с развитието на проектите в железопътния сектор и необходимостта от инвестиции за завършване на всички направления, които минават през страната ни. Генералният директор на UNIFE изрази благодарност към Министерството на транспорта, информационните технологии и съобщенията и лично към министър Московски за организацията на предстоящата среща на високо равнище по въпросите на железопътния транспорт. Той изрази увереност, че усилията на страната ни за постигането на транспортна свързаност на Западните Балкани с ЕС, ще бъдат подкрепени от всички участници на срещата утре. „Асоциацията на европейската железопътна транспортна индустрия ще настоява пред Европейската комисия за запазване на обема на европейските средства за финансиране на проекти в сектора и след 2020 г.“, допълни още Ситроен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.12", "title": " Ивайло Московски се срещна с генералния директор на UNIFE"}
{"url": "https://trud.bg/%d1%81%d0%b5%d1%80%d0%b4%d0%b6%d0%b8%d1%83-%d0%b1%d1%83%d1%88-%d0%bd%d0%b5-%d0%b5-%d1%87%d0%b0%d1%81%d1%82%d0%b5%d0%bd-%d1%81%d0%bb%d1%83%d1%87%d0%b0%d0%b9/", "text": "С головете си за успеха на „Левски“ срещу ЦСКА с 2:0 румънецът Серджиу Буш стана четвъртият футболист, вкарал попадения и за “сини” и за “червени” в дербито на България. Първият футболист с такова постижение е Янко Кирилов, най-младият играч в историята на “Левски” с дебют за първия тим. Роденият през 1946 година играч записва първи минути за мъжете на 15 години, два месеца и 11 дни. Дебютира на 21 май 1961 г. при успеха с 1:0 над “Миньор” (Перник). Със “синята” фланелка има две титли и три трофея в турнира за Купата на съветската армия. Гордее се с 200 мача за “Левски”. Разписва се срещу ЦСКА в паметното дерби, спечелено от “сините” със 7:2 през 1968-а. А 3 години по-рано опъва мрежата на “Левски” с екипа на “червените”. Кирилов играе за ЦСКА по времето, когато е в казармата. Дори става шампион с армейците, а с гол от дузпа носи Купата на съветската армия на “червените” във финален мач точно срещу “Левски”. Кирилов вкарва решителното попадение за 3:2 минути преди края. Петър Михтарски и Георги Донков са другите играчи, които са се разписвали в дербито и за двата отбора. Едва после е Буш. През 1990-а Донков вкарва за “Левски” при ремито 2:2. През сезон 1995/96 нападателят е част от ЦСКА. В дербито за купата на България се разписа на полуфинал на „Българска армия“, но тогава тимът от „Герена“ победи с 4:2. През 1991-а Петър Михтарски пък е точен за “Левски” при ремито 1:1. Три години по-късно вкарва единственият гол за ЦСКА при загубата с 1:7 от “сините”. През 1996-а Михтарски обаче носи победа на “червените” с 1:0 в сблъсък №1 на България. И така стигаме до Буш. През 2014/15 румънецът наказва “сините” в два поредни сблъсъка, спечелени от ЦСКА с 2:0 и 3:0. Сега вкара и за „Левски“ във вечното дерби.", "date": "2018.04.12", "title": " Серджиу Буш не е частен случай"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%b7%d0%b0-%d1%81%d0%b2%d0%b8%d0%b4%d0%b5%d1%82%d0%b5%d0%bb-%d1%81%d1%8a%d1%83%d1%87%d0%b5%d0%bd%d0%b8%d1%87%d0%ba%d0%b0-%d0%bd%d0%b0-%d0%b9%d0%be/", "text": "Софийският градски съд разпита първите свидетели по делото за убийството на ученика Георги Игнатов, който бе наръган смъртоносно на 2 юни 2015 г. в Борисовата градина. През магистратите показания дадоха родителите на Георги, както и приятелката му Лора Красевска, която първа е отишла на мястото на престъплението. За първи път пред съда от показанията й изплува името на Стефания Вълчанова, която е учила в училището на подсъдимия Йоан Матев. Лора разказа, че около година и половина след убийството Вълчанова се свързала с най-близкия приятел на Георги – Константин Малчев и поискала среща с него, за да разкаже своите подозрения. Той отишъл заедно с Лора на срещата до НДК и тогава Стефания им показала записки, които си водила във връзка със случая. След това ги изпратила на Лора, а тя ги предала в полицията. Момичето разказало, че се притеснява, че може да й бъде затворена устата, ако се срещне с полицията. В тези бележки пишело, че тя подозира съученика си Йоан Матев и разбрала от съучениците във фаталния ден, че той не е бил на училище, отишъл по-късно и сменил дрехите си и се измил. Освен това представил и извинителна бележка за отсъствията си, които станали редовни. От думите на Вълчанова станало ясно и че Матев променил драстично външния си вид и поведението си. В показанията си днес Константин Малчев потвърди за срещата с момичето, но не можа да си спомни подробности. Оказва се, че разследващите не са разпитвали Стефания Вълчанова до момента като свидетел по делото. Ще бъде назначена експертиза, която да установи каква е била комуникацията с нея и ще бъде потърсен начин тя да бъде открита и разпитана. Йоан Матев поиска по-лека мярка за неотклонение заради влошено здравословно състояние.", "date": "2018.04.12", "title": " Издирват за свидетел съученичка на Йоан Матев, водила записки по нейни подозрения за убийството в Борисовата градина"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b0%d1%82%d0%b0-%d0%bb%d0%b8%d0%b3%d0%b0-%d0%bd%d0%b0%d0%b4%d1%8a%d1%85%d0%b2%d0%b0-%d1%86%d1%81%d0%ba%d0%b0/", "text": "Последната седмица в Шампионската лига е кодът, по който ЦСКА ще се готви да реванша срещу „Левски“. Загубата с 0:2 в първия полуфинал и поражението с 2:3 от „Лудогорец“ в първенството накараха главния мениджър Стойчо Стоилов да признае – сезонът може да рухне в тези два двубоя. Геройствата на „Рома“ срещу „Барселона“ и на „Ювентус“ срещу „Реал“ трябва да подействат като допинг за реванша след две седмици. А неведнъж в последните години ЦСКА направи „тройки“ във вратата на вечния съперник. Точно това ще е необходимо в реванша, който е всичко друго, но не и напълно загубен. Чест прави на ЦСКА, че не се оправда с липсващите четирима титуляри Фернандо Каранга, Кирил Десподов, Жеферсон и Станислав Манолев. Всички ръководни фактори търсиха вината само в ЦСКА. Но черните облаци от сезон без трофей по случай 70-годишнината надвиснаха със страшна сила. През 1998-а „Левски“ успя да убие половинвековния юбилей с 5:0 във финала за купата на България. Административният директор Милко Георгиев намекна, че реваншът с „Левски“ може да е кръстопътен за доста футболисти. „Ако можем да се коригираме – можем! Ако не – кой от къде“, отсече началникът. Най-застрашени от думите могат да се почувстват българи в отбора. Капитанът Божидар Чорбаджийски отново разочарова. След мача пое вината за двете попадения на Серджиу Буш. Юношата на ЦСКА единствен оцеля от отбора, спечелил купата на България преди две години, когато „червените“ бяха в трета лига. Но въпреки доверието доста често играе под нивото, нужно за гранд. Освен това направи голям гаф в социалните мрежи след шампионатната победа с 1:0 във вечното дерби, публикувайки своя нецензурна снимка. От българските футболисти в ЦСКА безспорни са единствено Кирил Десподов, Станислав Манолев, Кристиян Малинов и Николай  Бодуров, но първите двама не играха в сряда. Колумбийският нападател Хеан Бланко също не показа, че е готов „да влезе в обувките“ на Каранга. Три пъти имаше шанс за точен удар, но така и не улучи вратата на „Левски“. В същото време ЦСКА честити чрез официалния си сайт 61-ия рожден ден на Стойчо Младенов. Клубът припомни как Екзекутора на „Ливърпул“ навъртя седем поредни шампионатни победи над „Левски“. Една от тях бе именно, когато отборът бе почти само с резерви. Младенов е и последният треньор, направил ЦСКА шампион през 2008 година. И въвел марката „Тройчо“ във вечното дерби.", "date": "2018.04.12", "title": " Шампионската лига надъхва ЦСКА"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%bd%d0%b5-%d1%81%d1%8a%d0%bc-%d0%ba%d0%b0%d0%b7%d0%b2%d0%b0%d0%bb-%d0%ba%d0%be%d0%b3%d0%b0-%d1%89%d0%b5-%d0%b5-%d0%b0%d1%82/", "text": "Президентът на САЩ Доналд Тръмп заяви днес, че не е казвал публично кога ще има атака срещу Сирия заради предполагаемото използване на химическо оръжие от режима в Дамаск, предадоха осведомителните агенции. “Не съм казвал кога ще се състои нападение срещу Сирия. Това може да стане скоро, а може изобщо да не бъде скоро”, написа той в “Туитър”. Във вторник в същата социална мрежа Тръмп предупреди Русия “да се подготви” за ракетни атаки срещу нейния съюзник Сирия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.12", "title": " Доналд Тръмп: Не съм казвал кога ще е атаката срещу Сирия"}
{"url": "https://trud.bg/%d0%b5%d0%ba%d1%88%d1%8a%d0%bd-%d0%ba%d0%b0%d1%82%d0%be-%d0%bd%d0%b0-%d1%84%d0%b8%d0%bb%d0%bc-%d0%b2-%d0%be%d1%83-%d0%b3%d0%b5%d0%be%d1%80%d0%b3%d0%b8-%d0%b1%d0%b5%d0%bd%d0%ba%d0%be%d0%b2%d1%81/", "text": "Учениците от ОУ „Георги Бенковски“, което се намира в бургаския ж.к. „Зорница“, бяха евакуирани за минути след открита съмнителна раница във фоайето, а полиция и пожарна отцепиха района. Екшънът беше част от учебна тренировка, която имаше за цел да провери реакциите на педагогическия състав на учебното заведение, както и на всички служби при екстремни ситуации. Истински фурор предизвика гърмежа, който разтърси двора на училището, след като специалист от СОБТ взриви раницата. Децата посрещаха с бурни аплодисменти и спец полицаите, които нахлула в училището с автомати и кучета. На място присъства и директорът на ОДМВР-Бургас старши комисар Калоян Калоянов. “Целта на учението да се види и синхронизира реакцията на всички институции при получаване на сигнал за поставено съмнителен багаж в учебно заведение. Много съм доволен от бързата организация, която беше създадена от страна на учителите. Искам да отбележа, че така организация се създава и при възникване на пожар. Така че тази тренировка е изключително полезна. Съгласно закона, всяка една организация с над 50 души персонал трябва да проведе такова учение и да има план за действие при такива кризисни ситуации.”, каза старши комисар Калоянов. В занятието по противодействие на тероризма участват представители на различни звена от вътрешното ведомство, Единен европейски телефон за спешни повиквания 112, Отдел „Управление при кризи и охрана масови мероприятия“ на Община Бургас, Центъра за спешна медицинска помощ – Бургас и други. Екшънът се разигра по предварително начертан сценарий. Охранителят на учебното заведение установи, че във фоайето на училището има раница, съдържаща съмнителен предмет – вероятно самоделно взривно устройство. Той незабавно уведоми директора на училището, в което към момента се провеждаха учебни занятия с ученици от 1 до 7 клас. Директорът подаде сигнал на тел. 112, като се задейства „Плана за сигурност“ на учебното заведение. Разпореди се незабавна евакуация на учениците, педагогически персонал, помощния персонал и всички лица, които към момента се намират в сградата. На място пристигнаха служителите на Пето РУ – Бургас, РЗ ПБЗН, ЦСМП Бургас, Отдел „Управление при кризи и ОМП“ на Община Бургас. Приведен в действие беше Планът за действие в кризисни ситуации на ОДМВР – Бургас. Дойдоха и екипи на СОБТ – МВР за обезвреждане на взривното устройство. Служители на Сектор СПС при ОДМВР – Бургас извършиха повторна проверка на цялата сграда за наличието на други съмнителни предмети, като такива не бяха открити. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.12", "title": " Екшън като на филм в ОУ “Георги Бенковски” в Бургас, спец полицаи с кучета нахлуха заради съмнителна раница"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b7%d0%b0%d1%81%d0%b0%d0%b6%d0%b4%d0%b0-25-%d0%bd%d0%be%d0%b2%d0%b8-%d0%b4%d1%8a%d1%80%d0%b2/", "text": "Община Благоевград започна кампания по облагородяване на дървесни видове в града. Залесяването ще подмени изсъхнали дървета, които са болни, с нови такива. Наети са машини, с които ще се премахне кореновата система на дърветата, за да може веднага на тяхно място да бъдат поставени новите видове. Те са осигурени компесаторно от строителни фирми в Благоевград. 25 красиви, нови дръвчета ще бъдат засадени на няколко места- ул. „Димитър Талев“, площад „Македония“, ул. „Васил Коритаров“, „Арсени Костенцев“, ул. „Мизия“, „Сандо и Петър Китанови“ и по ул. „Тодор Александров“. Те са от видовете явор шестил „Кълбовиден“ (Acer platanoides ‘Globosum’), ликвидамбър/Амброво дърво (Liquidambar styraciflua), червенолистна японска вишна(Prunus serrulata ‘Royal Burgundy) и офика (Sorbus aucuparia). Отрязването и премахването на дърветата ще се извърши от правоспособни специалисти, при спазване на необходимата техника за безопасност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.12", "title": " Община Благоевград засажда 25 нови дървета в града"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%81%d0%b0%d0%bc-%d1%81%d1%80%d0%b5%d1%89%d1%83-%d1%81%d0%b5%d0%b1%d0%b5-%d1%81%d0%b8/", "text": "“Левски” победи ЦСКА в първия полуфинален мач за Купата на България с 2:0. Заслужено и с игра. Да, “червените” не бяха в пълен състав, но това не означава, че трябва да се омаловажава показаното. “Ако ни победят на хубав терен, ще ги поздравя”, каза Делио Роси, треньор на “сините”, след загубата от ЦСКА с 0:1 в дъжда преди месец. И италианецът показа, че в думите му не са просто оправдание. “Левски” надигра ЦСКА. Футболистите опитваха бързи разигравания с къси пасове, въпреки че на моменти топката се чукаше по корите им. Това е от притеснение и липса на самочувствие, не от друго. “Сините” знаят колко глупости направиха в шампионата този сезон и е нормално краката да се почукват един в друг. Важното е това да се случва, когато се опитва да се прави нещо, а не от бързане. Все пак бяха загубени точки срещу отбори със скромни възможности като “Верея”, “Витоша” и “Етър”. На “Герена” знаят, че проблемът не е другаде, а в тях самите. Играчи има, треньорът е с визитка, но нещо не става. Така не е от сега, а от години. Негативизмът е натрупан на пластове. И за всички бели си е виновен само “Левски”. Именно заради това след победата над “червените” усмивките бяха през зъби. Облекчение в “сините” редици, че най-после се получи. Най-нормалното нещо е този отбор да може да бие, защото той е един от най-качествените, правени на “Герена” в последните години. А “Левски” бе близо до титла и купа с далеч по-скромен ресурс. “Не сме се класирали на финал, има и втори мач”, отсече Роси. Така е. Не трябва радостта да изпреварва събитията. Онзи шампионатен мач със “Славия” няма да бъде забравен, както и този с “Черно море” за купата през 2015-та. По време на финала срещу варненци човек на висок пост в “Левски” звъннал в местната дискотека да запази места за играчите пет минути преди края на мача. И хоп – Бакари изравни в даденото продължение, а минута преди дузпите Матиас Курьор прати купата на “Тича”. Ето защо “Левски” е сам срещу себе си. Сезонът не е загубен, въпреки многото грешки. “Левски” е на половин крачка от финал за купата на България, но до там трябва да се направи още толкова. Колкото е близо, толкова и далеч. Защото “сините” доказаха, че могат да се спъват – не в препятствия, а в себе си. Бързай бавно са го казали хората, а „синя“ България – че първо се крачи, а после лети.", "date": "2018.04.12", "title": " “Левски” – сам срещу себе си"}
{"url": "https://trud.bg/%d1%81%d0%b0%d0%bd%d0%b8%d1%80%d0%b0%d1%82-17-%d0%b1%d0%bb%d0%be%d0%ba%d0%b0-%d0%b2-%d1%81%d0%b2%d0%b8%d1%89%d0%be%d0%b2-%d1%81-27-%d0%bc%d0%bb%d0%bd-%d0%bb%d0%b2-%d0%b8%d0%b7%d0%b2%d1%8a%d0%bd/", "text": "С 3 млн. лв. Община Свищов ще ремонтира три читалища – в селата Царевец, Вардим и Ореш. Това съобщи пред журналисти днес кметът на общината Генчо Генчев. По Оперативна програма „Региони в растеж” през тази година ще бъдат санирани 17 блока извън Националната програма за енергийна ефективност. Тази дейност е включена в Интегрирания план за градско развитие и възстановяване, като за целта са предвидени 2,7 млн. лева. Санирането ще очаква да приключи до края на септември. По програма „Интеррег Румъния – България” Община Свищов е с три одобрени за финансиране проекти по трансгранично сътрудничество. Жизнено важен е проектът осигуряващ безопасността на населението, който Община Свищов реализира заедно с кметство Зимнич. Той е „Единни стандарти. Повишена координация. Обща сигурност за един по-сигурен регион”. По него ще бъдат закупени автовишка, водоноски, както и климатични възглавници. За първи път община Свищов ще разполага с термокамери, които да откриват бедстващи или пострадали хора. Команден център с необходимата апаратура ще бъде изграден по проекта, като неговата цел е осъществяването на координацията с доброволческите отряди и спасителните служби. Центърът ще бъде ситуиран в Овча могила и в сградата на Община Свищов. Вече е обявена процедурата за избор на фирма изпълнител, която да достави необходимата техника. Срокът на изпълнение е 2 години, а средствата са 1,2 млн. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.12", "title": " Санират 17 блока в Свищов с 2,7 млн. лв. извън рамките на Националната програма"}
{"url": "https://trud.bg/%d0%b4%d0%b0%d0%bd%d1%8a%d1%87%d0%bd%d0%b8%d1%82%d0%b5-%d0%b2-%d0%bc%d0%be%d0%bd%d1%82%d0%b0%d0%bd%d0%b0-%d1%81%d0%bf%d0%b5%d1%81%d1%82%d0%b8%d1%85%d0%b0-%d0%bf%d0%be%d0%bb%d0%be%d0%b2%d0%b8%d0%bd/", "text": "473 кг хартия спестиха служителите на Националната агенция по приходите – Монтана, като предадоха купища стари документи за рециклиране. Акцията е само част от продължаваща вече шест години зелена кампания на данъчното ведомство. Под мотото „Всеки лист хартия е глътка въздух, не го изхвърляйте!” от началото на 2012 г. в офиса на агенцията се реализира инициатива за разделно събиране на използвана хартия. Кампанията е част от цялостната „зелена” политика на приходната агенция за адекватно използване и рециклиране на природните и енергийни ресурси, съобщиха от териториалното поделение. За намаляване използването на хартия в НАП се използва вътрешна електронна система за документооборот, която елиминира нуждата от кореспонденция на хартия между отделните звена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.12", "title": " Данъчните в Монтана спестиха половин тон хартия"}
{"url": "https://trud.bg/%d0%bb%d0%b5%d0%b3%d0%b5%d0%bd%d0%b4%d0%b0%d1%82%d0%b0-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%b2%d0%b0%d1%81%d0%b8%d0%bb%d0%b8%d0%b5%d0%b2-%d1%89%d0%b5-%d1%80%d1%8a%d0%ba%d0%be%d0%b2/", "text": "Балетната икона Владимир Василиев ще води журито на 28-ия Международен балетен конкурс във Варна. Танцовата надпревара е първа в света и без аналог като престиж. Фондация “Международен балетен конкурс Варна” отново събира цвета на балетния свят в морската столица в средата на юли 2018 г. Патрон на тазгодишното издание е Цвета Караянчева, председател на Народното събрание на Република България. Шефът на журито Владимир Василиев е първият и единствен носител на Голямата награда на град Варна от първото издание на конкурса през 1964 г. Той ще отпразнува в града -домакин 60-та годишнина от началото на сценичната си дейност – така организаторите ще дадат шанс на почитателите да се приближат до неговата невероятна харизма и да научат някои тайни от създаването на ролите му, останали скрити за публиката. Звездата на Владимир Василиев изгрява още след завършване на хореографското училище, което бързо го изстрелва до солист на Болшой театър в Москва. На 24-годишна възраст той поразява познавачите и балетната публика във Варна на Първия Международен балетен конкурс в света. Жури, председателствано тогава от великата Галина Уланова, му присъжда Голямата награда. Сред емблематичните роли на Владимир Василиев са незабравими образи в балетите „Спартак“, „Дон Кихот“, „Лешникотрошачката“, „Жизел“. В журито на Варненския конкурс по традиция са поканени балетни авторитети, мениджъри на трупи и педагози от Франция, Куба, Китай, Корея, Русия, България, Япония, САЩ. В дните на танцовото състезание Фондация “Международен балетен конкурс Варна” дава на младите танцьори изключителна възможност да шлифоват танца си при световни майстори на класиката, характерния танц, импровизацията, съвременните стилове в рамките на Лятната академия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.12", "title": " Легендата Владимир Василиев ще ръководи журито на Балетната Олимпиада 2018\t\t\t"}
{"url": "https://trud.bg/%d1%86%d0%b0%d1%86%d0%b0%d1%80%d0%be%d0%b2-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%ba%d0%be%d0%bd%d1%81%d1%83%d0%bb%d1%82%d0%b0%d1%86%d0%b8%d0%b8-%d1%81%d1%8a%d1%81-%d1%81%d0%b0%d1%89/", "text": "Договорът за екстрадиция със САЩ предвижда консултации с американския Департамент по правосъдие във връзка с работата по отделни случаи и прокуратурата предлага българското правосъдно министерство да инициира такива консултации, обяви главният прокурор Сотир Цацаров на брифинг по случая със Желяз Андреев. На въпрос на “Труд” Цацаров отговори, че досега такива консултации по подобен случай не са били провеждани. По-рано днес от МВнР съобщиха, че по разпореждане на премиера външният министър Екатерина Захариева ще покани на среща по случая американския посланик Ерик Рубин, а българският посланик в САЩ Тихомир Стойчев ще поиска спешно да бъде приет от заместник помощник държавния секретар на САЩ за Европа Матю Палмър. Цацаров обясни, че по принцип процедурата не предвижда избор от страна на прокуратурата и след постъпилото на 7 април искане държавното обвинение е било длъжно да задържи Желяз за 72 часа и да внесе искане за арест в съда. Той обаче цитира постановлението на Окръжния съд – Добрич, което наложи най-леката мярка за неотклонение – подписка. Съдът е анализирал евентуалните аналогични разпоредби от българския НК и е направил извода, че на този етап и с представените до момента данни трудно би могло да се установи съставомерност на деянието на Андреев. Съдът акцентирал също така, че временното задържане е за случаи, “нетърпящи отлагане”. Съдът във Флорида, поискал екстрадицията, не е предприел никакви действия в продължение на две години, въпреки че е разполагал с информация за самоличността и местонахождението на Желяз. В този факт българските магистрати са намерили аргумент, че случаят не е неотложен. Преди час от половина от МВР са постъпили документи от Интерпол, които изискват задържането на още четирима граждани – двама мъже и две жени, на същите основания, съобщи още главният прокурор. Стигнахме до извода, че на този етап прокуратурата не следва да пристъпва към задържане на лицата, обяви Цацаров.", "date": "2018.04.12", "title": " Цацаров предлага консултации със САЩ по случая с Желяз Андреев\t\t\t"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8-%d0%b2%d0%be%d0%b5%d0%bd%d0%b5%d0%bd-%d1%81%d0%b0%d0%bc%d0%be%d0%bb%d0%b5%d1%82-%d1%81%d0%b5-%d1%80%d0%b0%d0%b7%d0%b1%d0%b8-%d0%b2-%d0%b5%d0%b3%d0%b5%d0%b9/", "text": "Самолет на гръцките ВВС се разби в Егейско море близо до остров Скирос, съобщи в. „Катимерини“. Съдбата на пилота засега е неизвестна. Многоцелевият изтребител „Мираж 2000-5“ е паднал на около девет мили североизточно от острова. Има съобщения, че изтребителят е бил един от двата, изпратени, за да прехванат турски самолети в Егейско море по-рано днес. Според същите източници обаче не е имало неприятелски действия. Гръцките военновъздушни сили обявиха, че връзката със самолета е изгубена на девет мили от Скирос в 12:15 ч. Турските въоръжени сили отговориха, че по това време не е имало техен самолет наблизо. В района са изпратени гръцки военни кораби и хеликоптери.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.12", "title": " Гръцки военен самолет се разби в Егейско море близо до остров Скирос"}
{"url": "https://trud.bg/%d0%bf%d1%8a%d1%80%d0%b2%d0%b8%d1%8f%d1%82-%d1%81%d0%b0%d0%bc%d0%be%d1%81%d1%82%d0%be%d1%8f%d1%82%d0%b5%d0%bb%d0%b5%d0%bd-%d0%ba%d0%be%d0%bd%d1%86%d0%b5%d1%80%d1%82-%d0%bd%d0%b0-skillet-%d1%83-%d0%bd/", "text": "Първият самостоятелен концерт на Skillet у нас е на 30 юни в зала “Универсиада” – част от тазгодишната обиколка на бандата по световните метъл сцени, съобщават организаторите от “Жокер медия”. От основаването си през 1996 г. Skillet са доста продуктивни, както свидетелстват и двете им номинации за “Грами”, първото място в iTunes Rock Charts и Active Rock Chart, осмото в Rock Streaming Songs Artists of the Year, двойно платинените, платинените и златните композиции, над 440-те милиона гледания в мрежата. Статистиката обаче не може да опише живото изпълнение и енергията, с която музикантите зареждат по време на участията си. Няма как да е иначе, след като са делили сцена с групи като GunsТnТRoses, Metallica, Marilyn Manson, Linkin Park, Slipknot, System Of A Down, Korn, Godsmack и много други, отбелязват организаторите. Билетите за концерта в София се продават от днес – в Ивентим, Билетния център на НДК, OMV, както и online на  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.12", "title": " Първият самостоятелен концерт на Skillet у нас ще бъде на 30 юни"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%b4%d0%b6%d0%b8%d0%bc%d0%b8/", "text": "Бившият американски президент Джими Картър заяви, че се гордее с мира по време на управлението си и предупреди настоящия президент Доналд Тръмп да не прибягва до каквито и да било военни действия във връзка със Сирия или други горещи точки и на всяка цена да избегне ядрено нападение, предаде Асошиейтед прес. “Моля се той да запази страната ни мирна и да не преувеличава или изостря предизвикателствата в отношенията със Северна Корея, Русия или Сирия”, каза Картър в днешно интервю за АП. Надявам се Тръмп да е напълно наясно, както беше с мен и други президенти, че една размяна на ядрени удари може да предизвика катастрофа за цялото човечество”, допълни той. Деветдесет и три годишният бивш президент подчерта, че дори ограничена военна атака е нещо опасно и може да доведе до неконтролируема ескалация. Картър направи тези изказвания, след като президентът Тръмп заяви, че обмисля военни действия срещу Сирия в отговор на предполагаемо химическо нападение срещу цивилни.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.12", "title": " Бившият американски президент Джими Картър предупреди Доналд Тръмп да избягва военни действия"}
