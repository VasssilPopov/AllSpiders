{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-%d0%be%d1%82-51-%d0%bf%d0%be-%d1%80%d0%b8%d1%85%d1%82%d0%b5%d1%80/", "text": "Земетресение с магнитуд от 5,1 по скалата на Рихтер разтърси централна Албания. Трусът е бил на 10 км дълбочина. Неговият епицентър е регистриран на 38 км североизточно от Тирана край централния град Бурел. За момента не се съобщават данни за разрушения и жертви. Земетресението у почувствано в съседните Македония, Косово, Сърбия и Черна гора.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Земетресение с магнитуд от 5,1 по Рихтер разтърси централна Албания"}
{"url": "https://trud.bg/k%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b7%d0%b0%d1%82%d0%b2%d0%be%d1%80%d0%b8-%d0%bf%d1%8a%d1%82%d1%8f-%d0%bc%d0%b5%d0%b6%d0%b4%d1%83-%d0%b0/", "text": "Тежка катастрофа е станала днес следобед на новия път за Слънчев бряг в отсечката между Поморие и Ахелой, предаде „ „. На място веднага са пристигнали полицейски екип и линейка. Не е ясно колко са пострадалите, но един от автомобилите е буквално премазан. Вследствие на инцидента, движението в платното към Поморие временно е затворено, съобщиха от Областно пътно управление. Движението в посока Слънчев бряг се осъществява нормално. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Kатастрофа затвори пътя между Ахелой и Поморие"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5-%d1%81%d1%80%d0%b5%d1%89/", "text": "Четирима души загинаха при нападение срещу полицейски пост в Северен Пакистан, съобщава АФП. Това е вторият инцидент от началото на месеца в относително спокойния регион Гилгит Балтистан, където се намира втория най-висок връх на планетата – К2. Планинският район, чиито върхове привличат катерачи и туристи от цял свят, рядко става мишена на терористични нападения, които нарушават спокойствието в Пакистан от години. На 3 август терористи опожариха 12 училища само за една нощ, но за щастие при инцидентите нямаше жертви. При днешната атака седем терористи открили огън по полицейския караул и в престрелката загинали трима полицейски служители и един от терористите. Четирима от нападателите са задържани. Все още никой не е поел отговорност за атаката.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Четирима загинали при нападение срещу полицейски пост в Северен Пакистан"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b5%d0%b4%d0%b8%d0%bd-%d0%be%d1%82-%d1%88%d0%be%d1%84%d1%8c%d0%be%d1%80%d0%b8%d1%82%d0%b5-%d1%83%d1%87%d0%b0%d1%81%d1%82%d0%b2%d0%b0%d0%bb-%d0%b2-%d0%b7%d0%b2/", "text": "Мъж загина, а четиричленно украинско семейство бере душа в болница след адска  на пътя Варна-Бургас. Мелето станало около 12,40 ч близо до Старо Оряхово, а вероятната причина е неправилно изпреварване в остър завой. Бургаски „Ситроен“ и украинско „Рено“ се врязали челно. Наложило се специализирана техника да реже ламарините на двете возила, за да извади хората. В бургаската кола пътувал само шофьор, който издъхнал след 2 часа. Украинското семейство от другия автомобил е в МБАЛ „Св. Анна“. Майката, която е бременна, е в реанимация, тежко е състоянието на едно от децата, на което е направена спешна операция. Другото и бащата са в ортопедия с фрактури, обясниха от болницата.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Почина един от шофьорите, участвал в зверската катастрофа на пътя Варна-Бургас"}
{"url": "https://trud.bg/%d0%bd%d0%b5%d0%b4%d0%be%d1%81%d1%82%d0%b8%d0%b3-%d0%bd%d0%b0-%d0%ba%d0%b8%d1%81%d0%bb%d0%be%d1%80%d0%be%d0%b4-%d1%83%d0%b1%d0%b8-20-%d1%82%d0%be%d0%bd%d0%b0-%d1%80%d0%b8%d0%b1%d0%b0-%d0%b2-%d0%b3/", "text": "Недостиг на кислород в езерото Азее в германския град Мюнстер уби за кратко време 20 тона риба, предаде ДПА. Причината е силното засушаване в района. Измрялата риба е била събрана с вакуумни цистерни и мрежи. Смъртта на животните и била предизвикана от измирането на зелени водорасли в езерото, което рязко е понижило количеството на кислород във водите му.  Германия, както и останалата част от Европа, беше засегната от силна топлинна вълна през последните седмици. Тя принуди властите в Хамбург да евакуират лебедите от река Алстер. Летището в Хановер за кратко време преустанови работа, след като една от пистите беше повредена от жегите. В понеделник един тон мъртва риба беше изваден от горното течение на река Рейн на границата между Германия и Швейцария. Температура на водата над 28 градуса по Целзий се смята критична за съдържащите се в нея нива на кислород. Над тази граница водата не може да поеме достатъчно кислород, отбелязва агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.11", "title": " Недостиг на кислород уби 20 тона риба в германско езеро"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%ba%d0%b0%d1%80%d0%bd%d0%be%d0%b1%d0%b0%d1%82-%d0%be%d1%82%d0%ba%d0%b0%d0%b7%d0%b0-%d0%b4%d0%b0-%d0%bf%d1%80%d0%b5%d1%85%d0%b2%d1%8a%d1%80%d0%bb%d0%b8-%d1%81/", "text": "Община Карнобат ще продължава да стопанисва самостоятелно язовирите си и отказа да ги прехвърли на държавата. Това съобщиха от пресслужбата на общината. Запазваме контрол върху язовирите си, за да спасим поминъка на зеленчукопроизводители, овощарите и рибовъдците, каза кметът Георги Димитров. Той заяви, че общината ще отговаря за целостта и изправността на всичките си 72 язовира. Кметът информира, че приходите от отдаването под наем на язовирите не са високи и достигат нива от около 100 000 лева годишно, но припомни, че язовирите осигуряват единствения поминък на хора от общината, които се занимават с рибарство или с интензивно земеделие, т.е. със зеленчукопроизводство и овощарство. Без язовирите поливането на обработваемите площи е обречено, добави кметът. В момента община Карнобат е задължена по закон да почиства от храсти и дървета, намиращи се в 500 метровата зона след язовирните стени. Ако този ангажимент не се изпълнява, държавата налага глоби, които се покриват от общинския бюджет. Нито една институция не поддържа редовно следващите метри от коритата на реките, т.е. речните корита извън 500 метровата зона остават без постоянен надзор, а глоби за подобни примери на безстопанственост няма, каза градоначалникът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Община Карнобат отказа да прехвърли собствеността на своите язовири на държавата"}
{"url": "https://trud.bg/%d0%be%d0%b3%d1%80%d0%be%d0%bc%d0%bd%d0%b0-%d1%87%d0%b0%d1%81%d1%82-%d0%be%d1%82-%d1%81%d0%bd%d0%b0%d0%b9%d0%bf%d0%b5%d1%80%d0%b8%d1%81%d1%82%d0%b8%d1%82%d0%b5-%d0%b2-%d1%82%d0%b5%d1%80%d0%be%d1%80/", "text": "Огромната част от снайперистите в терористичната групировка „Ал Нусра“ в Сирия са албанци. Това става ясно от публикации в джихадистки сайтове и социалната мрежа „Инстаграм“, предаде БГНЕС. От репортажите, които са озаглавени „Албански снайперисти на страната на Шамит“ се казва, че „албански снайперисти идват на помощ на техните братя“. В репортажа се вижда как професионални снайперисти обясняват на албански език участието си в битките „срещу сирийските правителствени сили и други враждебни групировки“. „Като снайперисти отиваме на фронта в зависимост от нуждата на нашите братя на съответните гранични пунктове. Обикновено съдействаме на муджахидините, които нападат или пък когато искат да се оттеглят от бойното поле“, разказва на албански един от снайперистите. „Ние имаме ключова роля. Благодарение на нашите умения и майсторство при боравенето с оръжие, което намираме изоставено от Втората световна война, по един много професионален начин, превръщаме оръдията в едно солидно и прецизно оръжие“, казва друг албански снайперист. От репортажа става ясно, че „Ал Нусра“ действа в района на Идлиб, въпреки сирийската офанзива подпомогната от руските сили.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.08.11", "title": " Огромна част от снайперистите в терористичната групировка „Ал Нусра“ в Сирия са албанци"}
{"url": "https://trud.bg/%d0%b4%d0%b2%d0%b5-%d0%bc%d0%be%d0%bc%d0%b8%d1%87%d0%b5%d1%82%d0%b0-%d0%b8-%d1%82%d1%80%d0%b8-%d0%bc%d0%be%d0%bc%d1%87%d0%b5%d1%82%d0%b0-%d1%81%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d1%80/", "text": "Петима души пострадаха при катастрофа на пътя Ахелой – Поморие. Това съобщиха от полицията в Бургас пред „ “. Лек автомобил с пловдивска регистрация, управляван от украински гражданин, застигнал и се блъснал в ремаркето на камион-влекач. Пострадалите са настанени в болница. Инцидентът станал около 12:40 ч. днес. Говорителят на полицията в Бургас Цветелина Рандева обясни, че виновникът за катастрофата е 21-годишен украински гражданин, който също е пострадал. „Лек автомобил с пловдивска регистрация, управляван от 21-годишен украински гражданин, постоянно пребиваващ в България, застига и се блъска в ремаркето на камион-влекач, пътуващ в посока Поморие“, каза Рандева. В катастрофата са пострадали общо петима души, които са настанени в болница в Бургас. „В леката кола са били две момичета и три момчета. Петимата са в болница, като момичетата са настанени в реанимация, а трите момчета са в различни други отделения на Бургаската болница“, допълни говорителят на полицията в Бургас. Не е ясно какво е моментното състояние на двете момичета и трите момчета. От болницата отказват да коментират дали има опасност за живота на някой от пострадалите. Очаква се утре да бъде съобщено състоянието на петимата души. Временно беше ограничено движението в посока Бургас.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.11", "title": " Две момичета и три момчета са ранени при катастрофа на пътя Ахелой – Поморие\t\t\t"}
{"url": "https://trud.bg/%d0%bd%d0%be%d0%b2-%d0%bf%d1%80%d0%be%d1%82%d0%b5%d1%81%d1%82-%d0%b7%d0%b0%d0%bf%d0%be%d1%87%d0%bd%d0%b0-%d1%82%d0%b0%d0%b7%d0%b8-%d0%b2%d0%b5%d1%87%d0%b5%d1%80-%d0%b2-%d0%b1%d1%83%d0%ba%d1%83%d1%80/", "text": "В този час в центъра на Букурещ отново се събират протестиращи, които настояват за оставка на правителството заради спорните съдебни реформи, предаде  . На снощната демонстрация се събраха близо 80 000 души и са  общо 455 души – както демонстранти, така и полицаи. В болници са настанени 70 души, сред които 11 униформени, съобщи румънската полиция. В акцията срещу демонстрантите бяха използвани водни оръдия и сълзотворен газ, срещу тези които се опитаха да преминат през кордона пред сградата на правителството. Говорител на полицията защити употребата на сила по време на протестите, които избухнаха заради провежданата от управляващите съдебна реформа. Той уточни, че държавата е упражнила, цитирам, „легитимно насилие“, тъй като демонстрантите били предупредени няколко пъти да напуснат площада. Днес управляващата в Румъния Социалдемократическа партия настоя президентът Клаус Йоханис да поднесе официално извинения заради критиките му към полицията след снощните антиправителствени протести в Букурещ, предаде ТАСС. Йоханис нарече брутални и непропорционални действията на органите на реда срещу демонстрантите.  Социалдемократите пък определиха изказването на Йоханис, като безотговорно и подкопаващо държавната власт чрез подстрекаване към агресия. Критики към Дънчила обаче дойдоха и от Европа. „Осъждаме сблъсъците в Букурещ, очакваме пълни обяснения“, заяви австрийският канцлер Себастиан Курц, чиято страна председателства Европейския съюз. Той настоя румънските власти да защитават безусловно правото на свободно изразяване на гражданите. Премиерът Виорика Дънчила  , че организирани групи са използвали гражданския протест за свои цели. Обвинения са повдигнати на 8 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.11", "title": " Нов протест започна тази вечер в Букурещ"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d0%b5-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd%d0%be-%d0%ba%d1%80%d0%b0%d0%b9-%d0%bf%d0%b5%d1%82/", "text": "Слабо земетресение е регистрирано край Петрич. Това сочи справка на   на Националния институт по геофизика, геодезия и география при БАН. Трусът е с магнитуд 2,6 по скалата на Рихтер и с дълбочина 15 км. Регистриран е в 18.04 часа.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Земетресение е регистрирано край Петрич"}
{"url": "https://trud.bg/%d1%82%d1%80%d0%be%d0%bb%d0%b5%d0%b9%d0%b1%d1%83%d1%81%d0%bd%d0%b8-%d0%b6%d0%b8%d1%86%d0%b8-%d0%bf%d0%b0%d0%b4%d0%bd%d0%b0%d1%85%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "Тролейбусни жици паднаха на кръговото кръстовище на бул. „Освобождение“ в ЖР Тракия в Пловдив, предаде БНР. Скъсаните жици запушиха движението в района. Няма пострадали. Полиция охранява района и регулира движението, а екип на пожарната са зае с отстраняването на тежките жици от бившата тролейбусна мрежа. Предполага се, че те са завлечени от минаващ отдолу висок камион.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Тролейбусни жици паднаха в Пловдив"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d1%88%d0%b0%d0%bc%d0%bf%d0%b8%d0%be%d0%bd-%d0%be%d1%82-%d1%82%d1%83%d1%80-%d0%b4%d1%8c%d0%be-%d1%84%d1%80%d0%b0/", "text": "Нова драма и пореден скандал с бившата звезда в колоезденето Ян Улрих. В петък сутрин шампионът в „Тур дьо Франс“ 1997 бе арестуван в хотел във Франкфурт, защото е малтретирал проститутка. Германецът е бил на път да удуши момичето, което все пак се е измъкнало от стаята и е повикало помощ от персонала на хотела, предаде БТВ. По време на деянието си Улрих е бил под огромно „влияние от алкохол и дрога“. Следобедът той е напуснал полицейското управление и е отведен в психиатрична клиника. Твърди се, че Улрих не е останал доволен от проститутката. Според момичето германецът опитал да я убие, но тепърва случаят ще се разследва. Това е пореден скандал, свързан с Улрих в последните дни. В дома си в Майорка бившият колоездач бе влязъл в саморазправа с гости на парти на своя съсед, известният актьор Тил Швайгер. Улрих не бил поканен на купона и влязъл с взлом в къщата. След това той се извини за случилото се и го оправда с факта, че не може да превъзмогне развода със съпругата си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.11", "title": " Арестуваха олимпийски шампион, опитал да удуши проститутка, защото не бил доволен"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bc%d0%bd%d0%be%d0%b3%d0%be-%d1%83%d1%81%d0%b8%d0%bb%d0%b8%d1%8f-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%bf%d0%be%d0%bb%d0%b0%d0%b3%d0%b0/", "text": "Силен е този политик, който върне живи и здрави войниците и не ги вкарва във война. Добра война няма, има герои – да си ги запазим живи и здрави. Това каза министър-председателят Бойко Борисов, който участва в тържественото събрание по случай 139-годишнината от създаването на Военноморските сили на Република България във Варна, съобщиха от правителствената информационна служба. Той посочи, че международната обстановка е много сложна и призова политиците на всички нива да работят за недопускането на военни действия в Черноморския регион. “Дунава и Черно море стават зона на изключителен конфликт и много усилия трябва да полагаме българските политици на всички нива, да не се допуснат в Черно море военни действия. Подготвени сме, но ролята на тази подготовка е да бъде възпирана възможността за конфликт. Ще използваме цялата си дипломация и енергия да ги запазим и само да участваме в учения”, каза министър-председателят Борисов. Премиерът подчерта, че страната ни е горда с Военноморските ни сили и с всички, които служат в Българската армия. Той отбеляза отличното представяне на българските военни в мащабните учения с международно участие и в съюзническите операции. “Провеждат се международни учения, които се поверяват в ръцете на български офицери и те се справят повече от прекрасно”, заяви Борисов. В тържественото събрание участваха командирът на Военноморските сили контраадмирал Митко Петев и началникът на отбраната генерал-лейтенант Андрей Боцев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.11", "title": " Борисов: Много усилия трябва да полагаме политиците, за да не се допуснат в Черно море военни действия (СНИМКИ)"}
{"url": "https://trud.bg/%d0%b4%d0%b5%d1%8f%d0%bd-%d1%81%d0%bb%d0%b0%d0%b2%d1%87%d0%b5%d0%b2-%d0%b4%d0%b5%d0%be-%d0%b2%d1%81%d0%b5%d0%ba%d0%b8-%d0%bc%d0%be%d0%b6%d0%b5-%d0%b4%d0%b0-%d1%81%d1%82%d0%b0%d0%bd%d0%b5/", "text": "– От колко години си водещ на СПОРТ ТОТО? Какво е да раздаваш толкова много печалби на хората?  – Вече повече от три години съм водещ на предаването, повярвай ми – наистина е страхотна емоция. Макар, че всяка седмица съм четири пъти на ефир и всеки път теглим печелившите числа, винаги има тръпка. И не говоря само за сценичната треска. Аз истински се вълнувам, дали точно днес някой ще спечели джакпота и кой ще e новият тото милионер на България. Само преди две седмици г-жа Янка Панайотова от гр. Варна стана 95-ият тото милионер. А сега предстои да разберем кой ще е следващият, 96-ти по ред? Който ще уцели печелившите числа в играта 6/49 и ще стане по-богат с почти 6 000 000 лева. Това са страшно много пари. Всеки от нас има планове какво ще прави с толкова милиони. – А ти какво би направил?  – Мисля, че първо бих купил голямо жилище за семейството ми – защо не и къща. Бих осигурил добър живот на децата ми, но най-вече – качествено образование. След време бих пътувал много. Аз обичам спорта, така че ще похарча пари, може би за първи път в живота си по-безразсъдно, за да задоволя и най-малките си прищевки за добра спортна екипировка. Вероятно с толкова пари ще практикувам любимите си спортове на по-екзотични места. Ще поглезя близките си, мога да си позволя да удовлетворя по една, макар и глупава прищявка на любимите ми хора. Но мисля, че най-вече ще се почувствам по-спокоен за бъдещето.  – Какво е усещането да обявиш, че някой печели джакпота в размер на един, два, три, четири, пет милиона лева?  – Адреналин – като в сърфа и сноуборда, даже може би малко по-силен. Например спомням си един от първите милионери, които обявих. Той беше бизнесмен и искаше с парите от печалбата да построи ВЕЦ. Следващият късметлия удари шестицата само няколко месеца по-късно, той беше овчар. Това са най-различни хора – богати, не чак толкова заможни, млади, възрастни… Всеки e с различна история и път в живота. Всеки може да стане милионер със СПОРТ ТОТО. Важното е да опитва и късметът да е с него в този момент. – Много ли джакпоти са паднали в твое присъствие? Много милионери ли си обявил?  – Не съм ги броил, наистина. Джакпотите, които участниците са спечелили през последните три години, са немалко. Но ние сякаш сме свикнали да обръщаме много внимание на милионните печалби. Но освен тях, СПОРТ ТОТО раздава много други. Сега, в неделя, ще има специален тираж, посветен на един от най-светлите християнски празници – Успение Богородично и на всяка една Мария, Марияна, Мариян и други над 200 000 именници. Чрез жребий в играта „Тото 2 – 6 от 49“ ще бъдат изтеглени извънредни печалби и един късметлия, ще спечели чисто нов луксозен автомобил заедно с включен бонус от 5 000 лева.  А в играта 5/35 извънредната печалба ще е 10 000 лева. В момента с колегите от СПОРТ ТОТО пътуваме из цяла България, за да връчваме печалбите на участниците в игрите ни. Миналата раздадохме не една, не две, не три, а шест различни печалби във Варна, като сред тях бяха и 4 нови автомобила. Нови коли връчихме и в Русе, и в Севлиево през тази седмица. Продължаваме следващите дни и в други градове, където радваме почитателите на тото игрите.  – Какво стои зад израза „Малко за много“?  – Ще започна с това, че печалбите от СПОРТ ТОТО са неизчерпаеми. Защото след като падне джакпот, игрите ни веднага се зарежда с нови суми. Например в играта „Тото 2 – 6 от 49“ – ако падне джакпотът от почти 6 000 000, веднага, още на следващия тираж, той стартира с нови 2 000 000 лева. И само срещу 1 лев залог, ако имат късмет, участниците могат да станат милионери.  Същото е и в „Тото 2 – 6 от 42“, както вече стана дума, джакпотът от над един милион лева беше спечелен само преди две седмици. И играта беше заредена веднага с нови 300 000 лева, а само преди няколко дни нов участник от гр. Айтос уцели печелившите числа и се сдоби с над 330 000 лева. Играта веднага пак беше заредена с нови 300 000, а залогът е 75 стотинки. За играта „Тото 2 – 5 от 35“ стойността на залога е още по-малка, само 70 стотинки,  но почти във всеки тираж имаме познали 5-те числа и много печалби. Играта Тото Джокер, само срещу 20 стотинки залог, носи десетки хиляди левове печалби. И най-хубавото е, че във всеки тираж и във всяка игра винаги има чудесни парични и предметни печалби и бонуси.  Това е СПОРТ ТОТО – срещу много малък залог получаваш много печалби. – Знаем, че освен шанса за големи печалби, участниците в тото игрите могат да подкрепят и каузата на Български спортен тотализатор, нали?  – Да, така е. Мисията на СПОРТ ТОТО е да подпомага спорта. Български спортен тотализатор е единственият държавен хазартен оператор, който отделя 33% от своите постъпления за  българския спорт и спортните федерации. Това са 1/3-та от постъпленията в игрите. Разбира се, всичко това се случва благодарение на участниците в игрите на СПОРТО ТОТО. Те правят спорта у нас възможен. Неслучайно ние казваме, че даваме повече. Даваме повече и на участниците в игрите, и на спорта в България. Страхотно е! И за финал да напомня на тези, които са решили да се включат в нашите игри – джакпотите в тях са на обща стойност от близо 10 000 000 лева. Така, че нека късметът бъде с вас!", "date": "2018.08.11", "title": " Деян Славчев – Део: Всеки може да стане милионер със СПОРТ ТОТО\t\t\t"}
{"url": "https://trud.bg/%d0%b7%d0%b0%d0%bf%d0%b0%d0%b4%d1%8a%d1%82-%d1%81%d0%bc%d1%83%d1%87%d0%b5-%d0%b2%d0%b8%d1%82%d0%b0%d0%bb%d0%bd%d0%b0%d1%82%d0%b0-%d1%81%d0%b8%d0%bb%d0%b0-%d0%bd%d0%b0-%d0%b8%d0%b7%d1%82%d0%be%d1%87/", "text": "Учените са установили, че от 1990 г. насам от Източна Европа в посока Запад е напуснало населението на една малка европейска държава, с мащабите на Беларус. Приблизително между 12-15 млн. души от двата пола. В същото време, заедно с миграцията, обратно към самата Източна Европа, пристигна и „сексуалната свобода“, която постави страните от този регион на ръба на изчезването. „Намаляването на населението в Източна Европа има две страни: естествен спад на населението и емиграцията. Например Латвия е загубила около 10% от населението поради естествената загуба на население след 1990 г. Останалите 17% от спада на населението се обяснява с миграцията… Младежите в Източна Европа на възраст между 18 и 30 напускат родината си главно по икономически причини. Ако младите хора напуснат, това означава, че по-малко деца ще се раждат в страната. Това означава, че раждаемостта за запазване на броя на жителите трябва значително да надвишава необходимото съотношение от 2,1 деца на една жена, за да се компенсира спада на населението. Общата тенденция е да продължи намаляването на раждаемостта. Например в Централна Европа броят на децата на жена през 2016 г. е 1,48, в Югоизточна Европа – 1,58. В Западна Европа през 2016 г. раждаемостта е по-висока и възлиза на 1,8 деца“, се казва в доклада. Така загубите на Латвия от влизането й в ЕС представляват една трета от населението на републиката, при това една трета от младото население. СССР загуби във Великата отечествена война по-малко в процентно отношение. Защо младите българи повече не искат да бъдат българи, а прибалтийците – прибалтийци – не е тайна. В „равноправна“ Европа се яде по различен начин. За австрийските демографи, разликата в благосъстоянието между Източна и Западна Европа е ясно видима при сравняването на заплатите. Най-висок доход в ЕС получават датчаните, чиято средна часова печалба без данъците и другите удръжки е 25 евро и 52 цента. По този начин половината от населението на Дания заработва повече от тази сума, а другата половина – по-малко. В Германия заплатите на 50% от населението е над 15 евро и 60 цента на час. В Латвия обаче тази цифра е само 3 евро и 35 цента, в Румъния – около 2 евро, а картината свършва с България, където средното заплащане на труда е 1 евро и 67 цента на час. Ако съпоставим покупателната способност, Дания е на първо място, а България е на последно място в ЕС. Да, тук са взети в предвид само легалните доходи, но има и сенчест сектор, в който заработват парите си третата каста от „новите европейци“ – незаконните мигранти от Африка и Азия и украинците. Поляците или българите, много често официално са ангажирани от „белите господари“ с черната работа в строителството, ремонтите, почистването, работата във фабрики и заводи, а за кореняците датчани, германци или французи са оставени творческите професии и разсъжденията за „новия свят на постмодернизма, където всичко расте в Интернет“. Ясен е, и какъв е плюсът за хората от бившите съветски републики и другите „млади европейци“ пред мигрантите от Сомалия и Бангладеш. Прибалтийците и българите, са народи, които могат поне да четат и пишат, и са с по-близка култура до германците, отколкото арабите, и са напълно способни да бъдат асимилирани и претопени с тяхното второ или трето поколение. Но прибалтийците и румънците не са с безкраен ресурс, а той има свойството някога да свърши. „Свободата на движение на хората не е единствената причина за високо ниво на емиграция. Румъния се присъедини към ЕС едновременно с България през 2007 г. Тази страна обаче преживя върха на емигранската си вълна, непосредствено след рухването на комунистическия режим, в периода от 1992 г. до 2000 г. След това изтичането на населението престана да бъде толкова силно. Много хора напускат своите държави и ще продължат да го правят и в бъдеще. Според прогнозите на ООН, всички държави, в които се очаква най-активното намаляване на населението преди 2050 г., са разположени в Източна Европа „, се казва в доклада. Макар че, когато свършат едните, „цивилизованите народи“ на „старите“ европейци ще им се наложи да поемат останалите. „В съответствие със Западнобалканската стратегия, публикувана през февруари 2018 г. Еврокомисията възнамерява да проправи пътя за влизане в ЕС на други страни. С помощта на инвестиции, реформи и усилване на сътрудничеството по пътя им към членство в ЕС трябва да бъдат подготвени Сърбия, Черна гора, Македония, Албания, Косово и Босна и Херцеговина „, се казва в доклада на учените. Въпреки, че и без косоварите приятелите им от Франция и Германия имат достатъчно проблеми, но варианта с арабите и африканците, е по-лош, и те това вече добре го разбират. Затова славяните за европейците са идеалния вариант. Наистина, в своя доклад учените отбелязват, че за реализацията на това мирно и пълзящо завоевание, е необходимо и съществуването на самия ЕС и неговата привлекателност за „диваците“ от изтока.   Славяните са идеалния вариант Ако погледнем в миналото, може да поставим под съмнение надеждността на тези прогнози. В средата на 80-те години, никой не можа да предвиди разпада на Съветския съюз. Войната на Балканите също се превърна в пълна изненада за региона. Докато раждаемостта в дългосрочен план остава сравнително постоянна, е много трудно да се предскажат потоците на миграцията. В рамките на кратък период от време, самият факт на миграцията и нейната посока могат да се променят. Съвсем наскоро, до миграционна криза се стигна, след като в много страни от Западна Европа, пристигнаха много млади хора, които, ако останат, в крайна сметка ще подмладят населението. „Не на последно място и Брекзита разклати доверието на много работници мигранти в тяхното бъдеще“, казват учените. (Със съкращения, превод за „Труд“ Павел Павлов)                          ", "date": "2018.08.11", "title": " Западът смуче виталната сила на Източна Европа\t\t\t"}
{"url": "https://trud.bg/%d0%be%d1%82%d0%b5%d1%86-%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b8%d0%ba%d0%be%d0%bb%d0%be%d0%b2-%d0%bf%d1%80%d0%b5%d0%b4%d1%81%d1%82%d0%be%d1%8f%d1%82%d0%b5%d0%bb-%d0%bd%d0%b0-%d1%81/", "text": "Преди дни в столичния храм „Св. Петка – стара“ пристигна чудотворната икона на Св. Богородица Скоропослушнца – в него тя ще остане до 16 август. Иконата е изписана през 1893 г. в руския манастир „Свети Пантелеймон“ на Света гора и е осветена в Дохиарската света обител. В 1915 г. иконата бива пренесена в храма „Св. Ал. Невски“ в град Ананиев, Киевска област. За чудесата, за Истанбулската конвенция и защо трябва в училищата да има вероучение, разговаряме с отец Николай Николов. – Отче, в България и нашите църкви са идвали неведнъж чудотворни икони – сега в храма „Св. Петка – стара“ е иконата на Св. Богородица Скоропослушница. Какво кара хората да застанат с такова благоговение пред тях – само проблемите и нещастията ли, отец Николай? – Християнският живот има една основна цел – да се спаси човешката душа. И ако човек върви към спасението си, той пристъпва към Божията майка да му посочи верния път натам, как да го извърви и как да преодолее трудностите в този свят, които не са малко. Как да се насърчи към вярата, защото много изкушения има в този свят. Затова тези чудотворни икони, свети мощи на изпълнили божията воля светци, ни дават духовна и физическа помощ да вървим към Христос. Смисълът е Христос да се всели в нас и когато това стане, тогава ние усещаме царството божие в сърцата. – Вие говорите със сърцето си, но имаме ли слух да чуем това, не мислите ли, че атеистичният дух, който ни беше обзел преди години, все още е в нас? – Беше много трудно навремето. Но вярата е залегнала дълбоко в българската душа. Ще дам пример. Мой близък приятел свещеник гостува за един от храмовите празници на „Св. Петка“ и ми сподели след службата: „Тук видях искрено вярващи хора, не е като при нас в Гърция, където всичко е по традиция.“ Много се учудих, защото зная, че в Гърция църквите са пълни, и в празник и в делник, отношението към църквата и към духовниците е различно – с уважение. В Гърция обаче има вероучение във всяко училище и децата са запознати с основите на нашата православна вяра още от училище. Нещо, което тук при нас все още не може да се случи. – От доста години БПЦ предлага да има вероучение в училищата – поне факултативно, но не става. Защо? – Търсят се някакви компромисни варианти. Ние наистина можем да подготвим кадри, които да застанат и да обяснят: в църквата и християнския живот – кое, как и защо. Ако не научим децата, те няма да знаят. Има литература в интернет, но има и в книжарниците. Малко четат хората напоследък. Повечето отварят в интернет да видят нещо дребно и толкоз. Сега вместо книжки, децата четат във фейсбук. Дядо Вазов наричаше малките деца азбукарчета, а днес тези съвременни азбукарчета станаха фейсбукарчета. Не укорявам за това, просто констатирам. Преди, когато нямаше интернет, се чувствахме много свободни, а сега сме зависими. – Все пак живеем в динамичен век, а днешните млади са далече от църквата. Не е ли точно тук ролята на църквата в училището? – Дай Боже да се случи вероучението. Всички се молим да стане. Зависи от управниците ни и ние се молим за тяхното вразумление – да насърчи Бог сърцата им и да го направят. Защото така децата ще знаят основите на нашата вяра. В нашите писания никъде не са казва: „Иди и вземи наркотици. Иди и се напий. Или – иди и убий някого“. Казва се точно обратното. – Управниците пишат в програмите си за дефицити, финансова стабилност…, но за духа няма нищо. – А трябва, защото ние трябва да придобием един друг нов свят, в който да има мир, да се усеща тишина и спокойствие. Там е Христос – при спокойствието и мира. Защо ни изкушава дявола? Изкушава ни да бързаме, за да не можем да помислим, да преценим дали е правилно. Много хора идват да ни питат как да постъпят. И им казваме, че най-бързото нещо е да се помолиш. „Господи, Иисусе Христе, помилвай мене грешния!“ – кажи това, прекръсти се и Бог ще насочи мислите и делата ти в правилната посока. – БПЦ винаги се е ползвала с голямо одобрение от хората, а в последно време събуди симпатии и по темата за Истанбулската конвенция, която предизвика много обществени дебати. Защо толкова много настоявахте за спирането на този документ? – Защото когато Бог създава човека, казва: Мъж и жена го сътвори. След като Бог е благословил двамата за бъдещо поколение, да се плодят, множат и да обладават земята, значи там са дефинирани два пола – мъж и жена. В тази конвенция има нещо много подмолно. Понятието „джендър“ е неопределено. Но извинете ме, как така днес ще се чувстваш мъж, утре – жена и после пак можеш да смениш желанието си до безкрай. Това е болестно състояние, прощавайте. Светата Библия казва – мъж и жена ги сътвори. След като това е рекла, ние венчаваме мъж и жена в църквата. Ние даваме благословението за брак между мъж и жена. Не между двама мъже, две жени или прочее… – Половете вече били станали според едни 48, според други дори 73… Виждате ли тук ръката на дявола? – Да, разбира се. Защото в последните времена ще тръгнат много изкушения. Ето това е едно от тях. Да се забърка нещо, което не е истина, и да се нарече истина. Тогава лъжата става много отровна. – Но как ще обясните – да се занимава цяла Европейска комисия с това? – Ще ви отговоря с пример. Преди 4-5 години бяхме на поклонение в един манастир на Св. Йоан Предтеча до град Верия в Гърция. Знаехме, че там има един духовен прозорлив старец. Извади ни дядото светите мощи на Св. Климент Охридски за поклонение и ни рече, ако искаме нещо да питаме. Хората започнаха да задават въпроси за бъдещето – какво ще стане, накъде вървим… Той отговори следното: „Живеем в усилни времена на изкушения. Тези, които сме хората в църквата, ходим в нея в неделя и на празник и живеем църковен живот, ще ни нарекат ненормални. А тези, които вършат всякакви кощунства, това ще се приеме за модерно в света, за норма.“ Ето, сега виждаме, че неговите думи се сбъдват. Когато някой тръгне на църква – има си изповедник, покайва се, живее със свето причастие, т.е. живее с живота на църквата, всички го гледат странно. А той е съпричастен с Христос, което е важно за спасението на душата му. А целта на човешкия живот е спасението на душата. Но за да се обясни това, трябва църквата да има достъп до младата аудитория в училище. За да може от най-малките да им се обясни, да им се каже. И тогава те ще знаят. – А не мислите ли, че може и родителите да се страхуват да не объркате главите на децата? – Какво значи да са като другите? Като тези, които вървят против Бога? Така няма да вървят към добро. Няма човек, който да води църковен живот, и да е прибягнал до наркотиците. Няма човек, който е искрено вярващ, и да краде. Той и да намери нещо на пътя, ще го вдигне и ще попита чие е, ще го върне. В него има норма на правилност по 10-те Божи заповеди. Той не се отклонява от света, върви напред. Въпреки че за света той е чужд. Връщам се на думите на стареца от манастира Верия, които ви цитирах – от всички отритнат и изхвърлен едва ли не от обществото. Докато другия – крадецът, безчинника ще го извинят, ще го оправдаят, дори и поведението му ще представят за норма. – Защо, отче? – Защото светът е потънал в зло. Св. Йоан Богослов е написал още в евангелието си: „Целият свят лежи в зло“. А за да излезем от злото, трябва да вярваме. За да усилим вярата в себе си, трябва да преодолеем гордостта си, егоизма си, лицемерието си. Всичките тези неща са чужди на християнството, те са нещата, с които се сблъскваме като изкушение, и трябва да се борим с тях. – България е запазила през вековете своята идентичност, благодарение на църквата ни, на възрожденците ни и църковните деятели. Днес като че ли искаме да забравим тези хора? – В потвърждение на вашите думи ще дам пример с един велик българин Васил Друмев, Великотърновският митрополит Климент, който изрича следните думи: „Има православие – има България. Няма православие – няма България.“ – Няма как да не вметна казаното от един наш бивш външен министър: „Майната му на православието.“ – Знаем кой е този човек, но това е негов личен проблем. Той има проблем, не ние. Защото без православието наистина нямаше да я има България. Какво съхрани българския дух пет века под чехъла на отоманците, ако не църквата! – Но сега знаете, че се опитват да налагат тезата, че сме мирно съжителствали с османците, че сме живели доволно. – Не сме съжителствали. И е имало Баташко клане. Допреди не много години е имало живи свидетели, които са лежали под труповете на майките и бащите си и които са оцелели там сред това така наречено турско присъствие. Ще го кажа с точните думи: това е турско робство, робство е това. И благодарение на православния български дух този наш твърд народ се запази и се съхрани. А сега понеже сме много модерни, много европеизирани и сме станали мултикултуралисти – това се смята за нещо остаряло и вече може да го загърбим. Христос казва: „Аз съм същият – вчера, днес е вовеки“. Христос не се изменя. Не бива да променяме и историята, както ни харесва. – Няма как да не помните огромния скандал в цяла Европа миналото лято, когато една хранителна верига изтри кръстовете от снимка на храмове върху опаковки на продукти, за да не дразни клиентите си друговерци… – Помня, разбира се. Изкушения ще идват в този свят. Един сръбски старец казва: „Каквито са мислите ви, такъв е животът ви“. Ще ви кажа следната история, случила се с един старец в Света гора. Показали му един транзистор и той като видял мястото, където се поставя батерията, че има плюс и минус – плюсът приел за кръст. И рекъл: „Слава богу, японците са станали православни“. Защото за него това не е плюс, а е кръст. Вижте какъв е животът на човек – той не мисли за знака, а мисли за кръста. И знае какво се е случило на този кръст – Иисус е бил разпнат. Ето това е нашата основа на вярата – Христос. Заставайки пред иконата му, ние общуваме с него като с личност. Иконата пред която стоим е средството. Знаем, че оттам изпращаме молитвата си. Заставаме пред иконата на Св. Богородица Скоропослушница и знаем, че стоим пред Света Боогородица. И каквото има да изплакваме, го правим пред нея. И тя ни чува. Затова се случват чудеса всеки ден. Но нямаме очи да ги видим и уши да чуем за тях. – Много хора днес пишат писма до Св. Серафим Соболев в Руската църква в столицата. – Да, и молбите в тези писъмца до Св. Серафим се изпълняват. Ако молитвата за тях е искрена, дълбока и с чисто сърце. Той наистина помага. Наскоро излезе една хубава книжка за Св. Яков Цаликис – един прекрасен старец, който е живял в манастира на Св. Преподобни Давид на остров Евия. Такова дръзновение е имал този човек, че като видял, че намалява зехтина за кандилата пред иконите, отива и застава пред иконата на Св. Давид и казва: „Свети. Давиде, искаш да ти паля кандило и да се моля. Нямам елей.“ И в този момент става чудо. Веднага се чува звука на камбаната, когато някой чука на вратата. Пред вратата спира кола и се носи един кашон със зехтин – жена идва и дарение за църквата. Чудеса наистина стават! – За какво помага иконата на Богородица Скоропослушница? – Тя е бързо чуваща молбите ни, затова се нарича Скоропослушница. И който с чисто сърце и с искреност застане пред нея, тя ще му даде духовно и телесно здраве. Св. Богородица знае от какво имаме нужда. Ако я помолим, ще ни го даде. Христос казва: „Искайте и ще ви се даде. Търсете и ще намерите.“ А не да стоим и да чакаме. Трябва да го поискаме. Тя е особено петимна към бездетните, към хроми хора, които пристъпват с вяра. – Какво бихте искали да направят управниците ни? – Най-бързото нещо, което могат да направят, е да въведат вероучението в училище. Искам да им кажа: „Спасете българския дух!“ В училище децата ще се запознаят с Христос, със Св. Богородица, със светиите. Те ще знаят какво е да отидат в църквата, да се прекръстят, да целунат иконата, да се помолят и да продължат напред с дръзновението, вярата и убедеността, че майката Божия ги е чула и отговоря на молбата им. Нашият гост  Ставрофорен иконом Николай Николов е роден през 1969 г. в Кюстендил. Завършил е магистратура по богословие в Софийския университет “Св. Климент Охридски”. Предстоятел на старинен храм “Св. Петка” вече 17-а година. От 24 години е свещеник.        ", "date": "2018.08.11", "title": " Отец Николай Николов, предстоятел на старинен храм „Св. Петка” в София, пред „Труд“: Вероучението ще спаси духа български"}
{"url": "https://trud.bg/%d0%b4%d0%b6%d0%b8%d0%b3%d0%b8%d1%82-%d1%81-%d0%bf%d0%be%d1%80%d1%88%d0%b5-%d0%ba%d0%b0%d1%86%d0%bd%d0%b0-%d0%bd%d0%b0-%d0%be%d0%b6%d0%b8%d0%b2%d0%b5%d0%bd-%d1%82%d1%80%d0%be%d1%82%d0%be%d0%b0%d1%80/", "text": "Спортен автомобил „Порше“ с габровска регистрация е катастрофирал на тротоара на централния варненски булевард „Цар Освободител“, съобщиха от „Пътна полиция“. Инцидентът е станал в централната част на града в посока Младежкия дом и по чудо няма пострадали граждани, тъй като мястото е оживено и по тротоара се движат много пешеходци. Ударен е преминаващ колоездач, на земята се вижда смачканото колело, информира novavarna.net. За сега няма информация за пострадали пешеходци. Причините за произшествието се установяват, но най-вероятно става дума за движение с несъобразена скорост. Превозното средство все още се намира на тротоара на бул. „Цар Освободител“ 33А. При произшествието има нанесени материални щети по автомобила, както и върху месарница, която се намира в близост. От полицията допълниха, че от началото на деня в града са регистрирани общо 11 пътни произшествия. Има един пострадал, който е с контузии и няма опасност за живота му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.11", "title": " Джигит с Порше кацна на оживен тротоар във Варна"}
{"url": "https://trud.bg/%d0%bb%d1%83%d0%ba%d1%81%d0%be%d0%b7%d0%b5%d0%bd-%d0%b1%d1%83%d0%bd%d0%ba%d0%b5%d1%80-%d0%b7%d0%b0-1-%d0%bc%d0%bb%d0%bd-%d0%b5%d0%b2%d1%80%d0%be/", "text": "G-класата на Mercedes е автомобил, който прилича на бункер с ръбоватите си форми, но канадската фирма за бронировка Inkas го превръща в истинско подвижно убежище от куршуми. Представеният от Inkas модел е от вече спряната от производство G-класа с удължена каросерия до 6,19 м, който тежи „само” 816 кг повече от стандартното изпълнение. Зад това „само” стоят прилаганите олекотени материали, защото защитната облицовка води до сериозно увеличаване на теглото. Който поръчва такъв автомобил, значи има врагове и иска да се чувства на сигурно място, когато пътува от точка А до точка Б. Бронираната G-класа отговаря на най-високата степен на защита BR7 за леко превозно средство с хомологация за масовите пътища. Колата без проблем издържа на обстрел с висококалибрено оръжие, както и на избухването на ръчни гранати. За разлика от солидната работа, която са извършили за обезопасяването на пътническата кабина, специалистите по бронировка не са пипали нищо по двигателя. Бензиновият битурбо мотор V8 с работен обем 5,5 л от варианта AMG 63 запазва мощността си от 571 конски сили. Подсилени са спирачките и окачването заради увеличеното тегло. Шофирането би трябвало да се доближава до това на стандартна G-класа, но собственикът едва ли ще мисли по този въпрос, защото неговото място не е зад волана, а в отделената със стена пътническа клетка. Нейното обзавеждане е коренно променено. Инсталирани са само две луксозни кресла с опори за краката, които се превръщат в легла като в бизнес класа на самолет. Тези седалки, облечени в първокачествена алкантара, са с отопление, охлаждане, вентилация и масажни функции. Далеч пред креслата се намира дървен минибар, а на стената зад шофьорското място е поставен голям екран с разделителна способност 4K, на който пътниците могат да гледат не само филми и телевизия, но и картина от инфрачервените охранителни камери на автомобила. Всичко, което те записват, се съхранява в облак.  Цената на този луксозен и добре обезопасен мобилен „обект” е малко над 1 млн. евро.", "date": "2018.08.11", "title": " Луксозен бункер за 1 млн. евро\t\t\t"}
{"url": "https://trud.bg/%d1%83%d1%87%d0%b5%d0%bd%d0%b8-%d0%be%d1%82%d0%ba%d1%80%d0%b8%d1%85%d0%b0-%d0%b4%d0%b5%d0%bf%d1%80%d0%b5%d1%81%d0%b8%d0%b2%d0%bd%d0%b0%d1%82%d0%b0-%d0%b7%d0%be%d0%bd%d0%b0-%d0%b2-%d1%87%d0%be/", "text": "Учени от Масачузетския технологичен институт идентифицираха зона на главния мозък, отговаряща за реакциите, свързани с чувството за тревожност и депресия, пише сп. Neuron. При определени условия този участък може да формира супердепресия, която е невъзможно да бъде лекувана с помощта на медикаменти. Американските учени считат, че съществува възможност и за обратна реакция. „Изключването“ или потискането на активността на „депресивната зона“ може значително да подобри настроението на човека и той да стане по-невъзприемчив към външните фактори, които предизвикват труднолечимите психически разстройства. Изследователите считат, че активността на ивичестото тяло в мозъка може да влияе на централната нервна система. Опити с примати показаха взаимовръзката между частите на главния мозък при развитието на сложните разстройства на психиката. Сега учените тепърва ще изясняват как правилно трябва да се стимулират определени участъци, за да работи мозъкът в „позитивен ключ“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Учени откриха „депресивната зона“ в човешкия мозък"}
{"url": "https://trud.bg/%d1%81%d0%bb%d1%8a%d0%bd%d1%87%d0%b5%d0%b2%d0%be-%d0%b8-%d0%b3%d0%be%d1%80%d0%b5%d1%89%d0%be-%d1%89%d0%b5-%d0%b5-%d0%b2%d1%80%d0%b5%d0%bc%d0%b5%d1%82%d0%be-%d0%b4%d0%bd%d0%b5%d1%81-3/", "text": "Днес ще бъде слънчево, след обяд над източната половина от страната с временни увеличения на облачността. Ще духа слаб до умерен изток-североизточен вятър. Максималните температури ще са между 29 и 34 градуса, в София – около 29 градуса, съобщиха от НИМХ – БАН. Над Черноморието ще бъде слънчево. След обяд ще има временни увеличения на облачността, но валежи не се очакват. Ще духа умерен вятър от изток-североизток. Максималните температури ще са 27 – 29 градуса. Температурата на морската вода е 26 – 28 градуса. Вълнението на морето ще е 3 – 4 бала. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Слънчево и горещо ще е времето днес"}
{"url": "https://trud.bg/%d1%86%d1%83%d0%bd%d0%b0%d0%bc%d0%b8-%d0%be%d1%82-%d0%bc%d1%83%d0%b7%d0%b8%d0%ba%d0%b0-%d0%b7%d0%b0%d0%bb%d0%b8%d0%b2%d0%b0-%d0%b2%d0%b0%d1%80%d0%bd%d0%b0/", "text": "Три концерта с различен стил музика за празничната седмица на Варна ще разтърсят морето. Мястото са атрактивната зона на пристанището и на Южния плаж. Маратонът започва на 12 август с MTV Presents Varna Beach на плажа. Британска певица от албански произход Рита Ора, която стана популярна с песента си “Hot Right Now”, ще бъде една от звездите, които ще се качат на сцената. Публиката ще посрещне Years & Years, Redfoo, Rewire & Varski, както и Дара, Криско, Павел и Венци Венц, Тита и 4Magic. Входовете за концерта ще бъдат отворени в 15 ч., а събитието ще приключи около 23.30 ч. Децата под 5 години могат да влязат на фестивала безплатно, когато са придружени от родител или настойник, притежаващ валиден билет. Децата под 14-годишна възраст трябва да бъдат придружавани от възрастен, а тези, които на възраст между 14 и 18 години трябва да носят подписана декларация от родител или настойник. Навръх празника на Варна – 15 август, концертът в свободната зона на пристанището ще представи музикалното поп дуо “Моранди” от Румъния, Славин Славчев и групата Julian’s Laughter, Атанас Колев, Папи Ханс, Виктория Георгиева, 100 кила, Дийп зон прожект /Deep Zone Project/ и Орлин Павлов. Входът за концерта е свободен, а началото е в 21 ч. Около 23.20 ч. ще започнат празничните илюминации за Деня на Варна. Музикалният маратон ще продължи на 17, 18 и 19 август, когато започва фестивалът VARNA MEGA ROCK. За всички фенове на рок музиката, които са закупили двудневни билети , ще има бонус – безплатен вход за Special Varna Rock Night на 17 август. През трите дни на фестивала ще звучат финландските легенди Nightwish, Глен Хюс, Apocalyptica, KAMELOT и българските групи БТР, Кросфайър, Кикимора , Бандида и Конкурент. Концертите ще започват около 17.30 часа и ще продължават до около 23 часа.", "date": "2018.08.11", "title": " Цунами от музика залива Варна\t\t\t"}
{"url": "https://trud.bg/%d1%84%d0%b8%d1%81%d0%ba%d0%b0%d0%bb%d0%bd%d0%b8%d1%8f%d1%82-%d0%b8%d0%b7%d0%bb%d0%b8%d1%88%d1%8a%d0%ba-%d0%bd%d0%b0%d1%87%d0%b8%d0%bd-%d0%bd%d0%b0-%d1%83%d0%bf%d0%be%d1%82%d1%80%d0%b5%d0%b1%d0%b0/", "text": "Сложен е изборът между реализирането на дългосрочни цели и решаването на социално-икономически проблеми Напоследък натрупаният от началото на годината фискален излишък се оказа в центъра на различни интерпретации и скандали. В основата на всичко стои идеята, че този излишък трябва по някакъв начин да бъде похарчен, естествено в полза на едни или други заинтересовани групи. В условията на България подобни съмнения не са неоснователни, макар че излишъкът, сам по себе си, не променя нищо от гледна точка на правилата за използване на публичните средства. Това навежда на мисълта, че феноменът фискален „излишък“ се нуждае от нещо повече от повтаряне или превъзнасяне. Всъщност, реализирането на значителен излишък, при положение, че Законът за държавния бюджет планира дефицит, не е непременно нещо положително. Необходимо е ясно очертаване на значение му за устойчивото развитие на икономиката. Първата реакция е по отношение на самия термин „излишък“. В най-бедната страна от ЕС, където всички сектори и дейности, зависими от държавата, са малко или повече недофинансирани, трудно можем да говорим за излишни средства. Излишъкът за някакъв период просто означава, че постъпленията на държавата превишават разходите, т.е. става въпрос за някакво временно положително салдо при изпълнението на консолидираната фискална програма или държавния бюджет. Подобни положителни салда могат да бъдат следствие на преизпълнение на приходите, нереализиране на разходите или и на двете. Терминът „излишък“, възприет в Закона за публичните финанси, в този смисъл е неуместен и подвеждащ.  При наличието на „излишъци“ естествено възникват редица вторични въпроси- първо, има ли изобщо такива излишъци и ако да, то какви са конкретните причини за тяхната поява; второ, какво да правим с тези излишъци и трето, полезно ли е, от макроикономическа гледна точка, да реализираме системно излишъци, при положение, че сме планирали дефицити. Нека започнем с текущия „излишък“. Според отчета на правителството за първата половина на 2018 г., бюджетното салдо по консолидираната фискална програма към юни същата година е положително в размер на 1 713,9 млн. лв. (1,6 % от прогнозния БВП) и се формира от излишък по националния бюджет в размер на 2 014,4 млн. лв. и дефицит по европейските средства в размер на 300,5 млн. лева. Самият излишък по националния бюджет е следствие от преизпълнение на приходите, главно преките данъци и недоизпълнение на разходите. Трябва да отбележим, че самата консолидирана програма е планирана с дефицит от над 600 млн. лева, т.е. излишъкът променя цялостно макроикономическата картина на българската икономика. Дали тази промяна стимулира или забавя деловата активност, е въпрос на много сериозен анализ. Все пак, при тава положение, би следвало да очакваме касовата позиция на правителството да се подобри, т.е. парите по сметките на държавата в БНБ и търговските банки да нараснат. Това обаче не се наблюдава. Фискалният резерв на правителството към 30 юни 2018 г. е 10,83 млрд. лева, докато в началото на годината възлиза на 11,186 млрд. С други думи, излишък, като касово натрупване на пари по сметките на правителството, няма. Това, между другото, е добре, тъй като увеличаването на фискалния резерв не е нищо друго, освен свиване, при други равни условия, на парите в обръщение и даване на негативен импулс на вътрешното търсене. Съчетанието на фискален излишък с намаляващи ликвидни средства на държавата означава, че излишъкът може да е свързан единствено с управлението на държавния дълг и вътрешно покриване на дефицити- например на временния дефицит, породен от използването на еврофондовете. И наистина, правителството отчита отрицателно нетно финансиране както по отношение на вътрешния, така и на външния дълг в размер общо на около 1,13 млрд. лева. Като сумираме отрицателното финансиране на дълга, т.е. фактическото намаляване на задълженията на държавата и покриването на вътрешните дефицити на консолидираната фискална програма, получаваме примерно размера на излишъка. Този излишък обаче не е касов, а представлява намаляване на някакви бъдещи плащания и в този смисъл не съществува, т.е. това е излишък на начислена основа. Следователно, очакванията за наличието на някакви парични средства, които трябва спешно да бъдат похарчени, не отговаря на действителността. Анализът на текущия излишък показва до голяма степен какво става с периодичното „изчезване“ на натрупаните през миналите години излишъци. Те или водят до касово натрупване на парични средства и нарастване на фискалния резерв, главно в БНБ, или до намаляване на държавния дълг. Използването им за допълнителни разходи изисква, ако се спазват изискванията на Закона за публичните финанси, корекция на държавния бюджет със съответната санкция на Народното събрание. Друг е въпросът, че самият Закон за публичните финанси страда от сериозни недостатъци. Той е фокусиран единствено върху налагането на санкции и приемането на мерки за ограничаване на фискалните дефицити. Това е до голяма степен излишно, тъй като действащия в ЕС механизъм на контрол и координация на фискалните политики (т. нар. европейски семестър) е достатъчно строг и подробно регламентиран. За сметка на това обаче, въпросът с излишъците фактически не се регулира от нашето законодателство, вероятно като несъществена подробност. Нещо повече, споменатият закон дори разглежда генерирането на активно бюджетно салдо като желателна фискална цел. При това положение, органите, които би следвало да одитират правителството и да информират обществеността за проблемите с изпълнението на бюджета, а именно Сметната палата и наскоро създаденият Фискален съвет, фактически нямат законови основания да повдигат въпроса с управлението на фискалните излишъци, тъй като последните са обявени за нещо полезно по определение. Това виждане е дълбоко погрешно. Ако държавата реализира излишъци, особено в условията на валутен борд, това в перспектива ще доведе до пълно погасяване на държавния дълг, непрекъснато изземване на парични средства от икономиката и тяхното инвестиране в чуждестранни валутни активи като част от валутния резерв на БНБ. На практика това води до системно свиване на вътрешното търсене и забавяне на икономическия растеж. Следователно проблемите, породени от генерирането на излишъци, трябва да намерят своето регулиране в Закона за публичните финанси, подобно на тези с бюджетния дефицит. При наличието на структурни излишъци, естествено възниква въпросът за преформатиране на приходната и разходната част на бюджета, социалната и пенсионната политика. Възниква също така и въпросът за правилното управление на фискалния резерв и държавния дълг. С други думи, трябва да се определи процедура, при която фискалните излишъци да бъдат контролирани по един оптимален начин, а не на базата на неясни принципи и импровизации. Това е важен проблем, тъй като размерите на тези излишъци достигат 2-3% от БВП и представляват важен фактор за динамизиране на икономиката и преструктуриране на социално-икономическата политика. Що се отнася до текущия излишък, то при запазване на сегашните тенденции той следва да се увеличи до над 2% от БВП, особено ако салдото по операциите със структурните фондове на ЕС се подобри. Натрупването на резерви и по-нататъшното свиване на държавния дълг са една от опциите за използване на излишъка. Този вариант има своите предимства, но по-нататъшното свиване на относително ниския държавен дълг в условията на ниски лихви, не е непременно най-доброто решение. От друга страна излишъкът означава, че правителството очевидно има ресурс и за преструктуриране на разходната си политика, поставяйки си по-амбициозни цели в областта на доходите, социалната политика, пенсиите, инвестициите, образованието и здравеопазването, при това без да рискува макроикономическата стабилност на страната. Това е и база за сериозна дискусия за оптимизиране на фискалната политика, особено при очертаващите се социални конфликти, свързани с бюджетното финансиране- например на хората в неравностойно положение. Следователно, използването на т. нар. фискални излишъци поставя управляващите пред сложния избор между реализирането на дългосрочни цели и решаването на текущите социално-икономически проблеми.", "date": "2018.08.11", "title": " Фискалният излишък – начин на употреба\t\t\t"}
{"url": "https://trud.bg/%d1%81%d1%83%d1%80%d0%be%d0%b2%d0%b8-%d1%8f%d0%b9%d1%86%d0%b0-%d0%b8-%d0%bc%d0%bb%d1%8f%d0%ba%d0%be-%d0%b7%d0%b0-%d0%b7%d0%b0%d0%ba%d1%83%d1%81%d0%ba%d0%b0/", "text": "Най-непреодолимата й слабост били сладоледените мелби и десертите “Казвали са ми, че хранителните ми навици са просто ужасни. Аз обаче не мисля така.” Мерилин Монро – една от най-големите икони на женската хубост на всички времена, е намерила идеален начин да поддържа емблематичните си пропорции, при това без да се напряга излишно или да търпи лишения и глад. 165 см. висока, 54 кг, с повече от перфектни мерки – 91-58-91, тя никога не е смятала, че фигурата й е нещо особено. През годините Монро е варирала в килограмите и обиколката на талията бюста и ханша и се е борила с напълняването, като всяка нормална жена. Най-непреодолимата й слабост били сладоледените мелби и десертите. Съвременните звезди компенсират хранителните си “прегрешения” с увеличаване на тренировките. В днешно време има разнообразни възможности да изгорим приятно и лесно излишните калории, като скачане с кокили, плуване, спининг, фитнес, йога и всякакъв вид танци. Навремето не е имало такива възможности. А и кльощите с поглед на гладни глисти въобще не са се котирали. Красивата жена е трябвало да има всички нужни извивки. Точно като г-ца Монро. За да не затлъстее, звездата си е изработила предимно белтъчинен режим, който отговаря на личните й вкусове. Тъй като не искала да се лиши напълно от десертите, тя е решила да “окастри” от въглехидратите останалите хранения за деня. Сутрин Монро закусвала с чаша горещо мляко, в което са разбити две сурови яйца. Обяда пропускала, а за вечеря хапвала пържола с моркови и десерт. От описанието на режима й изглежда сякаш се е хранила горе-долу добре, но при изчисление на калориите се оказва, че е поглъщала с около 500 калории по-малко от необходимите за дама с нейния ръст, активност и килограми. Жена с размерите на Мерилин Монро, която не си пада особено по движението, трябва да изяжда 1733 калории дневно, за да задържи теглото си и 1233, за да отслабва с 0,5 кг. на седмица. Нейният дневен прием на калории е достигал до 1184 к. Мерилин съвсем не е била по спорта. В множество интервюта си признава, че не обича да се напряга физически, а от всичко най-много мрази да я “мотивират за спорт” строги инструктори с крясъци от типа “строй се, преброй се”. Стегнатият и перфектен ханш, тънката талия и дългите крака са й дар от природата. Единствената част от тялото си, за която полага системни грижи, са гърдите. Всеки божи ден актрисата правела кратичък комплекс от упражнения за стягане на бюста с гирички от по 2 кг. Разбира се това е лично изобретен режим, който е бил подходящ за нейното телосложение и метаболизъм. Не се знае дали ако беше доживяла до 50-ата си година, когато изгарянето на калориите обикновено се забавя, този щурав начин на хранене щеше да й свърши достатъчно добра работа.   3 причини да не го правим 1. Дори и да е минимален, рискът от салмонелоза не е за пренебрегване. 2. Суровото яйце по-трудно се усвоява. Организмът извлича по-малко хранителни вещества, отколкото ако го сварим или опържим. В жълтъка се съдържа биотин, който укрепва ноктите и косата и е полезен за кожата и очите. В белтъка обаче има вещество, наречено авидин. Това е гликопротеид, който има свойството да образува в организма биологично неактивен комплекс с биотина. Всяка молекула авидин се свързва с 4 молекули биотин. Това важи, но с много по-малка сила (30-40%), и при вареното яйце. 3. Според аюрведа млякото и яйцата са несъвместими храни и не бива да се консумират заедно.   Само за бюста Всяка сутрин, след като се поразсъня и си измия лицето и зъбите, лягам на пода и правя 10-минутна гимнастика за стягане на бюста. Използвам двукилограмови гирички. 1. Започвам с разтворени встрани ръце. Вдигам гиричките напред над лицето си и бавно ги спускам. Правя 15 повторения. 2. Ръцете са опънати на пода над главата. Отново бавно ги вдигам, докато застанат перпендикулярно пред лицето ми, спускам внимателно. 15 повторения и от това. 3. Пак започвам с ръцете встрани, повдигам ги на 45 градуса от земята и правя малки кръгове с двете ръце, докато се изморя. Тези упражнения сама съм си ги измислила. Сигурна съм, че вършат работа, защото усещам как работят мускулите ми на нужните места.   Примерно дневно меню Закуска Две сурови яйца, разбити в чаша горещо прясно мляко плюс мултивитамини. (300 калории.) Обяд Пропуска обяда. Вечеря Агнешки ребърца, телешка пържола или пък черен дроб, запечени на скаричката, която си имам в хотела и 4-5 сурови моркова. Сигурно в предишен живот съм била заек, защото не може да ми омръзне да хрупам моркови. (Между 400 и 600 калории.) Десерт Сладоледено суфле 284 к. Максимално на ден 1184 к.", "date": "2018.08.11", "title": " Сурови яйца и мляко за закуска"}
{"url": "https://trud.bg/%d0%bd%d0%b0%d1%81%d0%b0-%d0%b8%d0%b7%d0%bf%d1%80%d0%b0%d1%89%d0%b0-%d1%81%d0%be%d0%bd%d0%b4%d0%b0%d1%82%d0%b0-%d0%bf%d0%b0%d1%80%d0%ba%d1%8a%d1%80-%d1%81%d0%be%d0%bb%d0%b0%d1%80/", "text": "НАСА ще изстреля днес от космодрума Кейп Канаверал във Флорида специалната сонда „Паркър Солар“. Главната ѝ цел е да разкрие тайните на необичайната атмосфера около Слънцето. Апаратът струва 1,5 милиарда долара и има за цел да навлезе в слънчевата атмосфера, където ще изледва небесното тяло. Сондата не е особено голяма – тя е с размерите на автомобил, но е направена специално да издържи огромната горещина на разглеждания обект. Това ще е най-близкото изследване на Слънцето, правено някога в историята на човечеството. Мисията е планирана за 7 години и за това време сондата трябва да премине 24 пъти през короната. „Паркър Солар“ е обвита с термозатен щит и се предполага, че той ще я предпази от топлинното излъчване, тъй като издържа на температура до 1 300 градуса по Целзий. Учените се шегуват, че на този щит дори Капитан Америка би завидял. Веднага след изстрелването започва поставянето на рекорди. Досегашният шампион, достигнал най-близо до слънцето е Helios 2, изминал 43 милиона километра през 1976 г. „Паркър Солар“ се очаква да подобри този рекорд, а по време на най-близките си слънчеви преходи, ще се спусне през короната със 690 км/ч и ще постави и скоростен рекорд. За първи път НАСА кръщава свой космически кораб на жив човек. Совалката носи името на астрофизика Юджийн Паркър, който на младини пръв допуска, че на Слънцето има ветрове. Мнозина са скептични, но уредът “Маринър 2” на НАСА доказва неговото твърдение години по-късно. Днес Паркър е на 91 години и заедно със семейството си ще присъства на изстрелването. / / АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " НАСА изпраща сондата „Паркър Солар“ за изследване короната на Слънцето (ВИДЕО)"}
{"url": "https://trud.bg/%d0%bf%d1%80%d0%b8%d0%b5%d1%85%d0%b0-26-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8-%d0%b2-%d0%ba%d1%83%d1%80%d1%81-%d0%bf%d0%be-%d0%b2%d0%be%d0%b5%d0%bd%d0%bd%d0%be-%d0%b4%d0%b5%d0%bb/", "text": "26 офицерски кандидати, сержанти и войници са приети в курса за придобиване на професионална квалификация по военно дело в НВУ „Васил Левски”. Обучението се провежда в редовна форма, като учебните занятия започват от 28 август. Повишаването на професионалната квалификация е в девет модула. Най-много – 7, са зачислени в модул „Разузнаване” и 6 – в „Материални средства, придвижване и транспорт”. По трима души ще се усъвършенстват в направленията „Мотопехотни и танкови войски” и „Военни комуникации и информационни системи”. В модулите „Танкова и автомобилна техника” и „Зенитно-ракетни войски” са приети по двама, а в модулите „Полева артилерия”, „Войски за ядрена, химическа, биологическа защита и екология” и „Артилерийско и зенитно въоръжение, стрелково оръжие, оптика и бойни припаси” – по един. Имената на одобрените кандидати са публикувани на сайта на Министерството на отбраната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Приеха 26 кандидати в курс по военно дело в НВУ „Васил Левски”"}
{"url": "https://trud.bg/%d0%bd%d0%b0%d0%b4-600-%d0%bd%d0%b0%d1%80%d1%83%d1%88%d0%b8%d1%82%d0%b5%d0%bb%d0%b8-%d0%bd%d0%b0-%d0%bf%d1%8a%d1%82%d1%8f-%d1%85%d0%b2%d0%b0%d0%bd%d0%b0%d1%85%d0%b0-%d0%b7%d0%b0-%d0%bf%d0%be-%d0%bc/", "text": "Успешно приключи първата част от проведената специализирана операция за контрол по основните пътища, съобщиха от МВР. В рамките на операцията екипите са проверили 231 моторни превозни средства и 316 водачи и пътници. Констатирани са общо 614 нарушения, като най-голям е броят на тези за скорост – 512. Констатиран е един случай на управление на моторно превозно средство в аварийната лента на магистралата и случай, при който чуждeнец е пътувал без регистрационни табели. В хода на проведения контрол са издадени 67 фиша, съставени са 27 акта за установено административно нарушение и 8 заповеди за принудителни административни мерки. Освен това са връчени 31 електронни фиша на водачи за техни предишни нарушения, а на 3-ма са отнети свидетелствата за управление, поради неплатени задължения по Закона за движение по пътищата. В рамките на операцията служителите са установили и 15 лица от криминалния контингент. Операцията започна вчера сутринта. В нея  , който да следи за спазването на правилата за движение от въздуха.Тя е за контрол по основните пътни направления у нас и е насочена към агресивното шофиране по пътищата. Паралелно с това се извършват проверки за употреба на алкохол, наркотични вещества и правилно превозване на огнестрелно оръжие и боеприпаси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.11", "title": " Над 600 нарушители на пътя хванаха за по-малко от 24 часа (ВИДЕО)\t\t\t"}
{"url": "https://trud.bg/387-%d1%81%d1%82%d0%b0%d0%bd%d0%b0%d1%85%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5%d1%82%d0%be-%d0%b2/", "text": "На 387 души нарасна броят на загиналите при  миналия уикенд на индонезийския остров Ломбок – популярна туристическа дестинация, предадоха ДПА и Асошиейтед прес, цитирайки националната служба за справяне с бедствията. Ранени са близо 13 700 души, а хората, останалите без подслон или принудени да напуснат дома си, са 397 000 – около 10% от жителите на Ломбок, каза говорителят службата Сутопо Нугрохо. „Числеността на жертвите ще продължи да расте, тъй като все още има хора, пометени от свлачища или погребани под отломките на разрушените сгради“, предупреди той. По предишни данни загиналите при труса с магнитуд 6,9 от 5 август бяха 321. Сутопо Нугрохо отбеляза, че според сателитни снимки на НАСА между 30 юли и 5 август о-в Ломбок се е издигнал с 25 см. Говорителят на службата за справяне с бедствията каза, че пострадалите се нуждаят спешно от помощ, като най-неотложно е да им се осигури подслон, храна, одеала и санитарно-хигиенни съоръжения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " 387 станаха жертвите на земетресението в Индонезия"}
{"url": "https://trud.bg/%d0%b5%d0%bc%d0%b8%d0%bb%d0%b8%d1%8f-%d0%b8-%d0%b6%d0%be%d1%80%d0%b6-%d0%b7%d0%b0%d0%bc%d0%b8%d0%bd%d0%b0%d0%b2%d0%b0%d1%82-%d0%bd%d0%b0-%d0%bc%d0%b5%d0%b4%d0%b5%d0%bd-%d0%bc%d0%b5%d1%81%d0%b5%d1%86/", "text": "За първи път тази година Емилия ще си подари дълга заслужена почивка в разгар на сезона, когато тя и колежките и са затрупани от оферти за участия по морето. Фолк певицата и съпругът й Жорш Башур, с когото си казаха „да“ преди броени дни са решили да заминат на меден месец и да прекарат заедно цели 20 дни, без да мислят за работа и други ангажименти. Последното участие на певицата бе снощи в Стара Загора. През септември прясната булка ще се върне на сцената, заредена с положителни емоции. По всичко личи, че Емилия е решила изцяло да се посвети на семейството си след трагедията която ги сполетя – синът на съпруга и Феди загина в катастрофа. Тогава Еми се оттегли от сцената, а след това му посвети песен.  ", "date": "2018.08.11", "title": " Емилия и Жорж заминават на меден месец\t\t\t"}
{"url": "https://trud.bg/%d0%bd%d0%be%d0%b2%d0%be-%d0%b1%d0%b8%d0%b6%d1%83-%d0%b2-%d1%81%d1%8a%d1%81%d1%82%d0%b0%d0%b2%d0%b0-%d0%bd%d0%b0-%d0%bc%d1%8a%d0%b6%d0%b5-%d0%b2-%d1%87%d0%b5%d1%80%d0%bd%d0%be-4/", "text": "Очертава се ансамблова суперпродукция Разкошната Ребека Фъргюсън е все по-заета с престижни проекти. Преди време стана ясно, че тя получава злодейска роля в “Доктор Сън” по Стивън Кинг, а сега се разбра, че тя ще се присъедини и към актьорския състав и на предстоящата нова версия на “Мъже в черно”. Засега не е ясно каква точно ще бъде ролята. Засега двете главни позции са запазени за Крис Хемсуърт и Теса Томпсън. Екипът на филма се разраства прогресивно. Наскоро към състава се включиха още Лиъм Нийсън, Кумал Нанджиани, Рейф Спол, танцовото дуо Les Twins и Ема Томпсън. Извън Томпсън, която се завръща като Агент О, позната от “Мъже в черно 3”, за останалите роли не се знае нищо – възможно е да са извънземни, а е възможно и да са други агенти, защото според официалната информация новият “Мъже в черно” ще бъде ансамблов, а не съсредоточен само върху два персонажа, както бяха предишните филми. Режисьор на “Мъже в черно” („Men in Black”) е Ф. Гари Грей („Италианска афера”, “Straight Outta Compton”, “Бързи и яростни 8”), а сценарият е дело на Мат Холоуей и Арт Маркъм, по образи създадени от Лоуел Кунингам. Уолтър Ф. Паркс и Лори МакДоналд са продуценти, а Стивън Спилбърг отново е изпълнителен продуцент.", "date": "2018.08.11", "title": " Ново бижу в състава на „Мъже в черно 4“\t\t\t"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d1%81%d0%b0-%d0%b2-%d1%81/", "text": "Селекционерът на националния отбор по волейбол Пламен Константинов заяви, че в момента за световното първенство се готвят най-добрите налични български волейболисти. След триседмичен лагер на високопланинската база Белмекен, „лъвовете“ се завърнаха в София за двустранна игра, а подготовката им ще продължи във Варна, където са и първите мачове от груповата фаза на Мондиала. „Момчетата работиха здраво на Белмекен. Но един такъв лагер е тежък за тях, сигурно и изнервящ, и имат нужда да си починат малко психологически, не само физически. Виждате, че Скримов е възстановен. Ники Николов е добре. Той си има някакви хронични болежки, но няма драма. Теди Тодоров горе-долу го вдигнахме. При него големия проблем е кръста, дали ще издържи, но засега е повече вътре в отбора, отколкото вън. За Дани Милушев знаете ситуацията, че нямаше как да го чакаме на Белмекен, но сега ще го видим как е във Варна все пак. Имаме го като идея, но да видим в какво състояние. За Георги Братоев е ясно. Розалин Пенчев почувства умора в краката и той имаше да свърши малко специфична работа за него и затова го оставихме да почива, но няма някакви травми. В общи линии това, което е най-доброто според мен в момента, е тук“, заяви Константинов, цитиран от  . Той разкри, че в момента възпитаниците му чувстват умора и се оплакват от мускулни проблеми, но се надява за старта на шампионата на 9 септември, всички да са възстановени. Под въпрос е участието на Боян Йорданов на световното първенство, като до дни ще стане ясно състоянието му. “Играчите са понатоварени и имат някои мускулни проблеми. Да кажем, че само Боян чакаме да видим как е ситуацията, пак е мускулно. Надявам се да е само някакво разтежение, да не е повече“, каза още Константинов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Пламен Константинов: Най-добрите са в състава за световното"}
{"url": "https://trud.bg/%d0%be%d1%81%d1%82%d1%80%d0%be%d0%b2-%d0%ba%d0%be%d1%80%d1%84%d1%83-%d0%b8%d0%b7%d0%b1%d1%80%d0%b0-%d0%b7%d0%b0-%d0%b2%d0%b0%d0%ba%d0%b0%d0%bd%d1%86%d0%b8%d1%8f%d1%82%d0%b0-%d1%81%d0%b8-%d0%b4%d1%8a/", "text": "За пореден път дъщерята на македонския премиер Зоран Заев избра Гърция за лятната си ваканция. Александра Заева започна лятното си турне от Халкидики и продължава своята почивка в Йонийско море. В Истаграм Александра е публикува три снимки от почивката си на остров Корфу. На две от тях е сама, а на третата я прегръща … избраника на сърцето й Иван Проданов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Остров Корфу избра за ваканцията си дъщерята на македонския премиер Заев"}
{"url": "https://trud.bg/%d0%b7%d0%b0%d0%bc-%d0%ba%d0%bc%d0%b5%d1%82%d1%8a%d1%82-%d0%b5%d0%b2%d0%b3%d0%b5%d0%bd%d0%b8-%d0%ba%d1%80%d1%83%d1%81%d0%b5%d0%b2-%d0%bd%d1%8f%d0%bc%d0%b0-%d0%b2%d0%b0%d1%80%d0%b8%d0%b0%d0%bd%d1%82/", "text": "Няма вариант кръстовището при Ректората на Софийския университет да не е отворено за движение в понеделник сутринта. Това каза пред журналисти заместник-кметът на Столична община по направление „Транспорт“ Евгени Крусев след инспекцията на   при Ректората на Софийския университет. Той поясни, че графикът е направен при максимална мобилизация неделя вечерта всичко да е готово, така че в понеделник кръстовището да работи нормално. По думите му изпълнението на графика се обуславя от хубавото време. „Тук ремонт не е правен от около 20 години. Вече кръстовището е затворено 12-ти час. За тези 12 часа строителите са премахнали изцяло старата настилка. На места излезе по-слаба основа на самото кръстовище, така че там се фрезова допълнително. Очакваме до два часа да започне асфалтиране“, каза Крусев и поясни, че това ще се случи на три пласта. „За утре ще остане износващият финален пласт асфалт, плюс маркировката“, каза заместник-кметът. Инфраструктурните ремонти в столицата, с изключение на този по ул. „Граф Игнатиев“, ще приключат до 15 септември, обяви Евгени Крусев. По думите му ремонтите по бул. „България“, бул. „Арсеналски“, бул. „Васил Левски“, Източната тангента и ул. „Резбарска“ трябва да приключат до 15 септември 2018 г. „Всички тези обекти ще приключат на първия учебен ден, така че когато трафикът се засили, да могат да се използват пълноценно всички булеварди и улици“, обясни Крусев. На въпрос как ще коментира изявления в публичното пространство, че ремонтите в столицата не са качествени, заместник-кметът отговори: „Нямам информация някоя дейност да е изпълнена некачествено. Има строителен надзор, който постоянно следи на обектите. Той има за ангажимент единствено и само това да съблюдава за качеството“, обясни още Крусев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Зам.-кметът Евгени Крусев: Няма вариант кръстовището при Ректората да не е отворено в понеделник"}
{"url": "https://trud.bg/%d0%bc%d0%b0%d1%82%d0%b5%d0%be-%d1%81%d0%b0%d0%bb%d0%b2%d0%b8%d0%bd%d0%b8-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d0%bf%d1%80%d0%be%d0%bc%d0%b5%d0%bd%d0%b8-%d0%b7%d0%b0%d0%b1%d1%80/", "text": "Крайнодесният вицепремиер на Италия Матео Салвини е разпоредил да бъдат въведени промени в официалните формуляри, така че еднополови двойки да не могат да се обявяват за родители на деца, предаде Ройтерс. В интервю за католическия онлайн вестник „Нуова бусола куотидиана“ Салвини, който е вътрешен министър и лидер на антиимигрантската партия „Лига“, казва, че е дал указания във формулярите за лични документи за деца вече да няма графи „родител 1“ и „родител 2“, а да бъде изписано „баща“ и „майка“. „Ние ще защитим естественото семейство, основано на съюза между мъж и жена. Аз ще използвам всички свои възможни правомощия“, заявява той. В Италия сурогатната бременност е незаконна, а еднополовите двойки нямат право да осиновяват деца. Но някои съдилища и общински администрации в страната дават родителски статут на партньора на майка или баща, които имат деца от предишна връзка, въпреки че това не е предвидено от националното законодателство. Салвини настоява, че правителството никога няма да приеме сурогатна бременност или „подобни ужасии“.  Според проучвания на общественото мнение сега Матео Салвини е най-популярният политик в Италия. Неговата социално консервативна политика засега се харесва на избирателите. Анкета на „Ипсос“ сред католици, декларирали, че ходят на литургия поне веднъж седмично, установява, че подкрепата за него се е удвоила за период от четири месеца – през март тя е била под 16 на сто, а през юли е достигнала близо 32 процента, посочва Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.11", "title": " Матео Салвини разпореди промени забраняващи еднополови двойки да бъдат родители"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d1%80%d0%b0%d0%b7%d0%b4%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bb%d0%b8%d1%81%d1%82%d0%be%d0%b2%d0%ba%d0%b8-%d1%81-%d0%bf%d1%80%d0%b0/", "text": "От днес по граничните контролно-пропускателни пунктове започва раздаването на листовки на влизащите у нас транзитно преминаващи чужди граждани и туристи, съобщиха от МВР. В тях се съдържа информация за най-важните и нови моменти от Закона за движението по пътищата, кои разпоредби в никакъв случай да не се пренебрегват и възможните санкции, ако бъдат нарушени. Листовките са отпечатани на 4 езика – български, английски, немски и турски. Те са предназначени основно към транзитно преминаващите през нашата територия чужди граждани (т. нар. гастербайтери) и туристи, чийто поток се активизира в този период на годината. В листовките е обърнато внимание на това, че за неплатена винетна такса, водачът рискува да му бъде спряно превозното средство за срок от 1 месец и глоба между 300 и 3000 лева, в зависимост от вида му. Напомня се на шофьорите, че на наша територия трябва да се движат и през деня с включени светлини. Специално внимание е обърнато и на това, че в аварийните ленти на магистралите е забранено движението или спирането, освен в случай на повреда на моторното превозно средство или по здравословни причини на водача. Отбелязани са и санкциите за управление на моторно превозно средство след употреба на алкохол. Създадена е организация и листовките ще се раздават още при паспортния контрол, като в документа на водача ще се поставя и изготвената брошура. Това ще се случва на почти всички гранични пунктове – Калотина, Капитан Андреево, Маказа, Лесово, Кулата и др. На ГКПП „Калотина“ например са оставени 100 хиляди листовки, уточни началникът на граничния пункт Светослав Костадинов. Той обясни, че бройката е толкова голяма, защото само през неделния ден през пункта са преминали около 40 хиляди души. Акцията на полицията ще продължи до края на активното преминаване на шофьори през България в посока Западна Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Започва раздаването на листовки с правилата за движение у нас"}
{"url": "https://trud.bg/%d0%b3%d0%be%d0%bb%d1%8f%d0%bc-%d0%bf%d0%be%d0%b6%d0%b0%d1%80-%d0%b8%d0%b7%d0%b1%d1%83%d1%85%d0%bd%d0%b0-%d0%b2-%d1%81%d0%b0%d1%80%d0%be%d0%bd%d0%b8%d0%b4%d0%b0-%d0%b0%d1%82%d0%b8%d0%ba%d0%b0/", "text": "Голям пожар избухна тази сутрин малко преди 6 часа в Саронида. Горят сухи тревни площи на 44-ия километър от пътя Атина – Сунио. Според противопожарна служба 11 пожарни с 30 пожарникари и пет доброволци се борят с огнената стихия. Излетяха хеликоптер и два самолета, но ограничаването на пожара е затруднено от силния вятър. Огнени стихии бушуват и на островите Крит и Закинтос. Припомняме, че според информация на министерството за гражданска защита днес събота има голям риск от пожари (категория 4) в 8 региона на страната, един от тях е района на Халкидики, където почиват много българи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Голям пожар избухна в Саронида, Атика"}
{"url": "https://trud.bg/50-%d0%b3%d0%be%d0%b4%d0%b8%d1%88%d0%bd%d0%b0-%d1%88%d0%be%d1%84%d1%8c%d0%be%d1%80%d0%ba%d0%b0-%d0%bd%d0%b0-%d1%82%d1%80%d0%be%d0%bb%d0%b5%d0%b9-%d0%bf%d0%be%d1%87%d0%b8%d0%bd%d0%b0-%d0%bf%d0%be/", "text": "Водач на тролей е починал по време на работа в района на Лъвов мост. Сигналът е подаден към 11.24 часа. Тролеят се е движел по линия номер 7 в посока Сточна гара, управлявала го е жена на възраст около 50 години. Жената е успяла да отбие превозното средство, след което е починала, предаде „Фокус“, позовавайки се на информация от МВР. Няма пострадали пътници. Движението в района се осъществява нормално. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.08.11", "title": " 50-годишна шофьорка на тролей почина по време на работа\t\t\t"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "и така нататък за събота и неделя.", "date": "2018.08.11", "title": " Труд Уикенд – един вестник за два дни"}
{"url": "https://trud.bg/%d0%ba%d0%be%d0%bb%d0%b0-%d0%b3%d0%be%d1%80%d1%8f-%d0%bd%d0%b0-%d1%82%d1%80%d0%b0%d0%ba%d0%b8%d1%8f-%d0%bd%d1%8f%d0%bc%d0%b0-%d0%b4%d0%b0%d0%bd%d0%bd%d0%b8-%d0%b7%d0%b0-%d0%bf%d0%be/", "text": "Лек автомобил е пламнал на „Тракия“, преди разклона за Нова Загора, съобщи  . Инцидентът е станал на 246 км. в посока Бургас. Към момента няма данни за сериозно пострадали. На място е пристигнал екип на пътна помощ, но колата е изгоряла изцяло. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Кола горя на „Тракия“, няма данни за пострадали"}
{"url": "https://trud.bg/%d1%8f%d0%bf%d0%be%d0%bd%d0%b8%d1%8f-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d0%b4%d0%b0%d0%bb%d0%b8-%d0%bd%d0%b5%d0%b8%d0%bd-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d0%bd/", "text": "Япония проверява дали неин гражданин е бил арестуван в Северна Корея, предаде БНР. Медии в Япония съобщават, че е възможно 39-годишен мъж, който е автор на видеозаписи да е бил на посещение в Северна Корея, като част от група туристи. Очаквало се той да се върне на 13 август, но контактът с него е прекъснал. Възможно е той да е бил арестуван при опит да заснеме военен обект. Токио все още се опитва да договори освобождаването на японци, отвлечени в Северна Корея преди десетилетия. Съдбата им е ключов въпрос за отношенията между двете страни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Япония проверява дали неин гражданин е арестуван в Северна Корея"}
{"url": "https://trud.bg/%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%b5%d0%bd-%d0%b5-%d1%82%d1%80%d0%b0%d1%84%d0%b8%d0%ba%d1%8a%d1%82-%d0%bf%d0%be-%d0%b3%d1%80%d0%b0%d0%bd%d0%b8%d1%87%d0%bd%d0%b8%d1%82%d0%b5-%d0%bd/", "text": "Интензивен е трафикът на вход и изход за леки автомобили на ГКПП „Калотина“, за леки и товарни автомобили на вход на ГКПП „Кулата“, за леки автомобили на вход и изход от ГКПП „Маказа“, за леки и товарни автомобили на изход от ГКПП „Капитан Андреево“, за леки автомобили и в двете посоки на ГКПП „Дунав мост-Русе“, ГКПП „Дуранкулак“ и ГКПП „Кардам“. Това съобщиха от пресслужбата на ГД „Гранична полиция“. Информацията за трафика на граничните пунктове е към 18.00 часа. На българо-македонската граница трафикът е нормален на всички гранични контролно-пропускателни пунктове.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Интензивен е трафикът по граничните ни пунктове с Гърция, Сърбия, Румъния и Турция"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%b4%d1%83%d1%88%d0%b8-%d1%81%d1%80%d0%b5%d0%b4-%d0%ba%d0%be%d0%b8%d1%82%d0%be-2-%d0%b4%d0%b5%d1%86%d0%b0-%d0%b8-%d0%b1%d1%80%d0%b5%d0%bc%d0%b5%d0%bd%d0%bd/", "text": "Петима души, сред които 2 деца, са пострадали при катастрофата на пътя Варна – Бургас в района на село Старо Оряхово, съобщиха от ОДМВР – Варна. В момента движението по пътя Варна – Бургас в участъка след с. Старо Оряхово се извършва само в едната лента. В 12.38 часа е съобщено, че малко след село Старо Оряхово в посока Бургас е възникнало пътнотранспортно произшествие между два автомобила. По първоначални данни в завой челно са се сблъскали лек автомобил „Ситроен“ с бургаска регистрация и лек автомобил „Рено“ с украинска регистрация. На място са изпратени специализирани автомобили на РД ПБЗН, екипите на които са съдействали за разрязването на смачканите коли и изваждането на пострадалите. В болница във видимо тежко състояние са транспортирани общо 5 човека – 2 деца, бременна жена и водача на автомобила с украинска регистрация и водача на автомобила с бургаска регистрация. Към момента на мястото на произшествието предстои да се извърши оглед, движението се осъществява само в средна лента. Водачите трябва да шофират със скорост съобразена с пътните условия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Петима души, сред които 2 деца и бременна жена, пострадаха при катастрофа край Варна"}
{"url": "https://trud.bg/70-000-%d0%b4%d1%83%d1%88%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0-%d1%81%d1%80%d0%b5%d1%89%d1%83-%d0%bf%d1%80%d0%b5%d0%bc%d0%b5%d1%81%d1%82%d0%b2%d0%b0%d0%bd/", "text": "Най-малко 70 000 души се стекоха днес в Наха, главния град в префектура Окинава, на протест срещу преместването на авиобаза „Футема“ на американската морска пехота на по-слабо населено място в същата префектура, съобщиха в Туитър организаторите, цитирани от ТАСС. Асошиейтед прес съобщи за десетки хиляди протестиращи, събрали се в Окинава, за да изразят несъгласието си базата да бъде преместена на друго място на южния японски остров. Участниците в акцията почетоха паметта на починалия миналата седмица губернатор Такеши Онага, който оглавяваше движението против американската военна база от избирането му през 2014 г. Онага бе обещал да попречи на централното правителство да премести базата и критикуваше Токио, че не зачита волята на местните жители. Заместник-губернаторът Киичиро Дзяхана, представляващ Онага на днешния протест, заяви, че ще продължи делото му. Около половината от 50-те хиляди американски войници в Япония са базирани на остров Окинава, припомня АП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.11", "title": " 70 000 души протестираха срещу преместването на авиобаза на САЩ в друга част на префектура Окинава"}
{"url": "https://trud.bg/%d0%ba%d0%bb%d1%83%d0%b1-%d0%be%d1%82%d0%b2%d1%8a%d0%b4-%d0%ba%d0%be%d1%80%d0%b8%d1%86%d0%b8%d1%82%d0%b5-%d1%81%d0%b5-%d1%81%d1%80%d0%b5%d1%89%d0%b0-%d1%81-%d0%b2%d0%b5%d0%bb%d0%b8/", "text": "С литературно четене ще гостува във Велико Търново клуб „Отвъд кориците”. Срещата с публиката ще е на 16 август от 20 часа до паметника на „Асеневци” пред Галерията. На нея свои произведения ще представят авторите Георги Славов, Денис Олегов и Тодор Илиев, които са и основни организатори на клуба. Клуб „Отвъд кориците“ е създаден в края на 2014 година, за да дава трибуна на млади автори и да изгради общност на пишещи и четящи. Клубът всеки месец провежда дискусии на различни литературни теми, а периодично организира и четения пред публика. От септември миналата година клуб „Отвъд кориците“ има електронен вестник, в който публикува поезия и проза на различна тематика. Въпреки че целевата група е прохождащи автори, в изданието са публикували и утвърдени имена като Иван Русланов, Тео Буковски, Донко Найденов, Райчо Русев, Димитър Пенчев. През май тази година излиза и антологията с най-доброто от вестника „Отвъд кориците. Година първа“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Клуб „Отвъд кориците” се среща с великотърновци на Галерията"}
{"url": "https://trud.bg/%d1%81%d0%bf%d1%80%d1%8f%d1%85%d0%b0-%d0%b8%d0%b7%d1%81%d1%82%d1%80%d0%b5%d0%bb%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%81%d0%be%d0%bd%d0%b4%d0%b0%d1%82%d0%b0-%d0%bd%d0%b0-%d0%bd%d0%b0/", "text": "Технически проблеми, възникнали в последните минути преди старта, отложиха   на сондата на НАСА „Паркър“ към Слънцето, предаде Асошиейтед прес. Предвиденото за днес изстрелване беше спряно 1 минута и 55 секунди преди запалването на двигателите на ракетата-носител „Делта 4“ на космическата площадка в Кейп Канаверал. От НАСА съобщиха, че повторен опит за изстрелването на „Пъркър“ ще бъде направен утре. При своя полет космическият апарат трябва да се доближи най-плътно до слънчевата корона от всеки друг досега. Сондата е с големината на автомобил и тежи около половин тон. Обвита е със специално защитно покритие, което издържа на температура до 1300 градуса. Апаратът има за цел да се приближи на само 6 милиона километра от Слънцето. По план мисията трябва да продължи 7 години. За това време сондата ще премине цели 24 пъти през Слънчевата корона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Спряха изстрелването на сондата на НАСА „Паркър“ към Слънцето"}
{"url": "https://trud.bg/%d0%b0%d0%bb%d1%84-%d0%b0%d0%bb%d1%84%d0%b0-%d0%bc%d1%8a%d0%b6%d0%ba%d0%b0%d1%80/", "text": "Оранжевият космат коткоядец и майстор на саркастичния лаф Алф се завръща. Най-печеният пич от планетата Мелмак отново ще бъде телевизионна звезда. От компанията „Уорнър“ обявиха, че планират да продължат иконичния осемдесетарски сериал „Алф“, замислен като хумористично намигване към мегахита на Стивън Спилбърг „Извънземното“ от 1982-а. Поредицата, решена във формата на ситуационната комедия продължи четири сезона и общо 102-а епизода, превръщайки главния герой Алф в културна икона и световна мегазвезда. Продължението е в много начален стадий и още никакви детайли и идеи за сюжета не са известни. Едно е сигурно – и в началото на XXI век Алф трябва да бъде оставен да бъде Алф. Дори във века на джендър културните революции пришълецът от Мелмак Алф трябва да си бъде същия алфа мъжкар. Без смяна на пола, сексуалната ориентация и цвета на козината. Без да превръщат този лаком коткопоглъщач в истеричен веган. Алф е олицетворение на напомпаното с его Рейгъново десетилетие на осемдесетте години в САЩ. Неговото истинско име е Гордън Шамуей. Прякорът ALF (акроним от Alien Life Form) му е даден от Уили Танер, в чийто гараж пришълецът катастрофира. Алф е роден на 28 октомври 1756-а в долната източна част на планетата Мелмак, която се взривява и той търси спасение на своя космически кораб докато не намира уютния дом на семейство Танер в типичното американско предградие. Планетата Мелмак се намирала на шест парсека (около 20 светлинни години) от звездния свръхкуп Хидра-Кентавър и имала зелено небе, синя трева и лилаво слънце. Там златото и платината се срещали навсякъде и нямали особена стойност. Жителите на Мелмак ги ползвали вместо порцелан за направата на тоалетни и мивки. Затова и в епизода „Бейби, можеш да караш колата ми“ Алф продава златото и платината от своя космически кораб, за да купи „Ферари“ на Лин – дъщерята на Уили и Кейт Танер. За сметка на това на Мелмак най-върховни скъпоценности са марлята, пяната и дребния чакъл. Мелмашката валута се казвала Wernick – един Wernick бил равен на десет долара. Тялото на Алф е покрито с козина. Той има издължена муцуна на вълни, масивни бенки и осем стомаха. Алф обожава да консумира котки, може да си свирука без да отваря уста и притежава особено зрелищен талант да вбесява приютилия го Уили Танер. На родната си планета той имал верни другари и гадже на име Ронда. Всички те също успяват да избягат от чудовищната експлозия, унищожила целия им цветен и странен свят. Алф е посещавал гимназия в продължение на 122 години и е бил капитан на местния бейзболен отбор, където вместо топка са използвали морска храна, а теренът е бил от лед. Алф има неподражаем характер, който го превръща едновременно в световен любимец и тежък дразнител. Той редовно продуцира проблеми и създава главоболия на приемното си семейство. Отношенията му с Уили са колосален комедиен каталог. Алф е саркастичен и циничен, обича да си прави шеги, които често излизат извън контрол. Но дори и след най-епичните излагации той успява да намери път към сърцата на семейство Танер. Нищо, че в продължение на години се опитва да изяде тяхната котка Лъки. Алф е роден талант и органична суперзвезда. Той е точно това, от което се нуждае телевизията в момента. Политическата коректност и сигнализирането на добродетели и морално превъзходство не са му по вкуса. За разлика от котките. И почти всякаква друга храна извън света на зеленчуците. Алф обича да се изтъква, егото му е грандиозно, но чувството му за хумор го измъква от всяка ситуация. Алф е сърцето на компанията. Или ако искате – стомахът на компанията. Той е най-големият пич от Мелмак и ценен космически мигрант на планетата Земя.   Най-расовите реплики от сериала „Майтап бе, Уили!“ „Извинявай, Кейт, не знаех, че се къпеш гола!“ „Колата мърка като котенце, което ме подсеща, че съм гладен“ „Знаеш ли какво става, когато разтърсиш живота за ревера? Пада пърхот – това става!“ „Ако обичаш нещо, пусни го на свобода. Ако го сгази кола, значи не ти трябва“ „Любимата ми храна е от всичко по много“ „Зеленчуците не са храна, зеленчуците са това, което се яде с храната“ „Какво е това – бележка: „Алф, не яж това!“ Та аз не ям хартия!“ „Лин, послушай старите, остави изкуството и действай по план. Първа точка – хвани се за първия попаднал ти богаташ!“ „Хайде първо да хапнем, а после да проявяваме дружелюбие?“ Алф е постъпил в манастир.  Алф:„Казаха ми изискванията: мързел, алчност, лакомия…“  Уили:„Това са седемте смъртни гряха.“  Алф:„Уили, всички знаят, че седемте смъртни гряха живеят в гората със Снежанка…“ Уили: „Ти ползваш моята четка за зъби?“  Алф:„Зелената е твоята, нали?“  Уили:„Вече не е!“   За него Прекрасен пухкав приятел и радост за нашия дом Алф вече е част от нашето семейство. Той е толкова великодушен и забавен. Понякога успява да лази дълго време по нервите на баща ми Уили, но в крайна сметка нещата винаги се оправят .Алф ми дава ценни съвети за любовния живот и гаджетата, а един път дори ми подари „Ферари“. Няма по-добро и готино извънземно от него. Обичам го.   Да се връща на Мелмак Винаги съм знаел, че този тарикат Уили крие нещо от мен. С жена ми Ракел няма как да ни лъжат за твърде дълго време. Уили беше станал доста подозрителен и параноичен. Ако някой може да крие пришълец в дома си, то това е именно той. Но Алф няма място в нашето спокойно предградие. Не мога да си изпуша пурата без да направи някоя пакост и Уили да се разпищи. Да си се връща на Мелмак.   Винаги се опитва да ме изяде Не мога да ви кажа колко пъти този оранжев натрапник се е опитвал да ме изяде. Колко пъти ме слагал между две филии хляб с идеята да бъда следващия му вкусен котешки сандвич. Но винаги се измъквам. В крайна сметка си мисля, че ще се разберем, а Алф ще мине на диета. Знам, че с осем стомаха е трудно, но все пак е наложително. Сега е модерно да си във форма. Дори и да си космат пришълец.", "date": "2018.08.11", "title": " АЛФ – Алфа мъжкар"}
{"url": "https://trud.bg/%d0%b2%d1%8f%d1%82%d1%8a%d1%80-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b4%d0%b0-%d1%80%d0%b0%d0%b7%d0%bf%d0%b0%d0%bb%d0%b2%d0%b0-%d0%bf%d0%be%d0%b6%d0%b0%d1%80%d0%b8%d1%82/", "text": "Противопожарни екипи в Южна Калифорния се борят да попречат на горски пожар да погълне още жилища в Лейк Елсинор, а пожарникарите в северната част на щата постигнаха напредък срещу други големи пожари, предаде Асошиейтед прес. Пожарът, наречен Свещения огън, е обхванал Националния парк на Кливланд и заплашва хиляди жилища в Лейк Елсинор и други селища. Снощи той достигна площ от близо 77 кв. км. Пожарникарите съобщават, че са овладели 10% от него. Силните пориви на вятъра продължават да разпалват пламъците, очаква се те да се засилят днес следобед. Издадена е заповед за евакуацията на 20 000 души. Съдът отложи повдигането на обвинение срещу 51-годишния Форест Кларк, заподозрян, че е запалил пожара умишлено. Определена му беше гаранция от 1 милион долара. Кларк твърди, че обвиненията са фалшиви, но ако бъде признат за виновен, може да получи доживотен затвор. Същевременно обхващащият няколко огнища пожар Мендосино северно от Сан Франциско – най-големият пожар в историята на Калифорния, е 60 на сто овладян. Сега той застрашава 1500 жилища, а не 12 000, както беше по-рано тази седмица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.11", "title": " Вятър продължава да разпалва пожарите в Калифорния"}
{"url": "https://trud.bg/%d0%be%d1%82%d0%bc%d0%b5%d0%bd%d0%b5%d0%bd%d0%be-%d0%b5-%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be%d1%82%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%b2-%d0%bc%d0%b8/", "text": "От днес е отменено бедственото положение в три врачански общини – Мизия, Хайредин и Борован. То беше обявено преди месец, за да се осигури безопасното възстановяване след поройните дъждове. Възстановяването в Мизия след пороите миналия месец продължава. Все още се извозват кални наноси и се извършват дейности по изцяло новото изграждане на трите напълно разрушени улици, информира  . Общият размер на щетите в Мизия е близо 2 млн. лева. Продължава възстановяването и на язовир „Рогозен“ в община Хайредин. Пороят отнесе част от укреплението на преливника му, който е в ремонт от пролетта. Предстои пълно източване на водоемите от каскадата, която е част от язовира, за да се завършват строителните дейности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Отменено е бедственото положение в Мизия, Хайредин и Борован"}
{"url": "https://trud.bg/94-%d1%81%d1%82%d0%b0%d0%bd%d0%b0%d1%85%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%be%d1%82-%d0%bf%d0%be%d0%b6%d0%b0%d1%80%d0%b0-%d0%b2-%d0%bc%d0%b0%d1%82%d0%b8-%d0%b0%d1%82%d0%b8/", "text": "В събота 57-годишна жена хоспитализирана в болница Триасио почина от тежките изгаряния. Според последна информация броят на идентифицираните смъртни случаи е 81. Има два неразпознати трупа, които не са били търсени от роднини. Други 11 продължават да се лекуват в болница. Пожарите от миналия месец са най-тежкото бедствие, връхлитало Гърция в последните десет години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " 94 станаха жертвите от пожара в Мати-Атика"}
{"url": "https://trud.bg/%d0%b8%d1%80%d0%b0%d0%bd-%d1%81%d0%b0%d1%89-%d1%81%d0%b5-%d0%be%d0%bf%d0%b8%d1%82%d0%b2%d0%b0%d1%82-%d0%b4%d0%b0-%d1%81%d0%bf%d0%bb%d0%b0%d1%88%d0%b0%d1%82-%d1%82%d1%83%d1%80%d1%86%d0%b8%d1%8f/", "text": "Иранският външен министър Мохамад Джавад Зариф се намеси в изострящия се конфликт между САЩ и Турция, като обвини Вашингтон в „пристрастяване“ към санкциите и заплахите, предаде Франс прес. „Ликуването, което изпитва президентът на САЩ Доналд Тръмп, създавайки икономически затруднения за Турция, която е негов съюзник от НАТО, е срамно“, написа иранският първи дипломат в Туитър. „САЩ трябва да се научат да овладяват пристрастяването си към санкциите и към заплахите“, добави той, предупреждавайки, че в противен случай целият свят ще се обедини и ще ги принуди. „Вече сме подкрепяли съседите си и ще продължим да ги подкрепяме и днес“, добави Джавад Зариф. Доналд Тръмп обяви вчера голямо   за внос на стомана и алуминий от Турция, на фона на обтегнатите дипломатически отношения между Вашингтон и Анкара заради съдбата на пастор Андрю Брънсън, задържан от турските власти. Напрежението доведе до спад на курса на турската лира. Тръмп подчерта в Туитър, че лирата спада спрямо силния долар. Иранският риал също отбеляза голям спад тази година поради възстановяването на американските санкции срещу Техеран, припомня АФП. Джавад Зариф заяви пред иранската агенция Тасним, че изключва преговори с американски представители в кулоарите на годишната сесия на Общото събрание на ООН следващия месец, на която ще присъстват той и иранския президент Хасан Рохани. Това е първият случай, при който Иран отхвърля толкова категорично предложението на Тръмп за диалог, отбелязва АФП. „Американците не са почтени и пристрастеността им към санкциите не позволява никаква форма на преговори“, подчерта иранският външен министър. /БТА/ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Иран: САЩ се опитват да сплашат Турция"}
{"url": "https://trud.bg/%d1%87%d0%b0%d0%ba%d0%b0%d1%82-%d0%b2-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b1%d0%b5%d0%bd%d1%87%d0%be-%d0%b1%d0%b5%d0%bd%d1%87%d0%b5%d0%b2-%d0%b2-%d0%bf/", "text": "В понеделник Бенчо Бенчев трябва да се яви в прокуратурата, където се очаква да му бъде предявено  на Митьо Очите. Призовката вече му бе връчена, в деня, в който бе съобщено, че е влязъл в болница със сърдечен пристъп. Под надзора на Районната прокуратура в Бургас се провежда разследване по досъдебно производство за това, че в периода 2-5 август в Истанбул е помагал на извършител на престъпление, като по този начин е можело да се осуети наказателното му преследване, съобщиха официално магистратите. Разследването на делото се провежда от следователи при Окръжен следствен отдел при Окръжна прокуратура – Бургас, под надзора на екип от прокурори при Районна прокуратура – Бургас.  След като дори не стана ясно в кое здравно заведение точно е бил, в събота негови приятели съобщиха, че се  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.11", "title": " Чакат в прокуратурата Бенчо Бенчев в понеделник"}
{"url": "https://trud.bg/%d0%b2%d0%b8%d0%b3%d0%b5%d0%bd%d0%b8%d0%bd-%d0%b7%d0%b0-%d0%bf%d0%be%d1%80%d1%8a%d1%87%d0%ba%d0%b0%d1%82%d0%b0-%d0%b7%d0%b0-%d1%82%d0%b5%d1%81%d1%82%d0%be%d0%b2%d0%b5-%d0%b7%d0%b0-%d1%87%d1%83%d0%bc/", "text": "„Поръчката за тестове за чума по дребните преживни животни е поредният цирк и подигравка с хората, които загубиха поминъка си в Странджа. Това заяви международният секретар на ПГ на БСП за България Кристиан Вигенин на пресконференция във Варна, съобщиха от пресслужбата на левицата. По думите му за пореден път става въпрос за БАБХ и липсата на контрол върху нейните действия, безнаказаността, с която действа и за липсата на съдебен контрол върху нейните решения. „В следващия политически сезон комисията по земеделие в Народното събрание трябва да се занимае с този проблем“, категоричен бе той. Вигенин обясни, че фирмата, на която е била възложена поръчката за близо 350 хил. лв. е създадена преди около месец като компютърна фирма, която вероятно трябва да се бори с компютърни вируси. Той обясни, че няколко дни след като тя получава пълномощно започват преговори специално с нея под предлог, че тя е единствената, която е регистрирана и може да внася такива тестове. „Офисът на тази фирма се намира на 14-тия етаж в блок 18 в квартал Сухата река в гр. София“, заяви Вигенин и допълни, че самият той е живял дълги години там, без да е наясно, че толкова предприемчив младеж живее там. По думите му наличието на офис на ГЕРБ с този блок със сигурност е съвпадение. „Тези добре информирани и предприемчиви млади хора, които регистрират фирми и малко по-късно получават апетитни парчета собственост или поръчки, са един цирк, който ни се разиграва редовно в България в различни институции, по различни начини. Не може случаят с „Глобул вижън“ 2018, и 28-годишния собственик Никола Явахчов да отмине просто така с изявленията на Бойко Борисов и Дамян Илиев, че поръчката се прекъсва“, заяви социалистът. Кристиан Вигенин обясни, че следващата угроза, която вече е на нашата граница, е африканската чума по свинете. „Предвидливо тази фирма е регистрирана за тестове и за нея. Нали нямате съмнение, че тази поръчка за 350 хил. лв. е само първата стъпка, която е планирана за тази фирма. Разчитайки да се позабравят нещата, следващата стъпка ще бъде доставката на такива тестове“, коментира той. Вигенин обясни, че френската фирма IDVet е със седалище в Монпелие, където е и френската референтна лаборатория SIRAD, а самият управител на фирмата г-н Пoркюе е започнал своята кариера в SIRAD. „Тези факти ни правят подозрителни още повече, имайки предвид, че в поръчката, която е дадена, като обосновка е записано, че чумата по дребните преживни животни е силно заразна и смъртността достига до 100% и затова трябва спешно да се доставят тези тестове“, каза той и допълни, че в същото време след всички драми в Странджа към момента има едно животно обявено за починало от чума, от което са взети проби, но още няма обявени резултати и протокол близо 2 месеца по-късно. Според него в стадото, в което са били обявени 2 заразени животни в Болярово, вече повече от 40 дни след взимане на пробите нито тези, нито други животни в стадото са болни или умрели. „Подозрително е и забавянето на взимане на вторите проби. Какво се случва там? Дали причината за всичко това не са опитите да се намери още един начин за източване на европейски и национални средства? Това е нещо, което българската прокуратура трябва да провери“, заяви Вигенин. Той подчерта, че левицата ще настоява прокуратурата да се самосезира по тази поръчка и да бъде извършена проверка и други поръчки, които са правени в последните години от БАБХ. Той коментира, че още не знаем как се подбират фирмите, които дезинфекцират по границите и защо и там вместо търг е имало пряко договаряне с конкретна фирма. 350 хил. лв. за посочените бройки са значително завишена цена. Кристиан Вигенин заяви, че БСП има следните въпроси към премиера Борисов: „Ако всичко с тази поръчка е изрядно, както твърди БАБХ, защо искате тази поръчка да бъда спряна? На какво основание се разпореждате на Дамян Илиев? На какво основание Дамян Илиев прекратява тази поръчка? Направен ли е анализ, кое е най-изгодно за България? Какъв е проблемът да се обяви една нормална поръчка, на която да се явяват повече фирми и да бъде определена най-адекватната цена? Готов ли сте да инициирате цялостна проверка на дейността на БАБХ? Готов ли сте да поемете Вие или министър Порожанов, политическата отговорност за несправяне и за очевиден опит за източване на средства, да подаде оставка и да се направи цялостен преглед на тази агенция?“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.11", "title": " Вигенин за поръчката за тестове за чума: Това е поредният цирк и подигравка с хората, загубили поминъка си в Странджа\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bd%d0%b0-%d1%80%d1%83%d0%bc%d1%8a%d0%bd%d0%b8%d1%8f-%d0%bf%d0%be%d0%b8%d1%81%d0%ba%d0%b0-%d0%be%d1%82-%d1%80%d0%b0%d0%b7%d1%83%d0%b7%d0%bd/", "text": "Министър-председателят на Румъния Виорика Дънчила осъди категорично на петъчния протест в Букурещ, което – съгласно думите й, е провокирано от „организирани групи“. В тази връзка тя настоя разузнавателните служби да изготвят спешен доклад за случилото се, съобщава електронното издание Business Review. Според Дънчила, която понастоящем е на почивка, в докладите на Министерството на вътрешните работи се посочва, че „насилствените актове са извършени от групи добре организирани хора, които са атакували правоохранителните органи, институциите и са нанесли щети на публичната собственост с цел да предизвикат конфликт между протестиращите и правоприлагащите органи, за да представят държавната власт в уязвима светлина“, се казва в изявление от кабинета на румънския премиер. Понастоящем правителството в Букурещ очаква компетентните институции да извършат всички необходими разследвания, така че виновните за насилствените действия да бъдат подведени под отговорност, се казва още в разпространения текст. В същото време премиерът е поискала от румънската разузнавателна служба спешен доклад за лицата, които са подготвили и провокирали насилието, както и данни за начина, по който съответните институции следят за действията на протестиращите. „За съжаление уличното насилие е придружено от редица изявления на политически лидери, опитващи се да експлоатират в тяхна полза драматичните последици от тези събития, като отправят обвинения срещу държавните сили и държавните институции, и подтикват гражданите срещу тях“, се допълва още в изявлението.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.11", "title": " Премиерът на Румъния поиска от разузнаването спешен доклад за насилието на вчерашния протест в Букурещ"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%81%d0%b0%d1%89-%d1%81%d0%b0-%d0%b3%d0%be%d1%82%d0%be%d0%b2%d0%b8-%d0%b4%d0%b0-%d0%b7%d0%b0%d0%bc%d0%b5%d0%bd%d1%8f%d1%82-%d1%81%d1%82%d1%80%d0%b0%d1%82/", "text": "САЩ са готови да заменят стратегическия си партньор Турция за американския пастор Андрю Брънсън, който бе арестуван в републиката за връзки с терористични организации, заяви президентът на Турция Реджеп Таийп Ердоган на митинг в провинция Орду, предава ТАСС. „Вие сте готови да замените стратегическия си партньор в рамките на НАТО за някакъв свещеник. Ние просто правим това, което изисква правосъдието. Досега не сме направили отстъпки, няма да направим и в бъдеще“, заяви Ердоган, обръщайки се към американските власти. Турският президент отново се обърна към народа с призив да сменят чуждестранната си валута в турски лири. „Сега вече виждаме, че поредицата американски санкции се превръща в глобална икономическа война“, отбеляза държавният глава. ТАСС припомня, че отношенията между Анкара и Вашингтон се изостриха във връзка с решението на американския президент Доналд Тръмп да повиши митата за вноса на алуминий и стомана от Турция до 20% и 50%, съответно. Това предизвика рязко падане на турската лира. Друга конфликтна тема е спазването на човешките права в Турция и арестуването на Брънсън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.08.11", "title": " Ердоган: САЩ са готови да заменят стратегическия си партньор в лицето на Турция за американския пастор Брънсън"}
{"url": "https://trud.bg/24-%d0%b3%d0%be%d0%b4%d0%b8%d1%88%d0%b5%d0%bd-%d0%b0%d0%bb%d0%b1%d0%b0%d0%bd%d0%b5%d1%86-%d1%80%d0%b0%d0%b7%d1%81%d1%82%d1%80%d0%b5%d0%bb%d1%8f-%d1%81-%d0%bf%d1%83%d1%88%d0%ba%d0%b0-8-%d1%81%d0%b2/", "text": "24-годишен албанец уби осем роднини с автоматична пушка. Инцидентът станал снощи около 20.00 часа (българско време) в село Ресулай, край Вльора. Задържан е Ридван Закай, който е заподозрян в убийството. Мъжът успя да избяга след зверското деяние, но тази сутрин е бил задържан в района на село Ресулай, на 90 километра южно от Тирана, съобщава АФП. Сред убитите има три жени и две деца. Други шест лица са ранени при стрелбата, уточниха от полицията. Убиецът първо нахлул в дома на брата на неговия дядо. Там е убил 75-годишния мъж и неговата 72-годишна съпруга. При стрелбата са ранени неговият син и снаха на 45 и 42 години. След това нахлул в дома на другия брат на дядо му, където избил 43-годишен мъж, неговата 42-годишна съпруга и децата им – на 8 и 15 години. След това убиецът избягал в близката гора. След бягството си убиецът успя да публикува заплашителни послания и обиди на страницата си във „Фейсбук”, които по всяка вероятност са помогнали за залавянето му. Полицията установява причините за деянието му, но една от версиите е имуществен спор с роднините му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " 24-годишен албанец разстреля с пушка 8 свои роднини"}
{"url": "https://trud.bg/%d0%ba%d1%80%d0%b8%d1%81-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d0%bf%d1%80%d0%be%d0%b4%d0%b0%d0%b2%d0%b0-%d0%b8%d0%b7%d0%ba%d1%83%d1%81%d1%82%d0%b2%d0%b5%d0%bd-%d0%b8%d0%bd%d1%82%d0%b5/", "text": "Преди да замине за Сеул, Крис Георгиев е хай-тек легенда, уеб предприемач и култово име в IT средите. Участва в създаването на българския аналог на програмата за организация на изображения на Гугъл. Днес той продава българското ноу-хау в Южна Корея и разнася славата на красивите български мозъци в целия Азиатски регион. Името на Крис Георгиев допреди две години се свързваше със събития за млади хора със стартиращи компании. На тях Крис повтаряше, че шансът на България, която вече се е прочула с талантите си в информационните технологии, е в създаването на изследователски центрове, където сериозните технологични и научни открития да намират път към пазара. Дипломираният електроинженер с втора магистратура по технологично предприемачество от Софийския университет заедно с колегите си Павел Андреев и Георги Къдрев създава Imagga – технология за организиране и анализ на визуални колекции от снимки. Заминава за Южна Корея преди 2 години по програма на корейското правителство. То кани чуждестранни стартъпи, интересни компании да отварят бизнес или офис в Корея. Организират конкурс и спонсорират престоя на избраниците, които се занимават с най-различни иновации. В Корея, за разлика от тук, много говорят за Четвъртата индустриална революция която стъпва на Третата дигитална революция, течаща от средата на миналия век. Новата се отличава със сливане на технологиите, което замъглява линиите между физическата, дигиталната и биологичната сфери. Всякакви компании и стартъпи, свързани с тая нова технологична вълна, привличат интереса на корейците. И понеже българският проект е разработка на изкуствен интелект за организацията на снимков материал в мрежата, се оказва интересен за корейците, които са богове на техниката – мобилни устройства, телевизори, коли, но малко изостават по темата изкуствен интелект спрямо Китай и Америка и са силно нахъсани да наваксат. Затова българската компания е добре дошла на техния пазар. Крис попада в Сеул без много-много да е готов да поеме предизвикателствата на една коренно различна култура. Шокът тръгва от София. Първата среща на Крис с педантичната коректност на южнокорейците е още преди да тръгне. Тогава се разболява и влиза в болница. Съобщава на корейците, че ще трябва да се лекува няколко дни, защото те вече са му изпратили билет и всичко са уредили. „Буквално след 10 минути ми връщат отговор: „Окей, няма проблем, сменихме датата на билета“. Бях им споменал в имейла „няколко дни“, а те избрали 3 възможни дни и директно ми презаверили билета. Викам, ами ако не съм оздравял дотогава? А те ми отговарят, че в такъв случай сам трябва да си купя нов билет“, смее се Крис. Първият шок, когато пристига в апартамента е, че там няма спално бельо. „Квартирата беше напълно обзавадена, но в нея нямаше нито чаршафи, нито възглавници, одеала или други завивки. В Корея това се смята като част от твоето бельо, до което тялото ти се допира и трябва да си го носиш със себе си. Така че първо отидох на пазар за чаршафи, за да има на какво да спя“, обяснява мъжът. Макар да е пътувал много по света, Крис си преживява своя културен шок Сеул е огромен 25-милионен град, който абсолютно не спи. Постоянно се случва нещо. На всеки ъгъл има нещо като денонощни магазини, в които се предлагат не само храни и напитки, а буквално всичко от първа необходимост. Освен хранителни продукти, има готова храна. Има и всякаква полуготова храна, например нудълс (оризови спагети). Някой път, вместо да си готвят вкъщи, отиват в тези магазини, купуват си нудълси, има машина за гореща вода и могат да си ги приготвят на място. Има и готови хамбургери, които да си стоплят там, а също и маси, на които да си хапнат. Освен храна, в тях има всички стоки от първа необходимост за домакинството, до най-дребните неща като ръкавици за почистване или гъба за банята. И тези магазини са буквално на 100 метра един от друг. Другото много шокиращо нещо е, че дори в самия център има изобилие от кафенета. Очакваш, че след като си в Азия, хората масово ще пият чай, обаче в Китай и Корея кафе културата е много развита. Като запален кафеджия, Крис решава първата сутрин да си пие кафето на път за работата. Каква е изненадата му обаче, когато вижда, че всички тези кафенета работят от 11 часа. „Само на спирката ми има 2-3 огромни кафета едно до друго, на по 3-4 етажа. И всичките отварят в 11 часа“, чуди се Крис. Оказва се, че корейците не пият кафе като се събудят, а в обедната почивка или ходят на кафене след вечеря, а заведенията са отворени до полунощ. Първата седмица от пребиваването му заедно с още двама европейци отиват на ресторант. Всеки си поръчва различно ястие от менюто. Сервитьорът обаче казва: „Не може различно, трябва да си поръчате еднакви ястия“. Тримата европейци са шокирани – как може! Оказва се, че в повечето добри заведения има котлон на масата, сервитьорът приготвя ястието пред очите ти и няма как да готви едновременно три различни ястия. „Това е доста свързано с културата им, при тях „Аз“-ът е поставен на втори план, а на първи – общността, „Ние“. В Сеул Крис живее в квартал Гангнъм (не, няма грешка, същото име както в хита „Гангнъм стайл“). Това е един от богаташките квартали на столицата. За апартамента си от 23 квадрата плаща около 2400 лв. месечен наем. Квартирата е обзаведена напълно – с мебели, 2 котлона, голям хладилник с фризер, пералня, баня, тоалетна. За спалнята се качва по стълбичка на нещо като полуетаж. Различното в корейските къщи е, че във всяка има машина за варене на ориз. Слагаш повече, да има за два дни, и машината ти поддържа ориза 48 часа топъл и свеж. Корейците имат и отделен хладилник за ким чи. Това е ферментирало зеле с много подправки, което се слага на масата винаги, както нашата туршия, но през всички сезони. И за да не умирисва останалата храна, си има отделен хладилник за него. Заможните хора в Сеул рядко готвят. Или ходят на ресторант, или си поръчват храна за вкъщи. Тя е педантично опакована. Носят ти прибори, покривка и празна торбичка, в която после оставяш всички използвани съдове пред вратата, а на другата сутрин минават и ги събират. Комуналните сметки в Корея са почти като в България, даже токът и водата са по-евтини „В момента тук е 40 градуса, климатикът ми работи нон стоп и въпреки това сметката ми не беше голяма“, казва Крис. Различното е, че отоплението навсякъде е подово, независимо дали е на ток или газ. На входа на всеки дом има лампа, която автоматично светва като влезеш. Със сензори е и е много удобно. А ключове в Корея няма, всички брави са с код – и на входовете на блоковете и кооперациите, и на апартаментите. „Миналата ваканция отидох на море в Барселона и си забравих ключовете за апартамента в София, в хотела. Просто съм отвикнал да мисля за ключове“, казва Крис. В офисите пък се влиза с пръстов отпечатък или със сканиране на ретината на окото. Крис пътува с градски транспорт, за който казва, че не е виждал втори такъв. Метро, автобуси, всичко е интегрирано, имаш специална карта, която само допираш до една машинка на влизане. Дори не е нужна и карта, може да платиш с кредитната. Градският транспорт е интегриран в цялата страна и в който и град или село да отидеш, ползваш една и съща карта. Метрото, по думите на Крис, е феноменално, климатизирано през лятото, отоплявано през зимата, като една от най-дългите линии е 120 км. „Минава през места, които не са съвсем заселени, спира на някакви малки пусти гарички, в някакви селца. С този градски транспорт може да стигнеш на 100 км извън Сеул“, казва Крис. В страната има експресни автобуси, които са с по 2 седалки от едната страна и една от другата, може да си ги разпънеш като легло и да спиш. Наскоро Крис си е подновил визата за още една година, за да продължи да развива бизнеса със страните от Азия. В Корея бизнес сделките се сключват малко по-различно, първо трябва да пиеш кафе с евентуалните си бъдещи партньори, канят те на вечеря, задават ти доста лични въпроси, за да те опознаят и като човек. Чак след това решават дали ще правят бизнес с теб. За да оцелееш в тази различна култура, трябва да опиташ да се интегрираш в нея, да понаучиш поне някои думи от езика им, това много ги предразполага, смята Крис. Затова той сега ходи на уроци по корейски. „Ключът към успеха в този различен свят е да бъдеш любознателен и да си отворен да приемаш и пробваш нови неща“, казва той и добавя: „Не знам колко ще остана, но тук съм щастлив – толкова, колкото отдавна не съм бил.“ От България му липсват само семейството и приятелите, но се прибира често, 2-3 пъти в годината, така че рядко го гони носталгията. „А когато това се случи, отивам в българския ресторант „Зелен“, поръчвам си таратор, пълнени чушки или кебапчета и кюфтета и съм готов“, смее се Крис. Родният аналог на Гугъл за снимки Не е ли нахалство да продаваш софтуер на южнокорейци? „Не е, защото те не са добри в софтуера, а в хардуера, в техниката. Как ме виждаш да им продавам компютри „Правец“ например? Затова им продавам софтуер“, обяснява Крис. Малко хора знаят, че аналогът на известната програма „Гугъл имиджис“ за снимки е български и точно него предлага Крис на азиатския пазар. „Имага“ е технология, която позволява да се разпознават обекти и концепции върху снимки. „Представи си, че имаш една снимка и компютърът автоматично ще разпознае така, както човешкото око, че на нея има двама човека, които седят на пейка и си говорят, някой пие кафе. И ние разработваме тази технология, при която със специални алгоритми компютърът, или машината, или софтуерът може да разчете какво има върху снимката“, обяснява Крис. Тази технология е станала възможна през последните години благодарение на многократно увеличената мощност на компютрите. Една от причините този проект да се приема добре в Азия е, че част от компаниите не са толкова добре лицензирани да си изпращат информацията на американски компании. Как се става знаменитост на Изток Крис участва в едно телевизионно риалити за чужденци по Корейската национална телевизия. В риалитито екип цял ден ходи по петите на Крис. Снимат го и вкъщи, в апартамента му в квартал Гангнъм. Камерата проследява как приготвя шопска салата и таратор, с които да черпи приятелите си чужденци. „Викам си, кой ще го гледа сега това предаване“. Обаче като го излъчиха, имейлът ми загря, всякакви хора ми пишат. По социалните медии, като вляза, на улицата ме разпознават, в блока, където живея, хората ме сочат и искат да си правят снимки с мен. За пръв път се почувствах като celebrity („знаменитост“) – смее се Крис. – Спират ме и казват: „Гледах ви по телевизията, може ли да си направим едно селфи?“, и пускат снимката в социалните мрежи.“ Три месеца след като са излъчили предаването, на граничната проверка на летището полицайката му гледа паспорта, после него, една такава много сериозна. Бави се, нещо нетипично за Корея. „Започна да рови нещо на компютъра и аз взех да се притеснявам. А тя се усмихна и вика: „Сетих се откъде ви познавам. Гледах ви по телевизията. (Бурен смях) Приятно пътуване!“  ", "date": "2018.08.11", "title": " Крис Георгиев продава изкуствен интелект на Южна Корея\t\t\t"}
{"url": "https://trud.bg/%d0%b4%d0%b5%d1%86%d0%b0-%d1%89%d0%b5-%d1%81%d1%8a%d0%b7%d0%b4%d0%b0%d0%b2%d0%b0%d1%82-%d0%b8%d0%b7%d0%ba%d1%83%d1%81%d1%82%d0%b2%d0%be-%d0%bd%d0%b0-%d0%b4%d0%b5%d0%bf%d0%be%d1%82%d0%be/", "text": "Поредното предизвикателство към габровските деца ще намери своя форма, цвят и съдържание в събитието „АРТ на депото“, което ще се проведе тази неделя, 12 август 2018г. от 10:00 часа, когато малките, но много талантливи художници ще рисуват върху стената на Регионалното депо за неопасни отпадъци – Габрово. Децата, възпитаници на школа по изобразително изкуство „Елиза Арт“ на художника Елиза Ковачева, ще започнат своята работа още сутринта. Те ще работят в продължение на 4 часа върху индивидуални рисунки на тема „Природа“, а за платно на тяхното творчество ще послужи бетонната стена на Регионалното депо. Младите художници ще покрият с творбите си около 20 кв. м. от стената на депото. „АРТ на депото“ е продължение на започналата още през 2015г. инициатива на Община Габрово да превърне Регионалното депо за отпадъци в единственото депо, където освен място, в което отпадъците се превръщат в ресурс, има и достатъчно вдъхновение, за да бъде създавано творчество. За всички габровци, които искат да видят шедьоврите на младите художници и да научат повече за опазването на околната среда, неделният 12 август е обявен за Ден на отворени врати на депото. За удобство на посетителите е осигурен автобус, който ще тръгне в 13:30 часа от паркинга срещу Дома на хумора и сатирата. Връщането ще бъде около 16:00 часа. По време на събитието всички участници и посетители ще получат информация със звук и картина за разделното събиране на отпадъците, информационни материали и ще могат първи да си направят снимка до новите шедьоври на депото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Деца ще създават изкуство на … депото за отпадъци в Габрово"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%80%d1%83%d1%81%d0%b5-%d0%b0%d0%bb%d0%b0%d1%80%d0%bc%d0%b8%d1%80%d0%b0-%d0%b7%d0%b0-%d0%bc%d0%bd%d0%be%d0%b3%d0%be%d0%b1%d1%80%d0%be%d0%b9%d0%bd/", "text": "От началото на август в Община Русе са получени многобройни сигнали за остра задушлива миризма в града на бакелит, химикали, масла и нефтопродукти и отговорните институции трябва да свършат работата си, за да могат гражданите да дишат чист въздух. Това пише във фейсбук кметът на Русе Пламен Стоилов на страницата си и показва писмата си до ръководителите на институциите. Пред областния управител на Русе Галин Григоров кметът настоява за сформиране на междуведомствена комисия за спешни проверки на предприятията. Пламен Стоилов се обръща към министъра на околната среда Нино Димов за съдействие за осигуряване на мобилна измервателна инсталация за показателите на въздуха над Русе. Съобщенията от РИОСВ-Русе от последните седмици са за извършени проверки на различни предприятия, но не е открит замърсител. Гражданите са прави в своето недоволство, пише Пламен Стоилов на страницата си и твърди, че ще е безкомпромисен срещу предприятията нарушители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Кметът на Русе алармира за многобройни сигнали за замърсяване на въздуха\t\t\t"}
{"url": "https://trud.bg/%d0%bd%d0%b5%d1%83%d0%bf%d1%80%d0%b0%d0%b2%d0%bb%d1%8f%d0%b5%d0%bc%d0%b0-%d0%bb%d0%be%d0%b4%d0%ba%d0%b0-%d1%81%d0%b5-%d0%b7%d0%b0%d0%b1%d0%b8-%d0%bd%d0%b0-%d0%bf%d0%bb%d0%b0%d0%b6-%d0%ba%d1%80%d0%b0/", "text": "Неуправляема лодка за разходка се заби на плаж Крайморие край Бургас. По време на инцидента в морето и на пясъка е било пълно с летовници. По чудо няма пострадали, предаде  . Часове наред корабчето застрашително се клатеше на метри от десетки плажуващи, макар и обезопасено с въжета. Въпреки бурното море, капитанът нарушил правилата – преминал голямата шамандура, навлязъл в зоната за къпане и се насочил към брега. На стотина метра има коридор за водни спортове, откъдето би могъл да излезе на брега, но той изобщо не направил опит за това. Спасител забелязал опасно приближаващата лодка. „Свирнах му няколко пъти, махах му, обаче той не ме отрази. Дойде до първата шамандура, почнах да изваждам хората от плажа да не ги удари“, разказа Теодор Чамов. Пред струпалите се на плажа хора, пътникът в лодката дал странно обяснение защо се приближили към брега. Решили да си направят разходка и стигнали до Крайморие, свършила им бирата и единият слязъл да си купува бира, разказа Стоян Коев, служител на концесионера. „Направихме с подръчни средства обезопасяване на района, за да не минават хора, защото все още вълните бият по лодката и има опасност да се обърне“, каза концесионерът Николай Димитров. Обяснението на капитана, който открихме в ресторант на плажа, е авария. А лодката на пясъка затруднява видимостта на спасителите. „Просто ме дръпна водата навътре и трудно излязох. Около 5-10 минути няма кой да ми помогне, няма кой да ме чуе… За беля дойде това корабче тук“, разказа Сава Димов. Морска администрация извършва проверка дали капитанът не е излязъл на брега заради лошото време или заради повреда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.11", "title": " Неуправляема лодка се заби на плаж „Крайморие“ край Бургас"}
{"url": "https://trud.bg/%d0%b1%d0%b8%d0%b2%d1%88-%d1%81%d0%bb%d1%83%d0%b6%d0%b8%d1%82%d0%b5%d0%bb-%d0%bd%d0%b0-%d0%b1%d0%b5%d0%bb%d0%b8%d1%8f-%d0%b4%d0%be%d0%bc-%d1%82%d1%80%d1%8a%d0%bc%d0%bf-%d1%8f%d0%b4%d0%b5-%d1%81%d0%b5/", "text": "Бивш ръководител на връзките с обществеността в Белия дом Омароса Маниголт-Нюман, която е смятана за една от приближените до президента Доналд Тръмп, разказва в своята нова книга как държавният глава веднъж е изял секретен документ. Откъси от книгата публикува в днешния си брой вестник „Вашингтон пост“, предаде БГНЕС. Тя описва как президентът е пъхнал в устата си документ след срещата със своя бивш адвокат Майкъл Коен в Овалния кабинет на Белия дом. „Видях как той си пъхна документ в устата. Имайки предвид, че Тръмп винаги е бил доста гнуслив човек, бях учудена, че той дъвче и гълта хартия. Изглежда, че ставаше дума за нещо много конфиденциално“, разказва Омароса Маниголт-Нюман. Нейните думи не са потвърдени от Белия дом, отбелязва „Вашингтон пост“. В началото на април служителите на правоохранителните органи са конфискували от Коен най-малко 10 кутии с документи, а също така електронни носители, телефони и твърди дискове с памет. По информация на вестника срещу Коен върви разследване. Той е заподозрян в банкови машинации, измами и финансови нарушения, свързани с предизборната кампания на Тръмп. Сред конфискуваните материали, най-вероятно, е кореспонденцията на адвоката с Тръмп, а също така документи, засягащи плащанията на средства на бившата порноактриса Сторми Даниълс. Последната твърди, че е имала интимна връзка с Тръмп.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Бивш служител на Белия дом: Тръмп яде секретни документи"}
{"url": "https://trud.bg/326-%d1%81%d1%82%d1%83%d0%b4%d0%b5%d0%bd%d1%82%d0%b8-%d1%81%d0%b5-%d0%b4%d0%b8%d0%bf%d0%bb%d0%be%d0%bc%d0%b8%d1%80%d0%b0%d1%85%d0%b0-%d0%b2%d1%8a%d0%b2-%d0%b2%d0%b8%d1%81%d1%88%d0%b5%d1%82%d0%be/", "text": "Успех в кариерата и изключителни възможности за развитие е пожелал заместник-министърът на отбраната Анатолий Великов. Днес своите дипломи за завършена образователно-квалификационна степен „бакалавър“ са получили 280 студенти по специалностите: „Корабоводене“, „Експлоатация на флота и пристанищата“, „Мениджмънт на водния транспорт“, „Корабни машини и механизми“, „Електрообзавеждане на кораба“, „Корабна радиоелектроника“, „Технология и управление на флота и пристанищата“ и „Технология на кораборемонта“. Дипломи получиха и 46 студенти от магистърските програми по специалностите: „Логистика“, „Корабоводене“, „Мениджмънт на водния транспорт“, „Управление на пристанищата“, „Информационни и комуникационни технологии в морската индустрия“, „Корабни машини и механизми“ и „Електрообзавеждане на кораба“. За първи път в историята на Морското училище двама студенти са първенци на випуска. Кристиян Пенев и Павел Желев завършват бакалавърската програма по специалност „Корабоводене“ с пълно отличие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " 326 студенти се дипломираха във Висшето военноморско училище във Варна"}
{"url": "https://trud.bg/%d0%bc%d0%be%d0%b9%d1%81%d0%b5%d0%b9-%d0%b7%d0%b0%d0%ba%d0%be%d0%bd%d1%8a%d1%82-%d0%b1%d0%be%d0%b6%d0%b8%d0%b9-%d0%b5-%d0%bd%d0%b0%d1%87%d0%b5%d1%80%d1%82%d0%b0%d0%bd-%d0%bd%d0%b0-%d1%87%d0%b5%d0%bb/", "text": "Издателска компания „Труд Медия ЕООД” е подготвила за печат произведението „Тайната на ръцете” на французина Адолф Дебарол (1801-1886). Книгата е издадена за първи път в Париж през 1860 година и се смята за класически труд по хиромантия. Дебарол е определян като основател на научния и аналитичен подход към хиромантията, а „Тайната на ръцете” е имала стотици издания през последните 150 години и е преведена на всички световни езици. Това е настолна книга за всички гадатели и окултисти на планетата. Заслугата на Дебарол е не само в това, че е привлякъл вниманието към хиромантията на световни величия като Балзак, Александър Дюма-баща, Фредерик Льометр, Ламартин, но и за това, че за първи път е приложил към своите практически изчисления солидна теоретична база. В неговия труд хиромантията е неразривно свързана с древни херметични науки като Кабала, астрология, алхимия, теософия, а чрез тях и с френология и физиогномика. По този начин „Тайната на ръцете” не само тълкува рисунките от линиите на ръката на човек, но и открехват вратата към невидим астрален свят, който не само се допира до реалния свят, но буквално го пронизва. Книгата на Дебарол е оказала влияние върху цялата теория и практика на световния окултизъм, водейки към синтез на древни и полузабравени науки със съвременността. Авторът е известен и като художник. Той сам илюстрира книгата си, в която синтезира цялото езотерическо познание на своето време. Подготвеното за печат издание от „Труд Медия ЕООД” е точно копие на изданието на братя Славкови, като единствено е осъвременен правописът. От днес „Труд” ще публикува в няколко поредни съботни броя откъси от книгата „Тайната на ръцете – За изкуството да се познава по пръстите и дланите на ръцете: живота, характера, наклонностите и бъдещето на человека.” Въведение от автора Физиолозите са признали нервния ток като реактор на външните дразнения, който заставя мозъка да се отзовава и трепти. Те отдавна са единодушни с кабалистите, че всяко живо същество има външност, която отразява неговите вътрешна същност и инстинкти. Знаците създават пълна и хармонична индивидуалност на отделния човек. Има се предвид: чертите на лицето, изпъкнатината на черепа, големината и дължината на крайниците, поведението, походката, почеркът, а също и: осанката, гласът, движението, жестовете и т.н. Но нека отбележим и това, че движението и почеркът напълно зависят от ръката, която според Аристотел е „член над членовете”. Ние лесно можем да допуснем, че такъв подчинен на нашия разсъдък и воля орган като ръката може да бъде вярно огледало на вътрешния ни мир. По този начин можем да се убедим, че миналото на човека остава следа върху ръката, и то следа неизбежна и незаличима. След като е така, защо се удивляваме, ако някой ни предскаже, макар и само по-дланите, всички подробности от нашето минало, а след това се доверяваме и за предсказване на бъдещето ни?! Четирите главни органа на душата, както наричат усещанията за зрение, слух, обоняние и вкус, се намират в главата, а петият орган – чувството на осезание, се намира малко по-далече, върху ръцете. Четирите органа на чувствата предават на мозъка само приетите впечатления. Те не рефлектират и след като си свършат работата, си почиват. Наистина, очите отговарят на полученото впечатление, но този отговор е пасивен, те като че ли потвърждават само с „да”! Ръката пък, напротив, не само че приема чрез усещанията си впечатленията, но и отговаря на тях – тя е изразител на човешката воля. Без нея останалите четири чувства биха били безсилни. Ръката спомага речта на глухонемия, нощем замества зрението, а в много случаи тя дори ръководи мисълта. Сега, ако на камъните, на гранитите и на металите остават следи от минувачите; ако в Рим, в черквата „Арра-Сели”, стъпалата на каменната стълба са протрити от коленете на богомолците; ако пилигримите, като правели поклоните си върху пиринчените крака на статуята на Апостол Петър, оставяли следи от целувките си, си задаваме въпроса защо най-чувствителната част на нашето тяло, ръката, която служи за непрестанен проводник на голямата земна сила – електричеството, трябва да остане несъкрушена и неотстъпчива пред мрамора и пиринча? Ако ръката не се изхабява и изтрива, тогава на какво могат да се отдадат набраздените линии на дланта? Да се отдават на случайност- не може, защото се знае, че нито в природата, нито във Вселената има капризи. Може би трябва да се вслушаме в Аристотел, който е казал: „Не без причина са начертани линиите на човешката ръка: те произлизат от небесното влияние и личните човешки особености”. Много от физиолозите ще кажат, че линиите на дланта се образуват от работата и движението на ръцете. Но като вземем предвид, че работниците и хората на ръчния труд, дори и след тежки болести, когато всичките им мазоли се сменят кожата от ръцете им, не са с изтрити линии на дланите; а светските или салонните жени, които прекарват повече от времето си ленно, имат на дланите си особено силни и ясно изразени линии, как да обясним, че новородените, които още никога и нищо не са вземали в ръцете си, имат вече линии със съвършени разклонения и направления… Излиза, че хиромантията (гадаенето по линиите на дланта, която е нашарена с 250–300 линии) е много надеждна наука. Правим разлика и с хирогномията (гадаенето по пръстите), изучаваща само външната част на ръката, по която няма нито една линия. Но във всеки случай в тази книга ще се занимаем отчасти и с гадаенето по пръстите, макар главната ни задача да бъде гадаенето по дланта, като гадаене, което обещава нещо повече. Нека споменем още и това, че предсказанието на бъдещето не трябва да служи нито за присмех, нито за забавление. Трябва да се приема сериозно и да се предвиди връзката между планетите, знаците върху човешкото тяло и последиците от това. Аристотел е казал: „Nomo sapiens dominabitur astris”, обяснявайки, че астрологията, основана на физиология и изчисления, може да даде бляскави резултати относно предсказване на бъдещето. Материалистите се възмущават от използването на планетите при гадаенето на ръка. Те не допускат, че небесните тела могат да действат на човека и по-скоро ще повярват на нещо свръхестествено, отколкото на влиянието на планетите и звездите върху Земята. Но никой не може да отрече, че Слънцето въздейства на Земята, а и не е само това: то носи живота на Земята. Луната също дава една част от топлината, освен това всеки знае, че Луната дава и светлина. Най-сетне науката е била принудена да признае, че светлината съдържа в себе си електричество и магнетизъм. Следователно, ако ние получаваме от планетите светлина, значи получаваме от тях електричество и магнетизъм. Земното кълбо не е нищо друго освен една нищожна точка между безчислените небесни светила. Ако равновесието не беше строго и разумно поставено, тези светила, които са безконечно по-големи от Земята, отдавна биха я смазали. Законите, устроили равновесието и последователността, са създали в същото време и цел, чрез която въздействат помежду си всичките небесни светила. Към нея се присъединяват и хората, които зависят от целта. И затова не можем да отречем, че и най-малките изменения във Вселената, оказват въздействие на новороденото дете. Планетите пък като добри феи награждават детето с едни или други свойства и обратно – те заедно с вродените качества и обстановката, която заобикаля детето, слагат печат на челото му, ръцете му, лицето му и го сформират. Ето какво казва Библията в книгата на Йов, гл.37, стих.7: „Бог е наложил знаковете на човешките ръце, за да могат хората да постигнат създаденото от него”.  Мойсей е казал:  „Закона Божий е начертан на челото ти и ръцете ти”. Тъй като имаме намерение да се позанимаваме също и с онова, което древните хора са наричали Кабала, то още сега ще кажем, че Кабала няма нищо общо с черната магия. Тази традиционна наука за тайната на Вселената, преминавайки от век във век, е дошла и до нас в първобитния си вид, защото заплашвали със смъртно наказание онези, които се занимавали с нея. Тя се криела от очите на хората и затова малцина са били посветени в нея. Ето какво обяснява символическото изображение на индийската Адда-Нури за причината на това криене. Адда-Нури – това е изображение на Индийската Изида или Природа. На челото є е знакът Лингвама, или всемирното размножение. Надясно от нея в краката є лежи тигър, символ на зъл и невеж човек. Наляво – агне с юзда, символ на добър човек, който се стреми към знание. Изида стои между доброто и злото, между възмущението и покорността. Тя е изобразена с четири ръце, които означават четири стихии и във всяка ръка държи символа на съответстващата стихия. Мечът изобразява огъня, халката или огърлицата – въздуха, цъфналото клонче – земята, съдът – водата. Общото значение на това изображение е обяснено само с единия от знаците в ръката на Изида – цъфналото клонче. То е знак на езотеризма, който налага мълчание. Езотеризъм значи, че сме длъжни да скриваме, а екзотиризъм значи, че е позволено да говорим. Първите три пръста на Изида, които според хиромантията значат сила, могъщество и фатализъм (предопределение) са обтегнати, а четвъртият пръст и кутрето, които означават науката и светлината, са скрити. Това значи, че природата казва: „Съединете се и всичко ще бъде силно и могъщо. Предопределението ще бъде във вашите ръце, но скривайте от лошите и глупавите хора науката и светлината”. Ние ще намерим подобни показания и в други древни паметници, като например показанието в седмата карта на Тара, от първата є книга, която е достигнала до нас.  ", "date": "2018.08.11", "title": " Мойсей: Законът Божий е начертан на челото ти и ръцете ти"}
{"url": "https://trud.bg/%d0%b1%d0%b8%d0%bd%d0%b0%d0%bb%d0%b8-%d0%b9%d1%8a%d0%bb%d0%b4%d1%8a%d1%80%d1%8a%d0%bc-%d1%81%d0%b0%d0%bd%d0%ba%d1%86%d0%b8%d0%b8%d1%82%d0%b5-%d0%bd%d0%b0-%d1%81%d0%b0%d1%89-%d0%b2%d0%be%d0%b4%d1%8f/", "text": "Санкциите на САЩ водят към глобална икономическа война, смята Бинали Йълдъръм, председател на турския парламент и бивш министър-председател, преди този пост да бъде закрит след въвеждането на президентската система на управление. „Виждаме, че някои решения за санкции, предприети от САЩ, се превръщат сега в глобална икономическа война“, написа Йълдъръм в туит, цитиран от Анадолската агенция.  Според него „враждебното“ отношение на САЩ към Иран, Русия и Турция няма да послужи за нищо. Коментарът на председателя на парламента бе публикуван в Туитър, след като САЩ обявиха, че удвояват вносните мита върху алуминия и стоманата от Турция. Междувременно в речи на различни места в Турция днес президентът Реджеп Тайип Ердоган продължи да критикува подхода на Съединените щати към неговата родина.  „Щом САЩ ни обръщат гръб, избирайки вместо това един пастор, съжалявамЕ ние ще продължим своя път с решителни крачки“, заяви пред свои симпатизанти Ердоган в черноморския град Ризе. „Това отношение на Америка към неин стратегически партньор ни ядоса и разстрои“, добави Ердоган. Турският лидер, който от вчера призовава турците също да продават доларите и еврото си, за да подкрепят националната валута, направи подобно изказване и по-рано днес в окръг Орду, Североизточна Турция. Жалко е, че САЩ избират Андрю Брънсън (американски пастор, съден в Турция по обвинения в тероризъм, бел.ред.) пред стратегическия си съюзник от НАТО Анкара, посочи Ердоган.  Президентът на САЩ Доналд Тръмп настоява за освобождаването на пастора, който се оказа в центъра на една от най-сериозните кризи в отношенията между двете съюзнички от НАТО през последните години. Брънсън, духовен водач на малка протестантска църква в егейския град Измир, бе преместен под домашен арест миналия месец, след като прекара близо две години в затвора по обвинения, отнасящи се до тероризъм, но това само повиши напрежението. САЩ отговориха на отказа на турските власти да освободят напълно пастора, като наложиха санкции на двама турски министри, което накара Анкара да отговори с реципрочни мерки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.11", "title": " Бинали Йълдъръм: Санкциите на САЩ водят към глобална икономическа война"}
{"url": "https://trud.bg/%d0%bc%d1%80%d0%b0%d0%bc%d0%be%d1%80%d0%bd%d0%b8-%d1%81%d0%ba%d1%83%d0%bb%d0%bf%d1%82%d1%83%d1%80%d0%b8-%d0%bd%d0%b0-%d0%b2%d0%b5%d0%bb%d0%b8%d0%ba%d0%be%d1%82%d1%8a%d1%80%d0%bd%d0%be%d0%b2%d1%81/", "text": "Пет мраморни скулптури, дело на докторанти от Великотърновския университет „Св. Св. Кирил и Методий”, украсиха зелените площи в Банско. Изящните арт изделия бяха създадени по време на третия скулптурен симпозиум, проведен под мотото „Поглед към небето”. Красимир Методиев, Иван Николов, Деян Боев, Добромир Венков и Радослав Ганев изваяха статуи от пирински мрамор и демонстрираха майсторство в работата с твърдия материал. В рамките на арт форума бе оформен и символът на футболен клуб ФК „Банско” – козле. Както е добре известно на футболните фенове, местния отбор е наричан „Козлите”, а новата статуя е разположена в цветния кът пред стадион „Св. Петър” в планинския град. „Младите скулптори от Великотърновския университет оставят своя почерк в Банско, с който допълват градската среда с един по-артистичен поглед”, коментира кметът Георги Икономов. През изминалите години те работиха с дървен материал и метал, от които създадоха емблематични пластики, сред които феерична пеперуда и дракон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Мраморни скулптури на великотърновски студенти украсиха Банско"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%82%d0%b5-%d0%b4%d1%8a%d1%80/", "text": "Турският президент Реджеп Тайип Ердоган предлага на европейските държави да водят търговията си с Турция в национална валута, „за да се измъкнат от пресата на долара“, предаде турската частна телевизия НТВ. „Готвим се да осъществяваме търговията си със страни като Китай, Русия, Иран и Украйна, с които имаме най-голям търговски стокообмен, в национална валута. Ако европейските държави искат да се измъкнат от пресата на долара, сме готови да създадем с тях подобна система“, заяви Ердоган. „Никога няма да приемем този ред, който обявява икономическа война на цял свят и със заплахи за санкции изнудва държавите. Санкции, (валутен) курс – въобще не ни интересува. Няма да чакаме благоволение от никого. Сами ще отрежем собствената си пъпна връв. Така направихме и в отбранителната промишленост“, добави още президентът, който говори пред свои симпатизанти на проява в черноморския окръг Ризе. Ердоган обеща, че „Турция в най-скоро време ще излезе от спиралата на лихвите и курсовете, в която се опитват да я притиснат“. „Правете каквото си щете, няма да ни откажете от целите ни в икономиката. Няма да отстъпим от политиките си за Сирия, за Ирак“, каза още турският президент. Това изказване бе направено, след като американският президент Доналд Тръмп обяви вчера удвояване на митата върху стоманата и алуминия от Турция. Междувременно турската лира падна до рекордно ниски нивa, a Ердоган на няколко пъти през последните дни призовава турците да продават доларите и еврото, с които разполагат, за да подкрепят националната валута на Турция – турската лира. Според проправителствения в. „Йени шафак“ множество турци са се отзовали на този призив, а пред обменните бюра са се извили дълги опашки. Местни търговци пък по своя собствена инициатива предлагали различни стимули за онези, които обменят доларите си. Собственик на хлебарница например обещавал безплатен хляб на всеки, който продаде щатската си валута. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Ердоган предлага на европейските държави да използват национална валута в търговията с Турция"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%b2%d1%81%d0%b8%d1%87%d0%ba%d0%b8-%d1%81%d1%82%d1%80%d0%b0%d0%bd%d0%b8-%d1%87%d0%bb%d0%b5%d0%bd%d0%ba%d0%b8-%d1%82%d1%80%d1%8f%d0%b1%d0%b2%d0%b0-%d0%b4%d0%b0/", "text": "Испанският премиер Педро Санчес и германският канцлер Ангела Меркел обявиха днес обща инициатива за подпомагане на Мароко, за да се намали имигрантският поток към Испания, предаде Франс прес. Санчес и Меркел се срещнаха в лятната резиденция на испанския премиер, само на 14 километра от южния бряг на Испания. Двамата посочиха, че първите стъпки в новата им инициатива трябва да бъдат помощ за преодоляване на пропастта на социалното неравенство. Меркел заяви, че никоя страна членка на Евросъюза не бива да се отказва от отговорността да споделя тежестта на миграцията: “Тези, които имат право да останат, трябва да бъдат разпределени по справедлив начин в цяла Европа. Досега не сме намерили решение на този въпрос. Трябва повече страни членки да повярват, че са необходими съвместни усилия за носенето на бремето по отношение бежанците, които заслужават убежище, от граждански войни. Европейският съюз трябва да постигне тази цели“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Меркел: Всички страни членки трябва да споделят тежестта на миграцията"}
{"url": "https://trud.bg/%d1%81%d0%b0%d1%89-%d0%b2%d1%80%d1%8a%d1%89%d0%b0%d1%82-%d0%b4%d0%b5%d1%81%d0%b5%d1%82%d0%ba%d0%b8-%d0%b7%d0%b0%d0%bb%d0%be%d0%b2%d0%b5%d0%bd%d0%b8-%d1%87%d1%83%d0%b6%d0%b4%d0%b5%d1%81%d1%82%d1%80/", "text": "Американските военни прехвърлят десетки заловени чуждестранни бойци от Сирия в техните родни държави, обявиха от департамента по отбраната. За целта са изпратени американски военни самолети, предаде Стотици други чуждестранни бойци обаче остават в арестите в Сирия. Американската военна коалиция, която се бори с Ислямска държава, многократно е отказвала да коментира репатрирането на чуждестранни военни лица. “Нищо повече не мога да ви кажа за усилията да ги върнем. Това е проблем на националните правителства „, заяви пред репортери заместник-командващия на съвместната оперативна група генерал-майор Феликс Гидни. Много от държавите, които са получили обратно свои граждани, са избрали да мълчат за репатрираните. Все пак Пентагонът потвърди, че Република Македония е признала гражданството на група бойци. „Днешният трансфер на чуждестранни терористи в тяхната страна на произход Македония, е важна стъпка в съвместните усилия за борба с глобалната заплаха от тероризъм“, каза говорителят на Пентагона Ерик Пахън. Американските военни твърдят, че сред задържаните чужди терористи, около 40 са от Русия, десетина са от Германия и подобен брой са от Франция АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " САЩ връщат десетки заловени чуждестранни бойци от Сирия в родните им страни"}
{"url": "https://trud.bg/%d0%b0%d0%bb%d0%b1%d0%b0%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b8%d0%bd%d1%86-%d0%bb%d0%b5%d0%ba%d0%b0-%d0%b7%d0%be%d0%b3%d1%83-ii-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%be/", "text": "Албанският принц Лека Зогу II отправи предложение за обединяване на страната с Косово в единна монархия, която – съгласно думите му, би „донесла положителни неща на двете държави“. Съответната идея Зогу II изложи в интервю пред вестник  „Диели“ , предаде скопската електронна медия A1 On. Принцът подчерта, че след завръщането си от изгнание, задачата на кралското семейство е да работи за премахване на бариерите между албанците и да лобира за обединението им на Балканите. Пред вестника Зогу II обясни, че като конституционна монархия Велика Албания ще осигури по-голяма политическа стабилност от сегашната политическа система. Принцът даде Великобритания и други европейски монархии като примери за това, че Албания може да бъде трансформирана в бъдеще в конституционна монархия, ориентирана към Запада. На въпрос дали е готов да стане крал на Косово и Албания, Зогу II отговори, че кралското семейство винаги ще уважава волята на народа. „Да си принц или крал е хубаво. Службата е името на страната ми за мен не е задължение, а най-голяма чест“, увери Зогу II. В интервюто си той подчертава, че обединението на Албания и Косово е политическа идея, подновена след обявяването на независимост на Косово през 2008 г. „Косово е предимно албанско и с Република Албания споделя няколко общи административни сектора, като образование и външна политика. Културата, наследството и търговията са до голяма степен обединени между двете страни, които също имат открита граница“, твърди албанският принц. Принц Лека Зогу II (36 г.) е единственото дете на албанския принц Лека Зогу, който се застъпва за създаването на Велика Албания, в която освен Косово биха били присъединени Прешевската долина (Южна Сърбия), западната част на Македония, части от Черна гора и част от района на Епир в Гърция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.11", "title": " Албанският принц Лека Зогу II предложи обединение с Косово"}
{"url": "https://trud.bg/50-%d1%89%d1%8a%d1%80%d0%ba%d0%b5%d0%bb%d0%b0-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%be%d1%82-%d0%b2%d0%b8%d1%81%d0%be%d0%ba%d0%be%d0%b2%d0%be%d0%bb%d1%82%d0%be%d0%b2%d0%b0-%d0%b4%d1%8a/", "text": "Два сигнала за умрели и ранени щъркели след разклона за село Малко Кирилово, община Елхово, постъпиха в Регионалната инспекция по околната среда и водите – Стара Загора тази сутрин. Според сигналоподателите причината е волтова дъга. След обход и оглед на мястото служители на РИОСВ – Стара Загора установиха около стълбовете на минаващ далекопровод от село Малко Кирилово за село Гранитово около 50 умрели екземпляра и още 4 във влошено здравословно състояние – всички от вида „Бял щъркел“. Ранените щъркели ще бъдат транспортирани до Спасителния център за диви животни в Стара Загора за оказване на медицинска помощ. РИОСВ – Стара Загора е уведомила електроразпределителното дружество EVN за изясняване причината за смъртта на останалите щъркели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " 50 щъркела загинаха от високоволтова дъга в Елховско"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-%d0%b4%d0%b2%d0%b0%d0%bc%d0%b0-%d0%b3%d0%be%d1%80%d0%bd%d0%be%d0%be%d1%80%d1%85%d0%be%d0%b2%d1%87%d0%b0%d0%bd%d0%b8-%d0%b7%d0%b0-%d1%80%d0%b0%d0%b7/", "text": "Двама мъже на 38 и 54 години от Г. Оряховица са обвинени в разпространението на акцизни стоки без бандерол. Те бяха задържани на 31 юли тази година при спецоперация на криминалисти от полицйскиту служители в Горна Оряховица пред гараж в железничарския града, в момент на сделка. От гаража бяха иззети 500 кутии цигари, без бандерол. На двамата са наложени мерки за неотклонение «подписки». АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.11", "title": " Обвиниха двама горноорховчани за разпространение на контрабандни цигари"}
{"url": "https://trud.bg/%d0%bf%d0%be%d0%b6%d0%b0%d1%80-%d0%bf%d0%bb%d0%b0%d0%bc%d0%bd%d0%b0-%d0%b2-%d1%85%d0%bb%d0%b5%d0%b1%d0%be%d0%b7%d0%b0%d0%b2%d0%be%d0%b4-%d0%b2-%d1%81%d0%bc%d0%be%d0%bb%d1%8f%d0%bd/", "text": "Пожар горя в цех на фирма за хляб в Смолян, предаде  .  Огънят, който се е обхванал 50 квадратни метра от покривната конструкция, вече е локализиран. В гасенето са включени два противопожарни екипа. Все още не е ясна причината за възникването му, но се предполага, че е проблем във вентилацията.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.11", "title": " Пожар пламна в хлебозавод в Смолян"}
