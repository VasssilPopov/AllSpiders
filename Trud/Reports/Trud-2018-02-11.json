{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d0%bf%d0%be%d0%bd%d0%b5-6/", "text": "Валежите и снеготопенето, които се случват в момента, предоставят много подходящи условия за свлачищни процеси. В опасност са районите, в които по принцип има неустойчиви земни маси. Това прогнозира пред “Труд” проф. д-р Николай Добрев, зам.-директор на Геолгическия институт към БАН по повод активизиралите се процеси в столичния район Банкя и община Неделино.   Таченият празник Трифон Зарезан ще отложи с ден гласуването в народното събрание по ветото на президента Румен Радев за поправките в Закона за посевите, които касаят земеделските земи. Това отбелязаха лаконично пред “Труд” народни представители от различни парламентарни групи.     Китайският гигант в онлайн търговията “Алибаба” преговаря с Тракия икономическа зона, съобщиха от ръководството на дружеството за “Труд”. Преди година при посещение на вицепрезидента на Alibaba Group г-н Сън у нас стана ясно, че компанията предвижда да създаде логистичен център, който да обслужва поръчките им в цяла Европа. Идеята включва и предлагане на български стоки и храни на международните пазари. Тогава гигантът беше набелязал Бургас, но интересът на компанията определено се е насочил към Пловдив. Водачите на революцията са внесени отвън, повечето не са и руснаци – анализ на д-р Илия Илиев       ВСС не може повече да e пасивен наблюдател на систематичното посегателство над върховенството на правото       Каква е разликата между гласуването по телевизията и в политиката – коментар на Иван Гарелов       Интервю с Емил Радев, евродепутат ГЕРБ/ЕНП          ", "date": "2018.02.11", "title": " Вижте акцентите от броя на „Труд“ в понеделник, 12 февруари 2018"}
{"url": "https://trud.bg/%d1%81%d0%b2%d0%bb%d0%b0%d1%87%d0%b8%d1%89%d0%b5-%d1%81%d0%b5-%d0%b0%d0%ba%d1%82%d0%b8%d0%b2%d0%b8%d0%b7%d0%b8%d1%80%d0%b0-%d0%b2-%d0%b1%d0%b0%d0%bd%d0%ba%d1%8f-%d1%81%d0%bd%d0%b8%d0%bc%d0%ba%d0%b8/", "text": "ТЕКСТ И СНИМКИ: ДЕНИСЛАВ СТОЙЧЕВ Свлачище е на път да погълне поне две къщи в Банкя. Семейство Димитрови е евакуирано в средата на миналата седмица. Поводът е че контролни колчета за движението на земната маса зад двора им са пропаднали в десетметровата бездна. Маркерите са поставени през ноември м.г. след като за 4-5 дена част от склона зад къщата се срутва. И сега се вижда как оградата и десетки дървета са се изместили на петдесетина метра под началното си положение. По думи на съседа, Йордан Шуманов, срутената земна маса от задния двор на сем. Димитрови до езика на свлачището е с площ 9 декара. След настоящето активизиране на това свлачище, засегнало къщите в долния край на ул. „Лафонтен“, то се е свързало със старо свлачище на ул. „Окол“. Около него има още къщи и четириетажен блок. От община Банкя са дали обещание, че от днес започват обследвания на зоната на свлачището, които ще продължат 30 дена. В момента задната пристройка към къщата на сем. Димитрови е на около два метра от ръба на срутената земна маса. Според собственика на другата най-застрашена къща, Йордан Шуманов, трябва да се вземат незабавни мерки за ограничаване на движението. В подножието на свлачището има неоттичаща се вода, която вероятно подкопава терена под къщите на ул. „Лафонтен“. Г-н Шуманов се надява след хидрогеоложкото проучване теренът да се укрепи чрез отводняване и монтиране на пилони или друга технология, която да защити имотите. В задния му двор също има контролни колчета. Издадено е предписание, че при установено движение, и семейство Шуманови ще трябва да напуснат къщата си. „12 години сме я строили. Ако нещо се случи с нея, няма как да я вдигнем наново през този живот“, притеснява се Йордан Шуманов. Имотът му има всички нужни документи и разрешителни преди строежа, парцелът е в регулация, но никой не е предполагал, че районът е застрашен от свличане надолу към река Какач. Къщата на сем. Димитрови е заключена. Обувките пред вратата им и пластмасово детско велосипедче, затрупано от вчерашния сняг, подсказват, че доскоро тук е било спокойно. Съседът им Йордан всеки ден храни кучето им и проверява новите колчета за евентуално движение. Нужно е да отбележим, че едва стотина метра нагоре по склона е и къщата, в която живее министър-председателят Бойко Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.11", "title": " Свлачище се активизира в Банкя (СНИМКИ)"}
{"url": "https://trud.bg/%d0%b2%d0%b5%d0%b7%d0%b5%d0%bd%d0%ba%d0%be%d0%b2-%d1%80%d0%b5%d0%b7%d0%b5%d1%80%d0%b2%d0%b0-%d0%b8-%d0%bf%d1%80%d0%b8-%d0%bd%d0%be%d0%b2%d0%b8%d1%8f-%d1%82%d1%80%d0%b5%d0%bd%d1%8c%d0%be%d1%80/", "text": "Александър Везенков остана резерва и при новия треньор на баскетболния „Барселона“ – сръбското светило Светислав Пешич. Българското крило започна на пейката домакинския мач от испанското първенство срещу „Билбао Баскет“ и се появи на терена едва когато изходът беше решен. Каталунците бързо поеха контрол над мача и малко след почивката авансът им наближи 30 точки. Пешич завъртя целия състав преди да даде шанс за Везенков. 7 минути преди края и българинът влезе в игра и за малкото време успя да вкара 5 точки (тройка и два фаула), да вземе 2 борби и да даде 1 асистенция. За сметка на това титулярното крило Виктор Клавер не вкара нито една точка за 23 минути на игрището. Четирима играчи на „Барса“ вкараха по 12 т. – Пау Рибас, Тома Юртел, Анте Томич и Адриен Моерман.", "date": "2018.02.11", "title": " Везенков резерва и при новия треньор"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81%d0%b5-%d0%be%d0%bf%d1%80%d0%b0%d0%b2%d0%b8%d0%bb-%d0%b2-%d1%80%d0%be%d1%82%d0%b5%d1%80%d0%b4%d0%b0%d0%bc/", "text": "Григор Димитров се възстанови бързо от физическите проблеми, които му попречиха да играе на турнира „София оупън“ миналата седмица. Родният ас от няколко дни е в Ротердам, където ще осъществи завръщането си на корта след Аустрелиън оупън. Не стана ясно дали причината за по-дългата почивка бе травма или преумора, но явно хасковлията вече я е преодолял. „С всеки ден се чувствам все по-добре, в последните пет-шест дни дори бях в състояние да тренирам – призна Димитров в света. – Вече започвам да сервирам малко по-бързо. Смятам, че съм възстановен почти на сто процента.“ Григор си припомни дебюта си в Ротердам преди 9 години когато едва 17-годишен надигра чеха Томаш Бердих и взе сет на Рафаел Надал. „Беше чиста наслада – призна българинът. – Получих „уайлдкард“ и в следващия момент играех с Рафа на централния корт. Винаги съм обичал да играя срещу него, дори при положение, че имам осем-девет загуби.“ Григор не пожела да отговори дали той ще е тенисистът, който ще свали от върха т. нар. „Голяма четворка“ на тениса. „Не обичам да сравнявам поколения – отговори Димитров. – Всеки трябва да извърви различен път. Аз вярвам в себе си, а тялото ми се приближава до зрелостта, от която имам нужда. Позитивно настроен съм за бъдещето.“", "date": "2018.02.11", "title": " Григор се оправил в Ротердам"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5%d1%82%d0%be-%d0%bd%d0%b0-%d1%80%d0%b5%d0%bf%d1%83%d0%b1%d0%bb%d0%b8%d0%ba%d0%b0%d0%bd%d1%81%d0%ba%d0%b8%d1%82-2/", "text": "Информация за състоянието на републиканските пътища към 17:30 ч. за 11.02.2018 г,  по информация на АПИ І. МЕТЕОРОЛОГИЧНА ОБСТАНОВКА: Температурите са в интервала от – 6° до +7°. Времето над по-голямата част от страната е облачно. Слаб до умерен вятър духа в Бургас, Варна, Велико Търново, Добрич, Кюстендил, Кърджали, Пазарджик, Разград, Силистра, Сливен, Смолян, Шумен и Ямбол. Дъжд в вали в областите Кърджали и Хасково, както и в района на Предел, Сандански и Катунци /обл. Благоевград/, Карлово и Асеновград /обл. Пловдив/, Нова Загора /обл. Сливен/, Раднево, Гълъбово, Средец и Чирпан /обл. Стара Загора/. Сняг вали в областите Варна, Кърджали, Силистра и Разград, както и в района на проход „Предел“, Баня, Черна Места, Голешево, ГКПП „Лисичково“ /обл. Благоевград/, Прилеп, Руен и Босна /обл. Бургас/, Мездра, Роман и Враца /обл. Враца/, Шабла и Каварна /обл. Добрич/, Пещера и Мало Конаре /обл. Пазарджик/, Лъки, Студенец, Паничково /обл. Пловдив/, гр. Русе /обл. Русе/, Етрополе, Гълъбец и Скравена /обл. София/, Главан /Стара Загора/, Попово и Антоново /обл. Търговище/. Пътните настилки са предимно мокри, заснежени, а по високите и усойни места частично заледени и обработени. Намалена видимост поради мъгла: – до 100 м. в района на Витиня, Ечемишка, Своге и Миланово /обл. София/. – до 150 м. в района на Ловеч и Дойренци /обл. Ловеч/, Тополовград /обл. Хасково/ ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Ограничено е движението по пътната връзка София-Костенец на  пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. Обходни маршрути: – за направлението София – Костенец през пътен възел „Ихтиман“ при км 34+000. – за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. АМ „Хемус“: няма ограничения. АМ „Струма“: няма ограничения. АМ „Марица“: няма ограничения. АМ„Черно море“: няма ограничения. АМ „Люлин“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: – „Върбишки” – затворен за всички МПС. Срок: целогодишно; – „Златишки” – затворен за всички МПС. Срок: целогодишно; – „Айтоски” – отворен за всички МПС; – „Котленски” – отворен за всички МПС; – „Обзорски” – отворен за всички МПС; – „Предел” – отворен за всички МПС; – „Републиката“ – отворен за всички МПС; – „Ришки” – отворен за всички МПС; – „Рожен” – отворен за всички МПС; – „Вратник” – забранен за МПС над 10 т. Срок: целогодишно; – „Дюлински” – забранен за МПС над 3,5 т. Срок: целогодишно; – „Пампорово” – забранен за МПС над 3,5 т. Срок: целогодишно; – „Петрохан” – забранен за МПС над 12 т; – „Печинско” – забранен за МПС над 12 т; – „Превала” – задължително с вериги, забранен за МПС над 12 т; – „Твърдишки” – забранен за МПС над 10 т. Срок: целогодишно; – „Троянски” – забранен за МПС над 12 т; – „Шипка” – забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: – път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.; Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: – всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г. Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:  – всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г. – път І-2 Граница Румъния-Русе-Цар Калоян-Разград-Шумен-Девня-Варна: няма ограничения. – път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г. – път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. – път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали – ограничено е движението на МПС над 15 т. Срок до 21.12.2018 г. Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково – ГКПП „Маказа“ – ограничено движението на МПС над 3,5 т. Срок до 21.12.2018 г. – път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г. – път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. – път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево. – път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; Област Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма ограничения. ОПУ-Бургас: Временно са въведени следните ограничения за движение на МПС: Път II-99: Движението по път II-99 Крайморие – Караагач от км 0+000 до км 49+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г. Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-992: Движението по път III-992 Парк Росенец – Ясна поляна от км 0+000 до км 20+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г. Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г. ОПУ-Варна: Временно са въведени следните ограничения за движение на МПС: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г. Обходен маршрут: Лозен – Драганово – Янтра – Поликраище – Полски Тръмбеш; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г. Обходен маршрут: Чешма – Сливовица – Горско Ново село – Джулюница – Кесарево. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Път III-1002: Движението по път III-1002 Враца-Леденика се осъществява при стесняване на една от лентите за движение: – От км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г. – От км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч – /Кормянско – Малък Вършец/ – при км 46+800 по общински път до III-403 в с. Малък Вършец. Срок до 31.03.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. ОПУ-Монтана: Временно са въведени следните ограничения за движение на МПС: Път II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г. Път ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г. ОПУ-Пазарджик: Временно са въведени следните ограничения за движение на МПС: Път II-37: Ограничено движение по път II-37 Батак – Доспат за МПС над 12 т. поради снегопочистване. Път III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола. Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. „КАТ“ на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. ОПУ-Разград: Временно са въведени следните ограничения за движение на МПС: няма ограничение. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г. Път III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г. Обходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. Път III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г. Обходен маршрут: гр. Борово – път І-5 /Русе – В. Търново/ – кръгово кръстовище гр. Бяла и обратно. Срок до 31.03.2018 г. Път ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г. ОПУ-Силистра: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. ОПУ-Сливен: Временно са въведени следните ограничения за движение на МПС: няма ограничения. ОПУ-Смолян: Временно са въведени следните ограничения за движение на МПС: Път II-37: Временно движението по път ІІ-37 Батак – Доспат се ограничава МПС над 12 т. поради снегопочистване. Път III-197: Ограничено е движението по път III-197 Гoце Делчев – Доспат – с. Борино – с. Тешел за МПС над 12 т. с ремаркета и полуремаркета поради обилен снеговалеж Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път III-866: Ограничено е движението по път III-866 Девин – Михалково за МПС над 12 т да са без ремаркета и полуремаркета поради обилен снеговалеж. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути: – път ІІ-66 Поповица – Плодовитово – Първомай – Скобелево; – път ІІ-66 Чирпан – Плодовитово – Първомай – Скобелево; – Скобелево – Първомай – Плодовитово – път ІІ-66. Път III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище: Временно са въведени следните ограничения за движение на МПС: Път III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. ОПУ-Хасково: Временно са въведени следните ограничения за движение на МПС: Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г. ОПУ-Шумен: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г. Обходен маршрут: Шумен – Овчарово – Друмево. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.; Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.11", "title": " Вижте състоянието на републиканските пътища към 17,30 ч"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b0%d0%bb%d0%bf%d0%b8%d0%bd%d0%b8%d1%81%d1%82%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b2-%d0%bf%d0%bb%d0%b0%d0%bd%d0%b8%d0%bd%d0%b0/", "text": "Двама алпинисти от Македония са загинали по време на катерене от гръцката страна на планината Каймакчалан, която се намира на границата между двете страни, предаде МИА. Двамата са загинали вчера, най-вероятно при падане в пропаст. Телата им са били изтеглени от гръцки пожарникари днес. Двамата – жена на 25 години и мъж на 35 – са били част от 50-членна група в Агиос Атанасиос в района Пела. Те обаче се отделили от групата и се загубили. По-късно телефоните им били локализирани и така телата им били намерени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.11", "title": " Двама алпинисти са загинали в планина на македонско-гръцката граница"}
{"url": "https://trud.bg/%d0%ba%d1%80%d0%b0%d1%81%d0%b8-%d0%b0%d0%bd%d0%b5%d0%b2-%d0%bf%d1%8a%d0%bb%d0%bd%d0%b5%d0%b6-%d1%81%d0%bc%d0%b5-%d0%b7%d0%b0-%d0%b3%d0%be%d0%bb%d0%b5%d0%bc%d0%b8%d1%82%d0%b5/", "text": "Българските биатлонисти се представиха много под очакванията в първия си олимпийски старт в Пьонгчанг – спринта на 10 км. Красимир Анев и Владимир Илиев, които минаваха за едни от надеждите ни за челно класиране на игрите, останаха извън първите 30 в дисциплината. Анев пропусна по един изстрел от позиции легнал и прав, завърши 37-и на минута и половина след Арнд Пфайфер. Илиев пък беше безгрешен в първата си стрелба, но във втората уцели само една от петте мишени и зае 54-о място с пасив от 2:03,9 мин. Две позиции зад него пък е Антон Синапов, който също пропусна 4 изстрела и се оказа с 5,2 секунди по-бавен. Тримата все пак си осигуриха места в днешното преследване на 12,5 км, докато Димитър Герджиков не успя, тъй като завърши 81-и (4 грешки, +3:09,1 мин). „Нищо не се променя, ние сме пълнеж за големите, за да има кого да побеждават – заяви ядосаният Анев пред „Евроспорт“ след финала. – Те са с финансирането. Надявам се в преследването да се справим по-добре. Ските трябва да са още по-бързи, въпреки че и днес бяха наред. Винаги може още повече.“ Илиев пък не можеше да си обясни провала във втората стрелба. „Според мен стрелях точно, но мишените не падаха – призна странно състезателят от Троян. – Разочарован съм от представянето си, гледам напред към следващите стартове.“ Германия запази доминацията си в биатлона с титла и в мъжкия спринт. Арнд Пфайфер беше перфектен в двете стрелби и изпревари с 4,4 сек също безгрешния Михал Кръчмар (Чехия). Бронзът остана за Доминик Виндиш (Италия, 1 грешка, +7,7 сек), а суперфаворитът Мартен Фуркад завърши 8-и на 22,1 сек, след като остави 3 мишени непокътнати. „Бях добре подготвен, но явно не успях да се справя с вятъра“, оплака се французинът. Неуспех претърпя и представителят ни в спускането с шейни Павел Ангелов. Той остана 37-и в общото класиране след 39-о място в третия манш, което го остави извън четвъртото каране. На последния завой българинът се удари в стена и падна от шейната като финишира по корем. Давид Глайршер донесе първо злато в дисциплината за Австрия от 1968-а. Крис Маздзър (САЩ) и Йоханес Лудвиг (Германия) взеха останалите медали.", "date": "2018.02.11", "title": " Краси Анев: Пълнеж сме за големите"}
{"url": "https://trud.bg/%d0%b3%d1%8a%d0%bb%d1%8a%d0%b1%d0%b8%d0%bd%d0%be%d0%b2-%d0%bc%d1%8f%d1%81%d1%82%d0%be%d1%82%d0%be-%d0%bc%d0%b8-%d0%b5-%d0%b2-%d1%81%d0%b5%d1%80%d0%b8%d1%8f-%d0%b0/", "text": "Българският национал Андрей Гълъбинов демонстрира самочувствие и увереност, че мястото му е в Серия А. Признанието направи самият играч на „Дженоа“ в часовете преди двубоя с „Киево“, завършил 1:0 за неговия тим.  „Последните шест месеца бяха достатъчни, за да разбера, че мога да играя в Серия А – обясни таранът, който през зимата бе свързван със завръщане в Серия Б. – Разбира се, имам какво още да подобрявам, но мисля, че заслужавам това ниво. С тези играчи, с които „Дженоа“ разполага, не трябва да се борим за оцеляване или да бъдем в зоната на изпадащите.“  Нападателят започна като титуляр срещу „Киево“, но бе заменен на почивката от Джанлука Лападула, бившият играч на „Милан“.  А на „Сан Сиро“ са впечатлени от работата на наставника Дженаро Гатузо. В събота „росонерите“ разбиха новака СПАС с 4:0, а според „Тутомеркато“, 40-годишният специалист ще получи предложение за нов договор скоро. Настоящият контракт на специалиста е до края на сезона. В последните осем двубоя отбора на Гатузо записа 5 успеха и 3 равенства.", "date": "2018.02.11", "title": " Гълъбинов: Мястото ми е в Серия А"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b8%d0%b7%d0%bf%d1%80%d0%b0%d1%82%d0%b8-%d1%81%d1%8a%d0%b1%d0%be%d0%bb%d0%b5%d0%b7%d0%bd%d0%be/", "text": "Министър-председателят Бойко Борисов изрази искрените съболезнования на българското правителство и лично своите към  всички, загубили близки в катастрофата с пътнически самолет в Подмосковието, съобщи пресслужбата на МС. „Новината за тази огромна трагедия дълбоко ни потресе. В този труден момент бих желал да предам чрез Вас на семействата и близките на загиналите най-искрени чувства на съпричастност и състрадание“, посочва българският премиер в телеграма до руския си колега Дмитрий Медведев.", "date": "2018.02.11", "title": " Премиерът Борисов изпрати съболезнователна телеграма до руския си колега Дмитрий Медведев"}
{"url": "https://trud.bg/%d0%bf%d0%b8%d1%80%d0%b8%d0%bd-%d0%be%d0%bf%d1%80%d0%be%d0%b2%d0%b5%d1%80%d0%b3%d0%b0-%d1%81%d0%ba%d0%b0-%d0%ba%d0%b5%d0%bb%d0%b5%d1%80-%d0%b8-%d0%b7%d0%b5%d0%bb%d0%b5%d0%bd%d0%b8%d1%82%d0%b5/", "text": "25 сантиметра сняг в град Банско и 40 см снежна покривка в ски зоната над зимния курорт натрупа този уикенд. В момента там условията за каране на ски и сноуборд са перфектни, като гостите на общината се забавляват по пистите. Тази ситуация тотално опровергава съпредседателката на групата на Зелените в Европейския парламент Ска Келер,  която бе у нас, за да се включи в политически протести, замаскирани зад кауза за спасяване на Пирин. Келер обяви, че ски зоната, която е 2% от Националния парк, не трябва да се модернизира, защото в Банско няма достатъчно сняг и развитие на ски спорта не е необходимо. Но самата Пирин планина опроверга твърдението на Келер, с натрупването на снежната покривка и перфектните условия за зимни спортове над Банско.", "date": "2018.02.11", "title": " Пирин опроверга Ска Келер и „зелените“"}
{"url": "https://trud.bg/%d0%b7%d0%b0%d0%bf%d0%be%d0%b4%d0%be%d0%b7%d1%80%d1%8f%d0%bd-%d0%b7%d0%b0-%d1%82%d0%b5%d1%80%d0%be%d1%80%d0%b8%d0%b7%d1%8a%d0%bc-%d0%b7%d0%b0%d0%bf%d0%be%d1%87%d0%bd%d0%b0-%d1%80%d0%b0%d0%b1%d0%be/", "text": "Престъпник, заподозрян за тероризъм, премина проверка и започна работа на лондонско летище. Заподозреният в тероризъм, насилие и грабеж Мохамед Абдулахи Мохамуд успя да премине проверката за сигурност и получи работа на лондонското летище „Хийтроу”, съобщи в. „Дейли мейл”. Мохамуд станал носач в зоната за първа класа на терминал 3 в началото на февруари. Бившият престъпник работил 5 дни на най-голямото британско летище. За това време успял да снима самолет от близко разстояние и да публикува снимките в социалните мрежи, по които може да се съди, че е имал достъп до пистата за излитане. В края на седмицата от летището съобщиха, че новият им служител е включен в списък на заподозрени в тероризъм, той има 17 псевдонима и богат списък обвинения в грабеж, пране на пари, заплаха за убийство и насилие. 31-годишният Мохамуд е лежал и 5 години в затвора. От службата за сигурност обясниха, че проверката отнема известно време, затова не са разбрали веднага с кого си имат работа. От летището уточниха, че Мохамуд е имал временен пропуск, на входа е бил внимателно претърсван, а когато трябвало да влиза в зона с повишено ниво на контрол, винаги бил придружаван от служител на службите за сигурност, затова формално няма нарушаване на закона. „Хийтроу” се смята за второ по натовареност летище в света и първо в Европа. То има пет пътнически терминали и един товарен и годишно обслужва 67 млн. пътници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.11", "title": " Заподозрян за тероризъм започна работа на лондонско летище"}
{"url": "https://trud.bg/%d1%80%d1%83%d1%81%d0%ba%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d1%81%d0%b0%d0%bc%d0%be%d0%bb%d0%b5%d1%82%d1%8a%d1%82-%d0%ba%d1%80%d0%b0%d0%b9-%d0%bc/", "text": "Самолетът на „Саратовски авиолинии“ се е разбил четири минути, след като е излетял от летище „Домодедово“, обявиха от руската прокуратура, цитирани от ТАСС. Както съобщихме, на борда на машината е имало 71 души – 65 пътници и 6-членен екипаж. Никой не е оцелял. Отломки от разбилия се самолет бяха открити в Раменския район на Подмосковието. Все още не е известна причината за катастрофата.", "date": "2018.02.11", "title": " Руската прокуратура: Самолетът край Москва се е разбил 4 минути след излитане (ВИДЕО)"}
{"url": "https://trud.bg/%d0%bf%d0%be%d1%80%d0%b5%d0%b4%d0%b5%d0%bd-%d0%ba%d0%be%d1%88%d0%bc%d0%b0%d1%80-%d0%bd%d0%b0-%d0%bc%d0%be%d1%83%d1%80%d0%b8%d0%bd%d1%8c%d0%be-%d0%bd%d0%b0-%d1%81%d0%b5%d0%b9%d0%bd%d1%82/", "text": "„Манчестър Юнайтед“ записа втора поредна загуба като гост във Висшата лига, след като отстъпи с 0:1 на „Нюкасъл“. За Жозе Моуриньо това бе седми мач без успех на стадион „Сейнт Джеймсис Парк“ за първенство. Португалецът все още няма победа като гост на „свраките“ в двубой от шампионата на Англия – три равенства и четири поражения. Освен това Специалния записа и шеста загуба от своя колега Рафаел Бенитес. Само Хосеп Гуардила, настоящият мениджър на „Манчестър Сити“, има повече победи над Моуриньо (9). Единственият гол в двубоя от 27 кръг вкара Мат Ричи. „Свраките“ имаха основателни претенции за дузпа в 39-ата минута за нарушение на Крис Смолинг срещу Дуайт Гейл. Такова обаче не бе отсъдено. А най-чистите положения пред „червените дяволи“ пропуснаха Антони Марсиал и Алексис Санчес. В друг мач „Хъдърсфийлд“ разби „Борнемут“ с 4:1.", "date": "2018.02.11", "title": " Пореден кошмар на Моуриньо  на „Сейнт Джеймсис Парк“"}
{"url": "https://trud.bg/%d1%87%d0%be%d0%b2%d0%b5%d1%88%d0%ba%d0%b8-%d1%84%d0%b0%d0%ba%d1%82%d0%be%d1%80-%d1%82%d0%b5%d1%85%d0%bd%d0%b8%d1%87%d0%b5%d1%81%d0%ba%d0%b0-%d0%bd%d0%b5%d0%b8%d0%b7%d0%bf%d1%80%d0%b0%d0%b2%d0%bd/", "text": "Следствието разглежда няколко версии за  , предаде ТАСС, като се позова на Светлана Петренко, говорителката на Следствения комитет на Руската федерация. Сред версиите са човешки фактор, лошо време и неизправност. Разглеждат се и други възможни варианти. Следователите разпитват и сътрудниците на летище Домодедово, откъдето излетя самолетът, които са подготвяли машината за предстоящия полет. Разпитвани са и диспечерите на летището. Руското министерство на извънредните ситуации публикува на сайта си списъка на жертвите на катастрофата. В района на катастрофата бяха открити вече два трупа. В самолета е имало 71 души. Оцелели няма. Заради трагедията руският президент Владимир Путин отмени работното си посещение в Сочи, планирано за утре, предаде ТАСС, като се позова на говорителя на Кремъл Дмитрий Песков. Утре Путин трябваше да приеме в Сочи палестинският президент Махмуд Абас. Сега срещата ще бъде в Москва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.11", "title": " Човешки фактор, техническа неизправност и лошо време са сред версиите за самолетната катастрофа край Москва"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d1%81%d0%b8%d1%82%d1%83%d0%b0%d1%86%d0%b8%d1%8f%d1%82%d0%b0-%d0%bf%d0%be-%d0%bf%d1%8a%d1%82%d0%b8%d1%89%d0%b0%d1%82/", "text": "Ситуацията по пътищата в страната след снеговалежа е овладяна. Това каза пред   министърът на регионалното развитие и благоустройството Николай Нанков „Факт, зимата е сравнително мека, но усилията, които полагат колегите от Агенция „Пътна инфраструктура“ и пътноподдържащите фирми, мисля, че дават резултати. Ситуацията е овладяна с политиката, която провеждаме не само тази година, а и миналата. Затварянето на отделни отсечки, тогава, когато имаме наистина тежка и кризисна ситуация, за да може по-ефективно, по-бързо да се извършва снегопочистването, се затваря за тежки автомобили, както снощи например прохода „Предела“, Рожен, Петрохан, а и конкретни отсечки. Между другото, днес в Североизточна България, Шуменско основно, имахме затруднена обстановка, отново за по час, два бяха затваряни третокласни пътища в Шуменска област, второкласният път Силистра, Добричко, по половин час, но с единствената цел да се извърши качествено, бързо снегопочистване.“, допълни Нанков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.11", "title": " Николай Нанков: Ситуацията по пътищата в страната след снеговалежа е овладяна"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b5%d0%bd%d0%b0-%d0%b5-%d0%b5%d0%b4%d0%bd%d0%b0%d1%82%d0%b0-%d0%be%d1%82-%d1%87%d0%b5%d1%80%d0%bd%d0%b8%d1%82%d0%b5-%d0%ba%d1%83%d1%82%d0%b8%d0%b8-%d0%bd%d0%b0-%d0%ba/", "text": "Намерена е едната от черните кутии на  , предадоха ТАСС и Франс прес. В издирвателната операция участват над 150 души с около 20 единици техника. Мястото е труднодостъпно заради падналия сняг. Сред пътниците на самолета е имало и трима чужденци, допълва ТАСС. Имало е и три деца. Сред чужденците има един гражданин на Швейцария. Не се съобщава националността на останалите двама чужденци. Властите вече съобщиха, че около 60 от 71-те души в самолета, са били от Оренбургския район, където утре е обявен ден на национален траур. Самолетът изпълняваше полет от Москва за град Орск в Урал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.11", "title": " Намерена е едната от черните кутии на катастрофиралия край Москва самолет"}
{"url": "https://trud.bg/%d0%ba%d1%80%d0%b5%d0%bc%d1%8a%d0%bb-%d0%bf%d1%80%d0%b5%d0%bd%d0%b5%d0%b1%d1%80%d0%b5%d0%b3%d0%b2%d0%b0-%d0%bd%d0%b0%d0%bf%d1%80%d0%b0%d0%b7%d0%bd%d0%be-%d0%be%d0%b1%d0%b8%d0%b4%d0%b8%d1%82%d0%b5/", "text": "В акт на безумно нарастване на провокациите срещу Русия, Вашингтон изготви списък на 210 от най-висшите руски държавни служители и важни бизнесмени, които са наречени “гангстери”, “членове на бандата на Путин”, “заплаха”, “хора, които заслужават санкции” или каквото още там западните пресститутки обявиха за този списък. Този абсурден списък включва руския министър-председател, външния министър, министъра на отбраната, ръководителите на “Газпром”, “Роснефт” и “Росия банк”. С други думи, става ясно, че цялото политическо и предприемаческо ръководство на Русия е корумпирано. Но руснаците, изглежда, не разбират целта на списъка. Говорителят на президента Дмитрий Песков каза, че властите смятат този списък за опит за намеса в избора на руския президент. Няма съмнение, че Вашингтон би желал да се намали обществената подкрепа за Путин, и че може да използва финансираните от Запад НПО, работещи в Русия, за подобряване на имиджа на американските марионетки. Въпреки това, малко вероятно е руският народ да е толкова глупав и да се хване на такъв трик. Пред Вашингтонския списък стоят три цели: 1. Да се дискредитира дипломатическата дейност на Русия, като представят най-висшите руски ешелони за гангстери. 2. Да представи Русия като военна заплаха в светлината на смехотворното изказване на британския министър на отбраната, Гевин Уилямсън от 26 януари, че Русия възнамерява да “прекъсне инфраструктурата на Великобритания, и така наистина да причини смъртта на хиляди и хиляди и хиляди хора” и да се създаде “общ за страната хаос”. 3. Да превключи на вниманието на американци и европейци с предстоящото публикуване на доклада на Комисията по разузнаването на Камарата на представителите, в който е доказано, че скандал Russiagate е заговор между ФБР, Министерството на правосъдието на Обама и Националния комитет на Демократическата партия и е заговор срещу президента Тръмп. “Руския списък” на Вашингтон ще даде възможност на пресститутките да говорят за нещо друго, вместо за държавна измяна срещу президента на САЩ. Не очаквайте да чуете нищо от тези пресститутки, освен че докладът на Комисията за разузнаване на Камарата на представителите е опит да се снеме от Тръмп отговорността. 4. Напълно вероятно е този списък да има и четвърта цел. Така, че на Русия да се окаже натиск от Вашингтон, по искане на Израел, защото досега Русия не позволи на Израел да използва въоръжените сили на САЩ за създаване в Сирия и в Иран на същия хаос, който беше създаден в Ирак и Либия. Израел иска да дестабилизира Сирия и Иран, защото те подкрепят Хизбула, и това не позволява на Израел да завземат водоизточниците в южната част на Ливан. Законът за борба с противниците на Америка чрез санкции, в който се изисква изготвянето на списъка, е приет в Камарата на представителите и Сената с 517 гласа. 5. Обикновено такова, почти единодушно гласуване по външнополитически въпроси, е свързано с искане на израелското лоби. Руските власти и руският народ трябва да разберат, че Вашингтон смята, че Русия е заплаха, защото Русия не е под пълния контрол на Вашингтон. Външната политика на САЩ се контролира от ционистките неоконсерватори. Тяхната идеология е идеологията на световното господство. Те не използват дипломация, а разчитат на дезинформация, заплахи и насилие. Следователно, няма да има американска дипломатическа линия, с която да могат да си взаимодействат с Путин и Лавров. Путин, като отговорен политически лидер на велика държава, не реагира с провокация на провокацията. Той пренебрегва обидите и продължава да чака Западът да отрезвее. Но какво ще стане, ако Западът не отрезвее? За да отрезвее Западът, трябва да се досети, че трябва да изхвърли ционистите неоконсерватори и/или да развали НАТО. За да се свалят неоконите, е необходимо да имаме конкурентен глас във външната политика, но този глас е много слаб, защото е потиснат от медиите, “изследователските организации” и университетите. За да бъде унищожено НАТО, е необходимо европейските политици да се откажат от подаръците на Вашингтон и от тези обещания за кариерното израстване, предоставени от Вашингтон. Когато пиша тези редове, Атлантическият съвет събира своите членове и журналисти на дискусия с членовете на Атлантическия съвет бившия посланик Даниел Фрид и Андерс Асунд. Атлантическият съвет е неоконсервативна пропагандна агенция. И целта на “дискусията” е как по-нататък да се подкопаят американско-руските отношения. Руските власти са изправени пред сложна ситуация. Външната политика на САЩ, а по този начин, и на целия западен свят, се контролира от хора, които са решени да представят Русия като най-застрашаващата в света. С дипломатически усилия Русия не е в състояние да направи каквото и да е, за да промени това. Русия не отговаря на провокации и се държи отговорно. Но крайна сметка тя насърчава Вашингтон да провокира все повече. В някакъв момент пасивността на Русия може да убеди неоконите, че могат успешно да атакуват Русия. Или постоянни провокации могат да убедят Русия, че страната е избрана за цел. И това ще накара Русия да предприеме превантивни действия. Целият свят трябва да разбере, че заплахата от ядрена война, е присъща на политиката на Вашингтон спрямо Русия. И всеки човек в света трябва да разбере, че единствената заплаха, която Русия представлява, е заплаха за едностранните действия на САЩ, игнориращ интересите на другите страни.", "date": "2018.02.11", "title": " Кремъл пренебрегва напразно обидите на САЩ\t\t\t"}
{"url": "https://trud.bg/%d0%b3%d0%b5%d1%80%d0%b0%d1%81%d0%b8%d0%bc-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d0%b3%d0%b5%d1%80%d0%be-%d0%b4%d0%bd%d0%b5%d1%88%d0%bd%d0%b8%d1%82%d0%b5-%d0%bf%d0%be%d0%bb%d0%b8%d1%82/", "text": "– Това за мен наистина е жесток късмет – случайността или съдбата наредиха така нещата и имах шанса да участвам в тези два прекрасни филма. Бях 100 процента сигурен в успеха им, защото нямаше начин да не станат хубави – просто са направени от екипа с такова желание и любов към киното, че нямаше как да не се получат добре. – Чувам само положителни неща за филмите, което разбира се ме радва. Радват ме и хората, които ходят в салона – това е най-хубавото за българското кино. За героя ми във „Възвишение” чух коментар, че това е най-героичната смърт на турчин в нашето кино, казвам го в кръга на шегата. За „Посоки” зрители са ми споделяли, че толкова документално реално сме предали родната действителност, че те направо са изтръпнали – няма напудрени сцени. Дори аз самият бях потресен от резултата -толкова директно е като излъчване и послание. Всъщност показахме София каквато е – София си е това! – Посоката надявам се е, че трябва да се прави кино с главата, с добре разказани истории и добър каст. Посоката също така е, че държавата трябва да отделя много повече пари за кино и така то ще върви все по-нагоре. В последните години българското кино е много добро. – Началото – със Зуека. Той прави невероятна роля и първата част с него е просто потресаваща, аз дори блокирах малко, след като я гледах – беше толкова истинско! Във филма са представени ситуации, които виждаме всеки ден – изнудвания, смачквания на хората, неща, които на всеки от нас са се случвали – дали е бил притиснат от банка, или от други обстоятелства… Хубавото е, че не всички имаме оръжие, защото тогава щеше да стане страшно! Очаквам в скоро време българите да се въоръжим и тогава ще стане Дивият изток, тъй като няма полиция, е, има полиция, но тя почти нищо не върши, защото нищо не се случва с тези хиляди престъпления, които стават, както и тези безчинства на прекрасните малцинства. – Отдавна, отдавна загубихме посоката. То това беше целта на тези, които управляват, а те са едни и същи – и преди 10-ти ноември, и сега. Много бързо объркаха народа и сега правят каквото си искат, защото един безпътник много лесно могат да го манипулират и да го духа вятъра, накъдето си поискат. – То нашата работа е такава – наблюдавам постоянно различни хора и като ти потрябват да изградиш дадена роля и започваш да вадиш образи. Много шофьори съм гледал, може би затова и достигнахме този колорит и точност в тяхното пресъздаване, защото сме наблюдавали доста такива хора. – С агресивни хора съм се сблъсквал, но с такъв шофьор, като във филма – не! Той няма реален прототип, а го събрахме от няколко образа. Иначе много често съм срещал едни такива озъбено-агресивни хора и затова не обичам да посещавам места, където има много народ и събирания. Веднъж в градския транспорт ми се случи да попадна на такава ситуация, в която две контрольорки бяха много агресивни към едно момиче. Според тях то си било продупчило накриво билетчето и като започнаха с едно такова грубо отношение към нея и я смъкнаха от автобуса. Аз тогава също слязох с тях и за малко щях да ги ошамаря тези две жени, защото така грубо обърнаха чантата на момичето и даже я бутаха в мрежата, много грозно беше. Намесих се, обясних им, че пред мен си е продупчила билетчето, а те – не се меси, но явно ме разпознаха и аз им казах, че довечера ще се видят по телевизията и ще трябва да обясняват защо се държат така с гражданите. – Един път се бях качил на жестока копърка и за километър и половина показваше 10 лева. Аз тогава бях още студент – хвърлих му десет лева и тръгнах, като му казах – ти докато ме закараш, ще трябва да ти дам всичките ми пари за месеца, а той ми вика – да си гледал, като се качваш! Тогава не бях още популярен, а сега като те разпознаят по-трудно ще направят такива номера, като имаш в предвид, че съм и водещ в „Господарите” и на тях им е ясно, че няма да стане по този начин. Аз ги разбирам донякъде, защото нашите таксита по принцип карат на много ниски цени, а те хората и те са като нас – всеки гледа да извади хляба. Сред тях има много висшисти, доктори, доценти, професори, инженери, музиканти, всякакви професии има и те си изкарват прехраната по този начин. – О, определено – ставаш много по-отговорен на пътя. Имало е да се случи, важното е, че нямаше големи беди, но определено след това внимаваш много повече и се съобразяваш с всичко. – Не слушам попфолк, но понякога си принуден, например като пътуваш с такси, но за 4-5 минути няма да ми стане нищо и да звучи такава музика. Иначе с Преслава си имаме приказка, с нея участвахме заедно в този прекрасен проект – „Като две капки вода”. Аз не съм на принципа да отричам нещо, или да го определям като хубаво и лошо като не слушам този стил – това не означава, че не мога да се разбирам с такива изпълнители. С Орхан Мурад например сме приятели, както и с Преслава – прекрасни хора, с чувство за хумор и има какво да си кажеш с тях. – За таксиджии – едно циганче отишло на Терминал 2, където чакат такситата. Чукнал на прозореца на един и го попитало – чичо свободен ли си? Да! А то – да живее свободата тогава, чичо! Още един виц. Милиционери описват катастрофата на турист. Единият пише – една каска на шосето, един мотор на шосето, една глава на шосето, едно тяло на тротю, тротю, тротю…, пък накрая го ритнал и записал – и едно тяло на шосето. – Стартира на 9 март по Нова телевизия, а в моя герой харесвам това, че има голямо желание да се справя с проблемите. Като цяло не е много подходящ за полицай, но пък има желание. – Не искам да издавам предварително, но има и сериозни моменти вътре – като полицейски разследвания, въпреки че по-голямата част е комедия. – Не, надявам се да не се сблъсквам с тези органи, но се е случвало да ми искат автографи и да ги запознавам с адреналинките. (Смее се.) – Любимият ми национален герой е генерал Вазов, който води битката при Дойран, но Левски е една икона и едва ли България ще има отново такъв син, защото вече ние ги убиваме още в зародиш такива като Левски. Това е човек извън времето си, няма да се роди друг такъв в България. – Приличат доста, дори са едно към едно с г-н Балкански, даже са станали по-страшни! Това са гьонсурати, те си живеят в техен свят, а ние в друг свят и в тази наша малка държава си е война на световете. Всеки си мисли, че той е най-важен. За съжаление за 100 години от времето на Бай Ганьо не сме дръпнали напред! – Направо ще подскочим – да! Честно казано вече не очаквам нещо добро в тази държава. Много сме озлобели и завистливи – завистта и злобата управляват тази държава, което е много лошо! Вижте какво става – бият учителите, бият полицаите, бият всички – никакъв ред и закон няма, няма и уважение! – Най-вече културата ни е много ниска, а също и нашия вътрешен мир. Като цяло всеки трябва да си върши работата, да е коректен, стига с тези корупции и кражби, не мога вече, направо нямам думи! Като цяло трябва да дръпнем нагоре, защото сега по всички параграфи сме под нулата просто. Аз 30 години вярвах, че всичко може да се промени, но ми свърши вярата вече – тридесет години е дълго време. – Какво да ме вълнува – толкова не им пука и на Европа и на американците и на Русия за нас, че и на мен не ми пука изобщо за тях. Интересува ме да живея по-нормално и по-спокойно в тази държава. Виж колко малко искам – не искам нито световен мир, нито птиците да летят наобратно. – Свързват ме главно с ролите, в които са ме гледали, както и с „Господари на ефира”. Свързват ме и с ролите ми в театъра като Швейк, г-н Балкански, Ромул Велики, както и сега с „Пияните” на Явор Гърдев. След „Посоки” и „Възвишение“, слава на Господ, също доста ме спират, а надявам се и като тръгне „Полицаите от края на града” също да се гледа. По принцип не ми е приоритет да съм известен, а и понякога тук преминаваме границата. Често се обръщат към мен на малко име и без спирачки питат – как си, какво правиш, можеш да си кажеш, че сме братовчеди. Също така е трудно да си кажеш нещо на спокойствие с някого, но това е част от професията – плащаш си масрафа за това, че си един вид популярна личност. – Тя е гледала почти всичко, което съм играл и всичките ми роли й харесват. Сигурно има заложби, но сега ходи на спортна гимнастика и тенис и сама ще си избере с какво да се занимава. – Не знам, май само една гола вяра остана и тя малко поизчезва вече. Може би единствено хубав текст, хубав проект, прекрасен режисьор – това ме зарежда да продължавам да се занимавам, защото вече наистина почти губя вяра. Каквото и да направиш у нас те оплюват! В България е страшно – то не бяхме мечки, зверове, халтураджии, страшно е! Нашата гилдия по принцип е доста изгнила ябълка, затова и си правят каквото си искат – и театри и телевизия и кино, затова и не можем да се оправим и да си извоюваме правата. – Когато видиш, че нещо става на живот и смърт и загубиш удоволствието да го вършиш – просто няма смисъл да го правиш вече.   Герасим Георгиев-Геро е роден в Русе, където завършва средното си образование, а след това кандидатства в НАТФИЗ, където е приет в класа на проф. Димитрина Гюрова. Артистичният му талант изпъква ярко още като студент и той получава първите си роли в Народния театър. Професионалният му старт е в трупата на Габровския театър, а след това се присъединява към актьорския състав в Сатиричния театър. Голяма популярност му носят тв изявите в „Господари на ефира” и „Пълна лудница”, а преди това е водещ на „Горчиво” и „Монополи”. Най-новата му роля на сцената е в спектакъла на Явор Гърдев „Пияните”, който се радва на голям успех. Геро е женен за спортната журналистка Цвета Гагарова, с която имат дъщеричка – Йохана.", "date": "2018.02.11", "title": " Герасим Георгиев-Геро: Днешните политици са по-страшни от Ганьо Балкански"}
{"url": "https://trud.bg/%d0%b4%d1%80%d0%b8%d1%84%d1%82-%d1%88%d0%be%d1%84%d1%8c%d0%be%d1%80%d0%b8-%d0%bf%d1%80%d0%b5%d1%87%d0%b0%d1%82-%d0%bd%d0%b0-%d1%81%d0%bd%d0%b5%d0%b3%d0%be%d0%bf%d0%be%d1%87%d0%b8%d1%81%d1%82%d0%b2/", "text": "Шофьори, изпробвали дрифт изпълнения и екстремни маневри по заснежените пътища, са създали проблеми при пътното разчистване в района на прохода „Превала“ тази нощ, информират от Областната администрация в Смолян. Пътни инциденти със снегопочистващата техника по трасето са избегнати след появата на полицейски коли. Снеговалежът в област Смолян продължава. За прохода „Печинско“ също е въведено ограничение за товарните автомобили над 12 тона да бъдат без ремаркета и полуремаркета. Проблемната ситуация около „Превала“ тази нощ е предизвикана от компания младежи от Смолян, решили да изпробват дрифт изпълнения при зимни условия. Шофьорите, експериментиращи екстремни завои върху снега създават риск за сблъсък със снегопочистващите машини, обяснява Адриян Петров, заместник областен управител. Дрифт хулиганите изчезнали от пътя след появата на полицейските коли.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.11", "title": " Дрифт шофьори пречат на снегопочистващите машини в Смолянско"}
{"url": "https://trud.bg/%d1%84%d0%b8%d0%bb%d0%bc-%d0%b7%d0%b0-%d1%81%d0%b5%d0%b2%d0%b5%d1%80%d0%be%d0%b7%d0%b0%d0%bf%d0%b0%d0%b4%d0%b0-%d1%81%d0%bf%d0%b5%d1%87%d0%b5%d0%bb%d0%b8-%d0%b4%d0%b2%d0%b5-%d0%bd%d0%b0%d0%b3%d1%80/", "text": "Петминутен филм за битието на възрастните в Северозапада спечели две нагарди от фестивала „Кино в длан“, единствен по рода си у нас за сюжети, заснети с мобилни устройства /GSM-и, таблети, мобилни устройства с вградена камера б.а./. Антонина Лозанова /17г./, ученичка в математическата гимназия „Екзарх Антим I“ във Видин е създател на „Северозабравени“. Той спечели най-голямата награда – тази на публиката /над 800 души са гласували за него б.а./. Грабна и призът за филм на значима социална тематика. Общо 63 „ленти“ на автори от България, Турция и Македония се състезаваха в Третото издание на форума, организиран от шуменското читалище читалище „Добри Войников“ и община Шумен, под патронажа на Министерство на културата. В журито бяха д-р Александър Донев, проф.Валери Чакалов, доц.Юрий Дачев, Явор Попов и Антон Митов. „Северозабравени“ разказва за инициативата „Бъди човек“, при която добри хора носят хранителни пакети на старци в забравени видински села. От 2015 г. Антонина е част от нея, през 2017 г. пак събира стипендията си на отличник /27 лв. месечно/, за да подготви дарове за същите пенсионери. Така заснема с GSM-а преди и сега. Трагедията остава същата, старците се срамуват, държавата не. „При първите 3 жени не можах да снимам, те се разплакаха, едва говорихме, но при другите две си казаха „ще вдигна ръка, защото хората трябва да видят това““, разказа пред „Труд“ Антонина. Според нея, нуждаещи се хора има не само в Севрозапада, а в цяла България. Никой не заслужава да бъде забравен. След като късата лента се завъртяла в интернет за гласуване на публиката, ученичката получила много обаждания, хора искали да помогнат. Целта й е постигната, обяснила им да подадат ръка на човек в нужда до себе си, защото нуждаещ се може да бъде съседът ти, приятел… Наградата на публиката е осигурена от шуменското читалище и е парична. Антонина ще я използва за акция „Бъди човек“ по Великден. След година смята да кандидатства „режисура“ или „телевизонен и филмов монтаж“ в НАТФИЗ.  Голямата награда на кмета на община Шумен – 800 лв. спечели филмът „Animare – да вдъхнеш живот“ на Димана Братанова, Мая Желязкова, Камелия Марковска, Ваня Данчева, Стефан Войводов, студенти в НБУ. Награда за игрален филм е за „Съобщението“ на Ваня Богданова и Невяна Попова, за документален е за Елица Савова с „Танцувам себе си“, за анимационен печели „Кандидат-студент“ на Мария Бойновска. Като филм с иновативно използване на видеотехнологии бе отличен „Живот“ на Харун М. Тьоле. Наградата на Съюза на народните читалища е за Плюсчетирин и Покемон Go на Николай Нарлев, на НАТФИЗ „Кръстю Сарафов“ за Цветове на чувствата на Виктор Тодоров, а на ШУ „Еп.Константин Преславски“ за „Безкраен край“ на Нуркан Ну. Председателят на журито д-р Донев даде своя приз на „Влудяване“ на Георги Мертев. Още четири филма получиха диплом за артистично постижение. Награждаването с шуменските Оскари беше в събота вечерта след като журито обсъди с авторите всичките си „за“ и „против“, и ги напътства „работете все така искрено“.", "date": "2018.02.11", "title": " Филм за Северозапада спечели две награди от фестивала „Кино в длан“\t\t\t"}
{"url": "https://trud.bg/%d0%bc%d1%8a%d0%b6-%d0%bd%d0%b0%d0%bf%d0%b0%d0%b4%d0%bd%d0%b0-%d1%81-%d0%bd%d0%be%d0%b6-%d0%bf%d0%be%d1%81%d0%b5%d1%82%d0%b8%d1%82%d0%b5%d0%bb%d0%b8-%d0%bd%d0%b0-%d0%bc%d0%be%d0%bb-%d0%b2-%d0%bf%d0%b5/", "text": "Една жена бе убита и 12 души бяха ранени днес, след като мъж нападна с нож посетители на търговски център в пекинския район Сидан, съобщи Ройтерс, цитирайки полицията. Нападателят бе задържан. Съобщава се само фамилното му име – Чу, на 35 години от северната провинция Хънан. Той е казал, че е извършил нападението „като израз на недоволство“, но не е уточнил от какво.  Ранените са били откарани в болница, където една жена е починала. Престъпленията, придружени с насилие, са редки в Китай в сравнение с много други страни. Мерките са сигурност в големите градове са много сериозни, но през последните години имаше поредица от нападения с ножове или брадви, като много от тях бяха срещу деца, отбелязва Ройтерс. Сидан се намира в западната част на Пекин и е един от главните търговски райони на града. Там се намират едни от най-големите и популярни търговско-развлекателни центрове на китайската столица.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.11", "title": " Мъж нападна с нож посетители на мол в Пекин, една жена е убита и 12 души са ранени"}
{"url": "https://trud.bg/%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d1%81-4-%d0%b4%d0%b5%d1%86%d0%b0-%d0%b8%d0%b7%d0%b1%d1%80%d0%b0-%d1%81%d0%b0%d1%89-%d0%b7%d0%b0%d1%80%d0%b0%d0%b4%d0%b8-%d1%85%d0%be%d0%ba%d0%b5/", "text": "Семейство Хараланови емигрира в САЩ преди около година и половина. Решават да напуснат България заради хокея. И двамата им синове – 12-годишният Милчо и 9-годишният Иван започват да се занимават с хокей от ранна детска възраст.  „Хокеят в България не е най-типичният национален спорт, но въпреки това детските школи в момента подготвят отлични хокеисти. Много деца и юноши се реализират успешно в държави с традиции в този спорт“, разказа пред „Труд“ бащата на момчетата Иван Хараланов. И двамата му сина имат хокейни постижения както в България, така и в САЩ. Малкият Иван  бе избран за „Бъдещата звезда на мача“ на срещата от Националната хокейна лига на САЩ и Канада между „Чикаго Блек Хоукс“ и „Ню Йорк Айлендърс“ на 20 януари. „В зала „Юнайтед Център“ Иван поздрави целия отбор „Чикаго Блек Хоукс“ и се строи начело с тях за химна. На загрявката преди мача, той посрещна и изпрати всеки играч отново. Изживяването бе вълнуващо – както за него, така и за цялото ни семейство. Организаторите се бяха постарали много: в съблекалнята имаше персонално място с неговото име.“, разказа таткото Иван. 9-годишният Иван се запалил по хокея покрай батко си Милчо. Едва на 3 годинки постъпил в детската школа на Хокей Клуб „НСА“. По същото време се срещнал и с класическата китара, като дори научил нотите преди буквите.  „След първите стъпки в китарата при батко Милен, имахме удоволствието да бъде ученик в класа на маестро Росен Балкански. Макар че хокеят заемаше по-голяма част от свободното му време – винаги „заделяше“ време и за китарата.“, споделя баща му. Иван е момченцето от клипа „Дяволският град“ на 100 кила и Дичо, играе и в ролята на Ръсти в осми епизод на „Секция „Нула“ и синът на Течо в българския „Роза Дамасцена“. Освен в киното Иван има няколко участия и в радио „Христо Ботев“ и в „БГ Радио“. По-големият му брат Милчо с нищо не му отстъпва по сценични и спортни прояви.  Милчо започва да играе хокей в детската школа към хокей клуб „НСА“. Освен хокеист, в България той е и отличен баскетболист в ЦСКА и футболист във ФК „Люлин“. Музиката е другата му голяма страст. „Любовта към ксилофона и барабаните го отведе при едни от най-добрите преподаватели в София: г-н Арсов, г-жа Ани Гитева и г-н Деян Александров (бивш барабанист на група „Епизод“)“, разказа бащата. При пристигането на семейството в САЩ Милчо е приет в отбора на Chicago Bruins, където играе и до днес. Още през първата година в САЩ успял да достигне до сребърното ниво в отбора. „Надявам се, че догодина ще е в златното. Очаквам и той да бъде номиниран за бъдеща звезда.“, споделя Хараланов. За сценичните и спортните прояви на децата си, както  и за културни и спортни събития на българската общност в Чикаго Иван Хараланов разказва в блога си Haralanov.com. Там той е описал как българите зад граница са отбелязали 120-та годишнина от гибелта на Алеко Константинов в Чикагския университет, разказал е за откриването на българската секция в библиотеката на Маунт Проспект, САЩ, както и за Фестивалът на българската култура в Чикаго. Най-голямото от четирите деца в семейството е кака Петя, която свири на пиано от 4-годишна. Минала през всички добри школи в София, като най-големите ѝ успехи в България са последният ѝ клас в Централната Музикална Армейска Школа, в класа по пиано на г-жа Антоанета Василева. Петя била и балерина в „Балет Ева“. Първата година в американското училище тя била пълен отличник и дори взела две години в една. В момента е шампионка в училищния отбор по тенис, свири в няколко оркестъра, като перкусионистка. Спортът на Петя е „таекуон-до“ – има над 10 награди от щатски състезания до момента. Най-малкият член на семейството е Марийка. „В момента е на 3 годинки и половина, но е много артистична. Тя е звезда в американските групи и в българското ѝ училище в САЩ“, разказа баща ѝ Иван.", "date": "2018.02.11", "title": " Семейство с 4 деца избра САЩ заради хокея\t\t\t"}
{"url": "https://trud.bg/%d1%83%d0%bd%d0%b8%d1%86%d0%b5%d1%84-%d0%b2%d1%81%d1%8f%d0%ba%d0%be-%d1%87%d0%b5%d1%82%d0%b2%d1%8a%d1%80%d1%82%d0%be-%d0%b4%d0%b5%d1%82%d0%b5-%d0%b2-%d0%b8%d1%80%d0%b0%d0%ba-%d0%b6%d0%b8%d0%b2%d0%b5/", "text": "УНИЦЕФ съобщава, че всяко четвърто иракско дете живее в мизерия заради войната срещу „Ислямска държава“ в страната, предава Ройтерс. ООН потвърждава 150 нападения срещу образователни институции в Ирак от 2014 г. насам. Половината от училищата се нуждаят от ремонт и близо три милиона деца са прекъснали образованието си заради бойните действия. Правителството на Ирак обяви победа срещу „Ислямска държава“ през декември, връщайки си контрола над всичката територия, окупирана от терористите през 2014 и 2015 г. В момента то иска 100 милиарда долара чуждестранни инвестиции, за да успее да възстанови страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.11", "title": " УНИЦЕФ: Всяко четвърто дете в Ирак живее в мизерия заради войната срещу „Ислямска държава“"}
{"url": "https://trud.bg/%d0%b2-%d0%b4%d1%83%d0%b1%d0%b0%d0%b9-%d0%be%d1%82%d0%ba%d1%80%d0%b8%d0%b2%d0%b0%d1%82-%d0%bd%d0%b0%d0%b9-%d0%b2%d0%b8%d1%81%d0%be%d0%ba%d0%b8%d1%8f-%d1%85%d0%be%d1%82%d0%b5%d0%bb-%d0%b2-%d1%81%d0%b2/", "text": "Най-високият хотел в света се открива в понеделник в Дубай, съобщава емирското издание Khaleej Times. До сега рекордът по височина сред хотелите принадлежи на хотелския комплекс в Дубай JW Marriott Marquis. Височината на всяка от двете 72-етажни кули е 355 метра. Новият хотел-рекордьор Gevora също е разположен на централната магистрала Sheikh Zayed Road. Височината му е 356 метра, а етажите са 75.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.11", "title": " В Дубай откриват най-високия хотел в света"}
{"url": "https://trud.bg/%d0%b0%d0%b1%d0%b2-%d0%bf%d0%be%d0%b8%d1%81%d0%ba%d0%b0-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%ba%d0%be%d1%88%d0%bb%d1%83%d0%ba%d0%be%d0%b2/", "text": "ПП АБВ настоява за отстраняването на г-н Емил Кошлуков от ефира на обществената БНТ и оставката му като програмен директор, се казва в декларация на партията. Повод за искането е системното манипулативно поведение на г-н Кошлуков в качеството му на водещ на предаването „Още от деня“. Политическите пристрастия не могат да се пропагандират нито явно, нито скрито от водещ  в ефира на обществената национална медия, каквато е БНТ. Под диктовката на водещия Кошлуков, предаването се превръща в политически глас на управляващите и публичен съд за инакомислещите. Недопустимо е и грубото арогантно поведение на г-н Кошлуков в ефир. То е несъвместимо с нормите на журналистическата етика и обществен морал. Поради тази причина ПП АБВ настоява за незабавна реакция от страна на УС на БНТ и СЕМ и за отстраняването на г-н Кошлуков от ефира на БНТ и за оставката му като програмен директор в обществената медия.", "date": "2018.02.11", "title": " АБВ поиска оставката на Кошлуков"}
{"url": "https://trud.bg/%d0%b6%d0%b5%d0%bd%d0%b0-%d1%88%d0%be%d1%84%d1%8c%d0%be%d1%80-%d0%be%d1%82%d0%bd%d0%b5%d1%81%d0%b5-%d0%bd%d0%b0-%d0%b7%d0%b0%d0%b4%d0%b5%d0%bd-%d1%85%d0%be%d0%b4-%d0%b4%d0%b2%d0%b5-%d0%b2%d1%8a%d0%b7/", "text": "Жена отнесе с колата си на заден ход две възрастни пешеходки, които са настанени за лечение в болницата в Разград без опасност за живота. И двама водачи пострадаха при инциденти в Разградско, причинени от тях самите в нетрезво състояние в съботния ден. Пешеходките  В.С. (78г.) и П.М. (80г.) са пострадали в село Побит камък преди обед в петък, когато „Фолксваген Поло” ги ударило. Зад волана на колата била 47-годишната Р.И. Тя тръгнала назад и не видяла преминаващите зад автомобила две жени. 78-годишната е със счупен десен крак, а съседката й с охлузни рани. Късмет извади 47-годишен мъж от Завет, който се ударил с „Мазда” в бетонно препятствие към 20,30 часа в събота. Полицаите установили, че С.В. няма шофьорска книжка и е карал с 2,77 промила алкохол. Прибран е в ареста да изтрезнява и е образувано бързо производство. По същия ред ще мине и 41-годишен водач от Кубрат, който към 16,30 часа се оказал с 2,34 промила. Той пък катастрофирал с мотопед „Хонда”. Ударил го в метален контейнер и паднал, причинявайки си охлузни рани по главата и тялото. След преглед за установяване на състоянието му  е прибран в ареста.", "date": "2018.02.11", "title": " Жена шофьор отнесе на заден ход две възрастни пешеходки\t\t\t"}
{"url": "https://trud.bg/%d0%b8%d0%b7%d0%bb%d1%8a%d1%87%d0%b8%d1%85%d0%b0-%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb-%d0%b2-%d1%88%d0%b0%d1%85-%d1%82%d1%83%d1%80%d0%bd%d0%b8%d1%80%d0%b0-%d0%b2-%d0%b1%d1%83%d1%80/", "text": "Божидар Иванов е победител в шах турнира „Янко Гюзелев“ в Бургас. Той е бил участник и миналата година, когато съвсем малко не му е достигнало да вдигне купата. Тази година бе 11- то издание на турнира. Той се проведе в зала “Компас” на Интерхотел “България” и в него се включиха  34 състезатели. Второ място с 6 точки зае най-титулованият състезател на турнира – гросмайстор Борис Чаталбашев, а трето – Желчо Желев, а четвърти – бившият световен ученически шампион /отборно/ Петър Тодоров, който сега студент. Състезанието е на името на видния агробизнесмен, който приживе бе страстен почитател на древната игра. Сега делото му продължават внуците му Ивон и Атанас. В единадесетото издание се включиха и деца, и ученици от шахматен клуб “Бургас 64”, прославил града ни в Европа и света с много шампионски титли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.11", "title": " Излъчиха победител в шах турнира в Бургас"}
{"url": "https://trud.bg/%d0%bc%d1%8a%d0%b6-%d0%bf%d0%bb%d0%b0%d1%82%d0%b8%d0%bb-2000-%d0%bb%d0%b2-%d0%bd%d0%b0-%d0%b8%d0%b7%d0%bd%d1%83%d0%b4%d0%b2%d0%b0%d1%87%d0%b8-%d0%b7%d0%b0%d0%bf%d0%bb%d0%b0%d1%88%d0%b2%d0%b0%d0%bb/", "text": "41-годишен мъж се оплакал в полицията в Разград, че е заплашван и изнудван от двама мъже да им даде пари, за да не му отрежат ухото и да го убият. С.А. заявил, че към 10,40 часа в съботния ден, в района на градинката до хотел „Централ” в града, е станал жертва на изнудването и е дал 2000 лв. Полицията издирила и задържала посочените лица Ю.М. (34 г.) и М.Х. (26 г.) от село Дянково. Случаят се разследва и се уточняват подробностите. Неофициално се коментира, че причината за заплахите и изнудването били неуредени финансови отношения. Говорело се, че жената на изнудвания изкарва сериозни суми по разпространената схема за търсене на финансова помощ от чужденци и това може да е полакомило двамата мъже да си набавят бързи пари. Към момента няма потвърждение дали семейството наистина печели от този бизнес, който не се смята за престъпление, а жените, които го практикуват застават пред съда за недекларирани доходи и съответно невнесени данъци.", "date": "2018.02.11", "title": " Мъж платил 2000 лв. на изнудвачи, заплашвали го с рязане на ухо\t\t\t"}
{"url": "https://trud.bg/%d0%b1%d0%b5%d0%bd%d1%8f%d0%bc%d0%b8%d0%bd-%d0%bd%d0%b5%d1%82%d0%b0%d0%bd%d1%8f%d1%85%d1%83-%d0%bd%d0%b0%d0%bd%d0%b5%d1%81%d0%be%d1%85%d0%bc%d0%b5-%d1%82%d0%b5%d0%b6%d1%8a%d0%ba-%d1%83%d0%b4%d0%b0/", "text": "Израелският министър-председател Бенямин Нетаняху заяви, че въздушните   на ВВС на страната му в Сирия от предишния ден са „тежък удар“ върху иранските и сирийските сили в съседната държава, предава АФП. „В събота нанесохме тежък удар върху иранските и сирийските сили“, заяви Нетаняху по време на съвещание на израелското правителство. „Пояснихме на всички, че нашите правила на съприкосновение не са се променили изобщо. Ние ще продължим да нанасяме вреда на всеки, който се опитва да ни навреди. Това е наиата политика и ще си остане наша политика“, допълни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.11", "title": " Бенямин Нетаняху: Нанесохме тежък удар върху иранските и сирийските сили"}
{"url": "https://trud.bg/%d0%bd%d0%b0%d0%b4%d0%b7%d0%b8%d1%80%d0%b0%d1%82%d0%b5%d0%bb%d0%b8%d1%82%d0%b5-%d0%b2-%d0%b7%d0%b0%d1%82%d0%b2%d0%be%d1%80%d0%b8%d1%82%d0%b5-%d0%b7%d0%b0%d0%bf%d0%be%d1%87%d0%b2%d0%b0%d1%82-%d1%81/", "text": "Надзирателите в затворите готвят серия от мащабни протести. Започват на 23 февруари пред местата за лишаване от свобода, а на следващия ден ще има национален протест пред Министерството на правосъдието. Това съобщи Цветан Михайлов, член на УС на Синдиката на служителите в затворите, който заседава през уикенда в курорта Златни пясъци. Надзирателите ще излязат на 10 март на шествие, което ще тръгне от Министерството на правосъдието , ще мине пред Министерството на финансите и ще стигне до сградата на МС, а от средата на март ще има протест през ден  по места. Надзирателите искат спешно, бързо и веднага изравняване на доходите им с тези, които получават колегите им в сектор „Сигурност”, както и подобряване на условията за работа. В момента те работят с 15-17% по-малко щат от необходимия, за да си вършат задълженията адекватно, обясни Михайлов. Той посочи, че за последните 7 години надзирателите в страната са спечелили над 800 дела срещу Министерството на правосъдието за положен и неизплатен извънреден труд. Разноските по тях ще струват на държавата близо 3 млн. лева и са в пъти повече, ако беше изплатен техният труд, коментира още синдикалистът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.11", "title": " Надзирателите в затворите започват серия от протести\t\t\t"}
{"url": "https://trud.bg/%d0%b4%d0%be%d0%b1%d1%80%d0%be%d0%b2%d0%be%d0%bb%d1%86%d0%b8-%d0%bf%d0%be%d0%bc%d0%be%d0%b3%d0%bd%d0%b0%d1%85%d0%b0-%d0%bd%d0%b0-%d1%81%d0%b0%d0%bc%d0%be%d1%82%d0%bd%d0%be-%d0%b6%d0%b8%d0%b2%d0%b5/", "text": "Самотно живеещ мъж от софийското село Вакарел получи помощ след поредната дарителска акция на сдружение „Приятели, помагайте“. Сигнал за изпадналия в затруднение 50-годишен Траян Николов Колев подава негов съсед, с когото се познават от години. „Казвам се Кънчо Георгиев Кънчев, познавам чичо Траян откакто живея тук, обърнах се към сдружението с молба за помощ, защото той живее в много тежки условия“, разказва съседът. По думите му чичо Траян е самотен, преживява трудно и от близо година си търси работа. Заедно с други добри хора му помагат с каквото могат, но тъй като и техните възможности са ограничени, решават да се обърнат към сдружение „Приятели, помагайте“. „Намерихме вашата страница, обадихме се и ви помолихме за помощ, защото ние вече нямаме възможност. Виждам, че помагате на хора от цяла България и съм сигурен, че ще помогнете и сега“, казва Кънчо. След подадения сигнал председателят на сдружението Лео Кадели изпраща колегите си Венета и Георги, координатори за София област, които отиват да проверят в какви условия живее чичо Траян. Изпращат снимков материал, който показва нищетата в дома му. Веднага след това започва акцията – изготвя се списък с необходимите продукти и се решава какво е най-необходимо за чичо Траян. Дарители се свързват със сдружението с желание да помогнат на изпадналия в нужда. Предоставят дрехи, одеяла, храна, битови стоки и продукти. Преди дни с буса на сдружението са доставени 3 кубика дърва, част от които идват от Сливен. С тях чичо Траян ще прекара остатъка от зимата. Заедно с доброволци разчистват и освежават дома му, за да живее в по-спокойна и приятна обстановка. При срещата на чичо Траян с председателя на „Приятели, помагайте“ Лео Кадели и две млади момичета, включили се в каузата, мъжът с радост благодари за помощта и казва, че подадената ръка никога не е забравена. Въпреки трудното положение, в което се намира, чичо Траян е с добро сърце и изказва подкрепата си за други нуждаещи се като него хора. „Аз самият преди години живеех в село Гара Елин Пелин и не е минавал и месец, в който да не помогна на други хора – на някое детенце или на човек в беда“, разказва мъжът. Развълнуван и благодарен от помощта, която е получил, чичо Траян възкликва: „Боже, как да ви се отблагодаря? Нима има живот и на този свят, почти бях изгубил надежда“. „Не очакваме нищо, с всички тези добри хора помагаме на изпаднали в беда като теб“, отговаря Лео Кадели, като изказва своята признателност към сестрите Цветелина и Елена, че са част от благородната инициатива. „Щастливи сме, че има хора като вас, които помагат на нуждаещите се, винаги сме готови да се отзовем на сигнал за помощ“, казват момичетата и отправят апел към всички добри хора да помагат в каузите. „Всеки един от вас може да направи дарение – една чанта, един буркан, едно дърво, всеки с каквото може. Помагайте, доброто побеждава“, казва Лео Кадели. Освен състрадателен и добър човек, чичо Траян е и много работлив и кадърен. В момента той има нужда от работа и се надява чрез сдружението да сбъдне и тази своя мечта. „Аз съм човек с много професии, работил съм на много места – бил съм ел. техник, шлосер, механик, химик, какво ли не“, казва чичо Траян. „Ако някой има работно място за него, нека да се свърже с нас, за да му съдействаме. Ние от сдружението намерихме работа на доста хора и в Хасково – чичо Митко и чичо Петко са едни от тях. Те вече работят, получават заплати и са щастливи, защото им връщаме вярата в доброто“, обяснява Лео Кадели.   Сдружение „Приятели, помагайте“ участва в нова дарителска мисия в помощ на седемте семейства от родопското село Момчиловци, които останаха без дом дни преди Коледа заради голям пожар. Днес те вече имат покрив над главите си и усмивката отново е на техните лица. „Приятели, помагайте“ помагат за цялото обзавеждане на дома и даряват неща от първа необходимост. Предстои да бъдат предоставени и плочки за новия дом на семействата.", "date": "2018.02.11", "title": " Доброволци помогнаха на самотно живеещ мъж във Вакарел\t\t\t"}
{"url": "https://trud.bg/%d1%81%d1%82%d1%83%d0%b4%d0%b5%d0%bd-%d0%b4%d1%83%d1%88-%d0%be%d1%82-%d0%b2%d0%b8%d0%ba%d1%82%d0%be%d1%80%d0%b8%d1%8f-%d0%b1%d0%b5%d0%ba%d1%8a%d0%bc-%d1%81%d0%bf%d0%b0%d0%b9%d1%81-%d0%b3%d1%8a/", "text": "Виктория Бекъм разочарова многобройните фенове по света, като отрече слуховете, че групата „Спайс гърлс“ ще се събере наново за турне, предадоха агенциите. „Аз не отивам на турне. Момичетата не отиват на турне“, казва 43-годишната певица в интервю, публикувано в съботното издание на „Вог“. По-рано този месец момичешката банда обяви, че планира отново да работи заедно върху „нови възможности“ близо две десетилетия след разпадането си. На въпрос на списанието за плановете й Бекъм казва: „Има нещо толкова силно в посланието за това какво отстояват „Спайс гърлс“. Какво е това в бъдеще? Как изглежда то? Ние просто хвърляме идеи наоколо. Спонтанно“.", "date": "2018.02.11", "title": " Студен душ от Виктория Бекъм: „Спайс гърлс“ не се събират за ново турне"}
{"url": "https://trud.bg/%d0%b4%d0%b5%d0%bb%d0%b8%d0%be-%d1%80%d0%be%d1%81%d0%b8-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%8f%d1%82-%d0%ba%d0%be%d0%b3%d0%be%d1%82%d0%be-%d1%81%d1%8a%d0%bc-%d1%82%d1%80%d0%b5%d0%bd/", "text": "Делио Роси, старши треньорът на „Левски“, даде обширно интервю за италианския вестник „Кориере дело Спорт“. Опитният специалист говори обстойно за кариерата си на футболист и наставник. В материала в италианския всекидневник, Роси признава, че най-добрият играч, с когото е работил, е Хавиер Пасторе, настоящата звезда на ПСЖ. „Вучинич имаше класата на големите играчи, които обединяват в себе си техника и скорост – обясни Роси. – Но най-талантливият, с когото съм работил, определено е Хавиер Пасторе („Палермо“). Той е чиста доза само талант. Той е геният, който вади заека от цилиндъра. Иначе като нападател най-силен определено е Кавани („Палермо). Той е с невероятна физическа сила. Но определено онази способност, която имаше Вучинич да съчетава скорост и техника, не съм я виждал в много други играчи.“ 58-годишният треньор отказа да коментира скандала с Адем Ляич, по времето когато двамата бяха част от „Фиорентина“.  Роси призна, че като дете не е имал идол във футбола и като цяло не гледал мачове. „Не, първият мач, който гледах, бе на Световното през 1970-а. Най-далечната среща в паметта ми е Бразилия срещу Италия (4:1 за селесао).“", "date": "2018.02.11", "title": " Делио Роси: Най-добрият, когото съм тренирал, е Пасторе"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%82-%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%b1%d0%b0%d0%bd%d0%ba%d1%8f-%d0%b7%d0%b0%d1%80%d0%b0%d0%b4%d0%b8-%d1%81%d0%b2%d0%bb%d0%b0/", "text": "Жители на столичния квартал Банкя са предупредени да се изнесат от домовете си заради свлачище. Гражданите призовават общината към предприемане на незабавни мерки, съобщи Нова телевизия. Причината за евакуацията е активирало се свлачище, което само за дни се е разрастнало с няколко метра. То създава опасност за къщите в района. Към момента от общината само информират хората, че трябва да напуснат домовете си. Част от гражданите, които искат от общината действия за предпазване на къщите им казват, че са потърсили експертно мнение, след като свлачището на ул. „Лафонтен“ се свързало със старото на ул.“Окол“. Експертът им е препоръчал да се вземат незабавни мерки за отводняване. Предстои да бъде възложено хидро-геоложко проучване. Очаква се на база на неговите данни да бъде дадено предписание за необходимите аварийни действия. Това ще отнеме 30 дни. Живущите смятат, че може и да нямат толкова време, заради лошите климатични условия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.11", "title": " Евакуират жители на Банкя заради свлачище"}
{"url": "https://trud.bg/300-%d0%b4%d0%be%d0%bc%d0%b0%d0%ba%d0%b8%d0%bd%d1%81%d1%82%d0%b2%d0%b0-%d1%81%d0%b0-%d0%b1%d0%b5%d0%b7-%d1%82%d0%be%d0%ba-%d0%b2-%d0%bd%d0%b5%d0%b4%d0%b5%d0%bb%d0%b8%d0%bd%d0%be-%d0%b7%d0%b0%d1%80/", "text": "Обилните валежи предизвикаха свлачище, което събори електрически стълб в град Неделино, Смолянска област. Пострадали хора няма, но около 300 домакинства останаха без ток, предаде  . Вследствие на обилните валежи от дъжд и сняг земята тръгна надолу, каза Севдалин Чандъров , който живее на пропадналата улица в града: „Снощи към осем, девет часа пропадна стълб в резултат на свлачище на улица „Бор“, квартал „Черешките“ в град Неделино. Стълбът пропадна и голямо щастие е, че по това време нямаш хора на това място.“ Страдаме всички потърпевши в квартала – зимно време без ток. Много е лошо времето, продължава да вали сняг и дъжд. Земята е подгизнала. Още два стълба са застрашени да паднат на същата улица „Бор“. Кметът на Неделино Боян Кехайов увери: „Взети са мерки. Работят екипите навсякъде, така че няма проблеми, в момента го възстановяват екипи на енергото, и в Згурово и Гарвач се обадиха, че има прекъсване на тока, но координираме действията и хората работят, така че до два часа всичко ще бъде нормализирано.“   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.11", "title": " 300 домакинства са без ток в Неделино заради съборен от свлачище стълб"}
{"url": "https://trud.bg/%d0%bd%d1%8f%d0%bc%d0%b0-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7%d0%b0-%d0%b6%d0%b8%d0%b2%d0%be%d1%82%d0%b0-%d0%bd%d0%b0-%d0%bf%d0%b5%d1%82%d0%b8%d0%bc%d0%b0%d1%82%d0%b0-%d1%80%d0%b0/", "text": " тази сутрин. Пострадалите са приети в СО на УМБАЛ „Св. Анна“ – София АД, съобщиха от болницата. Те са стабилизирани и без опасност за живота. Двама – мъж и жена на 56 г. са хоспитализирани в Клиника по ортопедия и травматология на УМБАЛ „Св. Анна“ – София АД. Мъжът, който е шофирал е с разкъсно-контузна рана на лява предмишница, а жената е с разкъсно-контузна рана на дясна предмишница.", "date": "2018.02.11", "title": " Няма опасност за живота на петимата ранени от „Тракия“"}
{"url": "https://trud.bg/%d0%b6%d0%b5%d0%bd%d0%b0-%d0%be%d1%82%d0%bd%d0%b5%d1%81%d0%b5-200-%d0%bb%d0%b2-%d0%b3%d0%bb%d0%be%d0%b1%d0%b0-%d0%b7%d0%b0-150-%d0%b3%d1%80%d0%b0%d0%bc%d0%b0-%d0%bd%d0%b5%d0%bb%d0%b5%d0%b3%d0%b0/", "text": "Прескъпо ще плати 50-годишна жена за 150 грама нелегален тютюн, който бил намерен в дома й в Търговище и митниците й наложили глоба от 200 лв. Взетите проби, които били изследвани в лаборатория, пък показали, че евтината стока представлява „отпадъчен тютюн, който не може да се пуши във вида, в който е предоставен”. Суровината за цигари била намерена в дома на жената в Търговище през март миналата година. Тя я предала доброволно на полицията и заявила, че купила стоката от непознат за лични нужди. Прокуратурата отказала да образува досъдебно производство и пратили материалите на митническите служители. Те така и не успели да открият жената на адреса й, тъй като тя се преместила на неустановено място. Пратили проби от иззетия тютюн и накрая издали наказателно постановление. Жената пък обжалвала санкцията, но Районният съд я потвърди. В решението е записано, че: ”Санкционирането цели да се предотврати нерегламентирано използване на отпадъците от тютюн като тютюнево изделие или суровина за производство на тютюневи изделия. В тази връзка не може да се приеме, че случая е маловажен”. Според съда жената е съзнавала общоопасния характер на деянието. Дори писмено е признала, че намереният тютюн е остатък от 1 кг, купен от нея на пазара. Съдът смята, че наказателното постановление е законно. Решението му подлежи на обжалване пред Административния съд в Търговище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.11", "title": " Жена отнесе 200 лв. глоба за 150 грама нелегален тютюн"}
