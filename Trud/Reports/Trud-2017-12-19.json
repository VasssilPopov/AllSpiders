{"url": "https://trud.bg/%d1%81%d1%8a%d0%b4%d1%8a%d1%82-%d0%bf%d1%83%d1%81%d0%bd%d0%b0-%d0%bf%d0%be%d0%b4-%d0%b3%d0%b0%d1%80%d0%b0%d0%bd%d1%86%d0%b8%d1%8f-%d0%b0%d0%b4%d0%b2%d0%be%d0%ba%d0%b0%d1%82%d0%b0-%d0%be%d0%b1%d0%b2/", "text": "Варненският апелативен съд отмени задържането под стража на адвокат Йордан Роев и го освободи под гаранция от 10 хиляди лева, съобщи  .  в затворническото общежитие в село Разделна. Съдебно-медицинска експертиза обаче е установила, че адвокатът страда от заболяване, несъвместимо с условията в ареста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Съдът пусна под гаранция адвоката, обвиняем заради опит да внесе наркотици в затвора"}
{"url": "https://trud.bg/%d1%81%d0%b5%d0%b4%d0%bc%d0%b8%d1%86%d0%b0-%d0%b1%d0%b5%d0%b7-%d0%b3%d0%bb%d0%be%d0%b1%d0%b8-%d0%be%d0%b1%d1%8f%d0%b2%d0%b8-%d0%bd%d0%b0%d1%80%d0%be%d0%b4%d0%bd%d0%b0-%d0%b1%d0%b8%d0%b1%d0%bb%d0%b8/", "text": "В навечерието на Рождество Христово Народна библиотека „Иван Вазов” в Пловдив направи добронамерен жест към своите читатели и ползватели и обяви „Седмица без глоби и санкции“. До 22 декември (петък) всички тези, които са закъснели или просто са забравили да върнат заети книги, документи и други библиотечни материали, ще могат да го сторят без да бъдат глобявани и санкционирани, съобщиха от ръководството на най-голямата и най-посещаваната библиотека в града под тепетата.", "date": "2017.12.19", "title": " Седмица без глоби обяви Народна библиотека „Иван Вазов” в Пловдив"}
{"url": "https://trud.bg/%d1%83%d0%ba%d1%80%d0%b0%d0%b9%d0%bd%d0%b0-%d1%81%d0%ba%d0%be%d1%87%d0%b8-%d1%81%d1%80%d0%b5%d1%89%d1%83-%d1%80%d0%b5%d0%bc%d0%be%d0%bd%d1%82%d0%b0-%d0%bd%d0%b0-%d0%bd%d0%b0%d1%88%d0%b8%d1%82%d0%b5/", "text": "Украйна скочи срещу намеренията на МО да ремонтира и поддържа изтребителите МиГ-29 в Русия. Това стана ясно вчера след като държавната компания “Укринмаш” внесе жалба в КЗК срещу решение №129/06.12.2017 за поддръжка на бойните ни самолети, с които охраняваме небето си. Поръчката е по ЗОП и е на стойност до 82 млн. лв. за срок от 4 години.  За изпълнител е поканен производителят руската държавна компания “РсК-МиГ”. Членовете и алинеите, по които е обявена, позволяват да се премине към процедура за пряко договаряне чрез покана. Причината е, че дружеството произвежда и оригинални резервни части, ремонтира и удължава експлоатацията на МГ-29 и “не е предоставяло лиценз на нито едно чуждестранно предприятие за ремонт и поддржъка на изтребителите”, се сочи в мотивите на обявлението. Юристи и дипломати изразиха недоумение  в какво качество и на какво основание Украйна обжалва решение на българското МО, тъй като въобще не я касае. По неофициална информация украинският посланик вчера следобед спешно е посетил военният министър. Любопитно е, че първоначално жалбата бе каченана сайта на КЗК със статус, че ще бъде оставена без последствия. Няколко часа по-късно статусът бе сменен с “иницииран процес”. Което означава, че ще се разглежда. Срокът за произнасяне е един месец.", "date": "2017.12.19", "title": " Украйна  скочи срещу ремонта  на нашите МиГ-29 от Русия\t\t\t"}
{"url": "https://trud.bg/%d0%bf%d1%8a%d1%80%d0%b2%d0%b8-%d1%81%d0%ba%d0%b0%d0%bd%d0%b4%d0%b0%d0%bb-%d0%bd%d0%b0-%d0%bd%d0%be%d0%b2%d0%b8%d1%8f-%d0%ba%d0%b0%d0%b1%d0%b8%d0%bd%d0%b5%d1%82-%d0%b2-%d0%b0%d0%b2%d1%81%d1%82%d1%80/", "text": "Ден след като встъпи в длъжност новото правителство на Австрия начело със Себастиан Курц (31 г.) се забърка във външнополитически скандал със съседна Италия. Причината е намерението на новата власт във Виена да дава паспорти на немскоговорящите в италианската провинция Алто Адидже. Областта, чието немско название е Южен Тирол, е предадена от Австрия на Италия след Първата световна война. През 20-те години на миналия век фашисткият диктатор Бенито Мусолини заселва там хиляди етнически италианци, но до днес немскоговорящите са близо двойно повече на брой. Двете общности имат отделни училища, а също и барове и ресторанти. Но Алто Адидже има широка автономия и получава щедри финансови потоци от властта в Рим, благодарение на което сецесионистките настроения са притъпени. Новата управляваща коалиция в Австрия между консервативната Народна партия и крайнодясната Партия на свободата е записала в програмата си да предложи австрийско гражданство на немскоговорящите в Южен Тирол. Правителството във Виена твърди, че идеята (прокарвана отдавна от Партията на свободата) е проевропейски жест и цели “още по-близък съюз” между гражданите на страните членки. А Курц подчерта, че смята да я реализира в “тясно сътрудничество с Италия и правителството в Рим”. Италианският външен министър Анджелино Алфано коментира сдържано, като заяви, че разговорът по темата ще изисква “изключителна деликатност”. Но зам.-министърът Бенедето Дела Ведова реагира остро, като посочи, че идеята е опакована в “кадифената ръкавица на европеизма, но всъщност прилича на етно-националистически железен юмрук”. “Долу ръцете от Италия”, отсече пък Джорджия Мелони, лидер на дясната партия “Братя на Италия”, която е част от опозиционния блок на Силвио Берлускони. Мелони се зарече партията й да ангажира всички институции, за да възпре “тази обида”.", "date": "2017.12.19", "title": " Първи скандал на новия кабинет в Австрия\t\t\t"}
{"url": "https://trud.bg/%d0%b1%d1%80%d1%8e%d0%ba%d1%81%d0%b5%d0%bb-%d0%bd%d0%b0%d0%bb%d0%b8%d0%b2%d0%b0-%d0%bc%d0%b8%d0%bb%d0%b8%d0%b0%d1%80%d0%b4%d0%b8-%d0%b2-%d0%bd%d0%bf%d0%be/", "text": "Връзките на чиновниците в Брюксел с неправителствените организации (НПО) и възникналите от тази порочна практика корупционни механизми са посочени в предложение за резолюция на Европейския парламент, внесено в средата на март тази година. Над 1 милиард евро безвъзмездно финансиране получават НПО от Европейската комисия всяка година. На практика не е ясно какво се случва с тези пари, пише в документа. Според текста, който е отхвърлен два пъти с гласовете на групите на „Зелените” и социалистите в ЕП, контролът над парите за неправителствения сектор в ЕС е много слаб и трябва да бъде затегнат. „През 2015 г. бюджетът на ЕС финансира НПО на обща стойност 1.2 милиарда евро. Почти 60% от средствата, предоставени по програмите в областта на околната среда, социалната сфера и здравеопазването и правата на човека, бяха разпределени само на 20 НПО. През 2010-а НПО получиха почти 1.5 милиарда евро, от които почти 70% или 1.12 милиарда стигнаха само до 273 неправителствени организации, което възлиза на средно 1,5 милиона евро за всяка НПО”, пише в проекторезолюцията. В текста има и забележки, като основната е, че милионите стигат само до големите неправителствени организации, които от своя страна ги разпределят надолу по веригата към по-малки юридически лица с нестопанска цел, с които са оплетени в интереси. Това правело невъзможно проследяването на огромния финансов поток – не се знаело нито къде точно отиват парите, нито дали се ползват по предназначение.  Отправят се и препоръки за промяна на регламента на финансирането на НПО, като тези корекции трябва да гарантират публичност на всеки евроцент. „Загрижени сме относно възможните конфликти на интереси, възникнали в случаите, когато НПО са членове на множество мрежи, получаващи финансиране от ЕС”, пише още в проекторезолюцията. Изводът за нас е, че откакто България е в ЕС, Брюксел е раздал между 12 и 15 милиарда евро на НПО, като това са част и от парите на данъкоплатците у нас – страната ни всяка година плаща вноска за членството си в общността, която средно е около 400 милиона евро. В проекторезолюцията като пример за порочни практики и липса на прозрачност е посочена програма LIFE, по която огромни суми получават организациите от коалицията „За да остане природа в България” – обединение от няколко НПО, които от години саботират развитието на зимния туризъм в България, като прокарват интереси на чужди държави и собствените си политически и икономически планове. Още през февруари 2016 година разследване на „Труд” показа, че за осем години зелените са участвали в проекти с европейско финансиране на обща стойност 44 418 517 лева. Данните бяха извадени от  Информационната система за управление и наблюдение на структурните инструменти на ЕС за страната ни.  Зелените са имали най-сериозно финансиране именно по посочената в проекторезолюцията програма LIFE. До 2016 година „еколозите” са имали достъп до 19 595 512 евро. До днес не е ясно за какво са отишли парите, усвоени от зелените, като някои техни проекти  още продължават, поне на хартия. Ясно е само мистериозното звучене на дейностите, за които „природозащитниците” получават средствата от ЕК – „Запазване на популацията на червеногушата гъска в България”, за което са имали достъп до над 2 600 000 евро, „Опазване на дивата популация на белоглавия лешояд, египетския лешояд и черния лешояд” – 28 160 лева, „Здраве и щастие – мрежа от училищни клубове, утвърждаващи здраве” – 58 000 лева и така до почти 20 000 000 евро. Именно според проекторезолюцията финансирането на такъв вид проекти е непрозрачно и безотчетно и процедурите трябва да бъдат преразгледани. В България отдавна е публична тайна, че от „За да остане природа в България” финансират политическите си и икономически дейности именно по този начин – с европари. Проекторезолюцията показва леката ръка, с която европейските чиновници се разпореждат с финансите на данъкоплатците от страните-членки на ЕС, като насочват милиарди от тях към НПО, чийто проекти са меко казано съмнителни, а ползата от тях – невидима. Досега биологичното разнообразие в България не се е подобрило, въпреки милионите, усвоени от зелените в този сектор. Вместо с екология те се занимават с политика и директни атаки срещу инфраструктурни проекти от национално значение, като лот 3.2 на автомагистрала „Струма”. Друга мишена на еколозите е развитието на зимния туризъм у нас.  А проекторезолюцията остава неприета, като последното й отхвърляне е през септември тази година, отново с гласовете на групата на европейските „Зелени”. В проекторезолюцията ЕК е призована и да вкара ясни критерии за финансирането на НПО, тъй като явно в момента изискванията не са достатъчни. Идеите са да има отчетност колко души работят в неправителствената оргнизация, кои са те, както и участието на това НПО в други, по-големи такива. „Да са ясни съответните връзки за членство, подробности за участието и връзките между мрежите и размера на средствата от ЕС, изпратени на други организации. Трябва и включване в Регистъра за прозрачност на ЕС, както и изискване за разкриване на информация относно договореностите за финансиране. И по-специално за основните финансови донори и имената на организациите, частично или напълно съфинансирани от ЕС, включително точна информация за съответните суми”, се посочва в текста. Българските зелени са оплетени именно в такива връзки – техните членове непрекъснатио сменят постовете си и се местят от една в друга организация, които от своя страна са членове на коалицията „За да остане природа в България”. Освен всичко част от техните водачи са и семейства – Андрей Ковачев е съпруг на Катерина Раковска от WWF-България. WWF-България е член на „За да остане природа в България”. А шефката на WWF-България Веселина Кавръкова е гадже на неофициалния лидер на екообединението Тома Белев. „Призоваваме директивите за обществените поръчки да бъдат изменени по такъв начин, че организациите да отговарят на условията за финансиране, само ако това се отчита чрез проверими факти”, пише дословно в проекторезолюцията. И още: „Получателите, преди да получат финансиране, да поемат съответните ангажименти, а ЕК и Сметната палата на ЕС да извършват подходящи случайни проверки. Отхвърляме всяко финансиране на организации, които демонстративно разпространяват неистини и /или чиито цели противоречат на основните ценности на институциите на Европейския съюз, политиките в областта на демокрацията, правата на човека и / или стратегическите цели в областта на търговската политика и сигурността. Изтъкваме тенденцията някои органи на Комисията, които не са отговорни за разработването на политиките, а за прилагането на политиките, приемани с решения от съзаконодателите, да използват разпределянето на безвъзмездни средства от ЕС за свои собствени политически цели. Саморегулирането в рамките на НПО не се е доказало като достатъчно адекватно, за да гарантира подходяща отчетност. Считаме, че НПО следва да приемат стандарти, за да подобрят отчетността си”", "date": "2017.12.19", "title": " Брюксел налива  милиарди в НПО\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d1%80%d0%b0%d0%b1%d0%be%d1%82%d0%b8%d0%bc-%d0%b7%d0%b0-%d0%b2%d0%ba%d0%bb%d1%8e%d1%87%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%81%d1%8a%d1%80%d0%b1%d0%b8/", "text": "Белград и Москва обсъждат възможността за включването на Сърбия към проекта за газопровод “Турски поток”. Това заяви руският президент Владимир Путин след среща вчера в Кремъл със сръбския си колега Александър Вучич, предаде ТАСС. “Разработва се въпросът за включването на сръбските партньори в проекта на “Газпром” за изграждането на нов маршрут за доставки на енергоносители “Турски поток”, каза Путин, без да даде повече подробности. Той съобщи и че през 2017 г. доставките на руски газ за Сърбия са се увеличили с 1/4 и са надвишили 2 млрд. куб. м, а догодина се планира увеличение  с 15%. Путин посочи, че Русия ще подкрепи всяко взаимноприемливо за Белград и Прищина решение на косовския проблем, като подчерта, че то трябва да се постигне чрез диалог. Вучич от своя страна припомни, че Сърбия не е въвела санкции срещу Русия и увери, че няма и да въведе такива. И пожела късмет на Путин на предстоящите през март президентски избори.", "date": "2017.12.19", "title": " Путин: Работим за включването на Сърбия в “Турски поток”\t\t\t"}
{"url": "https://trud.bg/%d1%82%d0%be%d0%bc%d0%b0-%d0%b1%d0%b5%d0%bb%d0%b5%d0%b2-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%be-%d0%b0%d1%81%d0%be%d1%86%d0%b8/", "text": "Със свое решение Софийският апелативен съд потвърждава решение на Софийския градски съд, по смисъла на което Тома Белев управлява незаконно Сдружение „Асоциация на парковете в България“. Той е имал това право като директор на Природен парк „Витоша“, но след проведен конкурс е освободен от длъжността и автоматично му се отнема правото да представлява Асоциацията, съобщи Българската телеграфна агенция. Оттам уточниха, че делото в СГС е по жалба на сегашното ръководство на ПП „Витоша“. Проучване на „Труд” установи, че решението не е обжалвано от самия Белев и е влязло окончателно в сила. Причината – бившият директор на парк „Витоша” не е внесъл таксата за обжалване на решението Върховния касационен съд и след изтичане на сроковете е влязло в сила. „Това официално потвърждава, че от 2008 година до днес Тома Белев е управлявал незаконно АПБ”, коментираха юристи пред „Труд”. Припомняме, че АПБ е създадена през 2003 година от осем дирекции на държавни природни паркове, в качеството им юридически лица. Управителният съвет на Асоциацията, се състои от Дирекциите на парковете, където са представени от съответните директори. Те избират Белев за председател, защото към онзи момент той е директор на Природен парк „Витоша”, а не в качеството му на физическо лице. По Закона за юридическите лица с нестопанска цел и Устава на АПБ, на всеки 5 години се прави Общо събрание, на което се избира нов Управителен съвет и председател. Такова събрание не е направено през 2008 година, както е записано в закона. Не е направено и през 2013 година. Междувременно, през 2012 година, Белев е освободен като директор на ПП „Витоша”, след проведен конкурс. Това автоматично означава, че той няма право да представлява Асоциацията, защото дотогава е бил председател в качеството си на директор на ПП „Витоша”. През 2014 година, две години, след като вече не е начелo на ПП „Витоша”, Тома Белев организира свикване на Общо събрание, за да подмени Устава, като целта е, да се вкарат 15 физически лица, с което се променя съотношението при гласуване в полза на хората на Белев. Чрез тази промяна, без да е директор на парк, Белев остава председател на организацията използвайки гласовете на своите приближени. Именно това Общо събрание и неговите решения, обжалвани от дирекцията на ПП „Витоша”, са отменени от съдебните състави на СГС и САС. От създаването си през 2003 година досега Асоциацията на парковете изпълнява десетки проекти, като същевременно закупува значителен брой имоти в различни области от страната. Понастоящем Асоциация на парковете в България е бенефициент по проект на Българско-швейцарската програма за сътрудничество на стойност 4.7 млн. швейцарски франка. През годините се оказа, че АПБ е най-големият жалбоподател срещу решения на Министерството на околната среда и водите. Тоест държавните директори на паркове оспорват решения на ведомството. Този абсурд продължава почти 15 години.  „Решението на СГС, потвърдено от САС и необжалвано пред ВКС, окончателно лишава Тома Белев от представителна власт, коментираха пред „Труд” юристи. Това според тях поражда редица правни последици, които засягат представителството на неправителствената организация понастоящем и през годините. Следствие на нелегитимното представителство, решения и действия на организацията вероятно също ще бъдат обявени като нелегитимни”, категорични бяха юристите, потърсени от „Труд”.", "date": "2017.12.19", "title": " Тома Белев – незаконен шеф на Асоциация на парковете\t\t\t"}
{"url": "https://trud.bg/%d0%bd%d0%b0%d0%b4-1000-%d0%b6%d0%b5%d0%bd%d0%b8-%d0%bf%d1%80%d0%b5%d0%b3%d0%bb%d0%b5%d0%b4%d0%b0%d0%bd%d0%b8-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%be-%d0%b7%d0%b0-%d1%80%d0%b0%d0%ba/", "text": "Над 1000 жени са се включили до момента в кампанията за безплатни прегледи за профилактика, диагноза и лечение на рак и доброкачествени заболявания на гърдата, която провежда доц. д-р Ваня Узунова от Втора клиника по хирургия на УМБАЛ „Свети Георги“ в Пловдив. „Профилактиката на рака на гърдата трябва да е толкова навременна, че да улавя заболяването не в първи стадий, а в предклиничния период”, категорична е доц. Узунова. Тя поясни, че от началото на кампанията през месец ноември 2016 г. до момента са открити няколко десетки доброкачествени и злокачествени образувания и на всички диагностицирани са извършени операции в най-голямото здравно заведение у нас – Университетска болница „Свети Георги”. Кампанията е безсрочна и ще продължи да се провежда от понеделник до четвъртък от 12 до 14 ч. без предварително записване във Втора клиника по хирургия, намираща се на 11-ия етаж на втора база на УМБАЛ „Свети Георги” на „Пещерско шосе” в Пловдив.", "date": "2017.12.19", "title": " Над 1000 жени прегледани безплатно за рак на гърдата в УМБАЛ „Свети Георги” в Пловдив"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d0%bb%d0%b5%d0%b2-%d0%bd%d0%b0%d1%81%d0%be%d1%87%d0%b2%d0%b0%d0%bc%d0%b5-%d1%81%d1%80%d0%b5%d0%b4%d1%81%d1%82%d0%b2%d0%b0-%d0%ba/", "text": "Трябва да обръщаме повече внимание на младите спортисти. Имаме и политика за финансиране на подрастващи спортисти. Това каза министърът на младежта и спорта Красен Кралев по  . „Имаме последователна политика към насочване на средствата към подрастващите, за да ги мотивираме да останат в спорта. Дори медиите обръщат повече внимание към младите таланти. Иначе правенето на шампионите започва от семейството, от научаването в училищата на любов към спорта“, каза Кралев. Министърът коментира и темата с базите на ЦСКА. По думите му всички документи са изрядни, дружеството отговаря на критериите. „Общественият интерес е защитен, търсим най-добрият стопанина на държавната собственост. Никой не смееше да пипне казуса с базите на ЦСКА, всички интереси са защитени. Нямам как да правим спорт, ако нямаме инфраструктура“, посочи Кралев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Министър Кралев: Насочваме средства към младите спортисти"}
{"url": "https://trud.bg/%d0%b1%d1%80%d0%b0%d1%82%d1%8f-%d0%be%d0%b3%d1%80%d0%b0%d0%b1%d0%b8%d1%85%d0%b0-%d1%83%d1%87%d0%b5%d0%bd%d0%b8%d0%ba-%d0%b7%d0%b0-%d0%b4%d0%b0-%d1%81%d0%b8-%d0%ba%d1%83%d0%bf%d1%8f%d1%82-%d0%b1%d1%83/", "text": "Двама братя, единият от които шестокласник, бяха осъдени, след като пребили и ограбили ученик. Районният съд в Бяла Слатина им наложи по шест месеца условни присъди. Петьо и Марсело извършили престъплението през януари 2017 г.  Шестокласникът Марсело забелязал, че съученикът му М. М. идва на училище със сребърен ланец. Той започнал да разпитва момчето за грамажа на бижуто, откъдето го е купил и дали не го е страх да го носи. Тъй като имал нужда от 30 лв., за да си купи бутонки за футбол, той споделил с брат си Петьо план как да отнемат ланеца – дал му съвети, какво точно да направят. Измислил и да се инсценира сбиване между тях, за да се отвлече вниманието на жертвата. На 17 януари Марсело отвел съученика си до парфюмериен магазин, където смятал, че няма камери. Там ги чакал Петьо, който им поискал пари и започнал да ги псува. Двамата братя се сбили, след което Петьо нападнал и М. М. Ударил го два пъти в носа, нахлупил му качулката на якето на главата и дръпнал сребърния ланец от врата му. Криминалисти бързо разкрили извършителите. След задържането на братята, Петьо предал на полицаите с протокол за доброволно предаване задигнатия ланец. Според експертиза стойността му възлиза на 215 лв. Освен условните присъди, братята имат и тригодишен изпитателен срок. Ако през това време извършат престъпление, ще влязат в затвора.", "date": "2017.12.19", "title": " Братя ограбиха ученик, за да си купят бутонки\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d1%81%d1%80%d1%8f%d0%b4-3/", "text": "Стеснен е кръгът от заподозрени за смъртта на 7-годишната Дамла в Момчилград. Майката на детето е задържана за 72 часа, но не с обвинения за убийство, а за това, че не е полагала достатъчно грижи за малката си дъщеричка и я оставяла нощем сама. За разкриване на кошмарното престъпление в малкия родопски град, от София вчера бяха командировани шефовете на отдел “Убийства” и на “Криминална полиция”. След повторен оглед на местопрестъплението, късно снощи започна следствен експеримент с участието на майката. Разкриването на кошмарния случай е въпрос на часове, казаха запознати с разследването. Правата на българите във Великобритания трябва да се гарантират доживот след излизането на Обединеното кралство от ЕС. Това бе един от основните акценти по време на разговора между премиера Бойко Борисов и главния преговарящ на ЕС за Брекзит Мишел Барние. “Съвместно с британците постигнахме споразумение, за да могат да бъдат гарантирани правата на българските граждани да пребивават и получават социални услуги”, отбеляза Мишел Барние и допълни, че това е важен резултат, постигнат при пълен консенсус. Да падне мораториумът върху иновативните лекарства предлагат от ГЕРБ. Новината бе съобщена в позиция на председателя на парламентарната група Цветан Цветанов. В нея се посочва, че на днешния председателски съвет в Народното събрание от ГЕРБ ще поискат да отпадне параграф 6 от Закона за бюджета на НЗОК. Мотивът е “да спрат спекулациите, че онкоболни пациенти ще останат без лечение”.   Със свое решение Софийският апелативен съд потвърждава решение на Софийския градски съд, по смисъла на което Тома Белев управлява незаконно Сдружение „Асоциация на парковете в България“. Той е имал това право като директор на Природен парк „Витоша“, но след проведен конкурс е освободен от длъжността и автоматично му се отнема правото да представлява Асоциацията, съобщи Българската телеграфна агенция. Оттам уточниха, че делото в СГС е по жалба на сегашното ръководство на ПП „Витоша“. Връзките на чиновниците в Брюксел с неправителствените организации (НПО) и възникналите от тази порочна практика корупционни механизми са посочени в предложение за резолюция на Европейския парламент, внесено в средата на март тази година. Над 1 милиард евро безвъзмездно финансиране получават НПО от Европейската комисия всяка година. На практика не е ясно какво се случва с тези пари, пише в документа. Според текста, който е отхвърлен два пъти с гласовете на групите на „Зелените” и социалистите в ЕП, контролът над парите за неправителствения сектор в ЕС е много слаб и трябва да бъде затегнат. Анализ на проф. Борислав Борисов         Решенията му преоформят интернет, околната среда и демокрацията – коментар на Джонатан Фридман, „Гардиън”       Нашият съдия в Страсбург – Йонко Грозев, един от основателите на соросоидния БХК, днес е уреден с огромна заплата       Интервю с Лорита Радева, председател на Комисията по опазване на околната среда в СОС", "date": "2017.12.19", "title": " Вижте акцентите от броя на „Труд“ в сряда, 20 декември 2017"}
{"url": "https://trud.bg/%d0%be%d0%b1%d1%89%d0%be%d1%82%d0%be-%d1%81%d1%8a%d0%b1%d1%80%d0%b0%d0%bd%d0%b8%d0%b5-%d0%bd%d0%b0-%d0%be%d0%be%d0%bd-%d1%89%d0%b5-%d0%bf%d1%80%d0%be%d0%b2%d0%b5%d0%b4%d0%b5-%d0%b8%d0%b7%d0%b2%d1%8a/", "text": "Общото събрание на ООН, съставено от делегациите на 193 държави, ще проведе извънредна сесия този четвъртък по искане на арабските и мюсюлманските страни. Поводът за нея е решението на президента на САЩ Доналд Тръмп да признае Ерусалим за столица на Израел, съобщи Reuters. Палестинският пратеник пред ООН Рияд Мансур заяви, че Общото събрание ще гласува проекторезолюция, призоваваща за оттеглянето на декларацията на Тръмп. Същата проекторезолюция бе гласувана и от 15-членния Съвет за сигурност на ООН в понеделник, но постоянният представител на САЩ Ники Хейли наложи вето. Останалите 14 члена на СС гласуваха в полза на предложението на Египет , в което не се споменаваше специално решението на Белия Дом, а само се изразяваше „дълбоко съжаление за скорошните решения относно статута на Ерусалим“. Мансур заяви, че се надява на „огромна подкрепа“ за резолюцията в Общото събрание. Гласуването няма да е обвъзрващо, но, според него, има политическа тежест. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Общото събрание на ООН ще проведе извънредна сесия за Ерусалим"}
{"url": "https://trud.bg/%d0%b2%d0%b5%d0%bd%d1%86%d0%b8%d1%81%d0%bb%d0%b0%d0%b2-%d0%b3%d1%80%d0%be%d0%b7%d0%b5%d0%b2-%d0%bf%d0%b0%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%bc%d0%be%d1%80%d0%b0%d1%82%d0%be%d1%80/", "text": "Не е лоша новината, че мораториумът върху иновативните лекарства ще падне, не е нормално човек да работи в ситуацията на мораториум. Мораториумът върху нови дейности обаче остава. Това каза д-р Венцислав Грозев, председател на Българския лекарски съюз, по  . „Ако една болница има своя кадрови потенциал и апаратурна въоръженост във връзка с въвеждане на нова дейност, например в лъчелечението – онкологичните лекарства – чудесно, нека да няма мораториум. Обикновено терапията е комплексна. Ако има нова дейност в лъчетерапията или в хихургично отношение, която да подпомогне лекарствената терапия, то тази дейност не може да бъде извършена в 2018 г.“, допълни той. Здравеопазването е надпартийно и общонационална ценност и хората, които работят в него са общонационална ценност, каза д-р Грозев. Той допълни, че са се обърнали към президента Румен Радев в рамките на законовия срок с молба да се наложи вето и върху мораториума за новите дейности, но за съжаление това не е станало. Намираме се в парадоксална ситуация – за едните може, за другите не може, коментира още председателят на БЛС. Във връзка с болниците във фалит, д-р Грозев каза, че Лекарският съюз не е уведомен за дейности, които са в ход като оздравителен процес и няма представа какво се случва. Ситуацията е изключително тежка и е пред катастрофа и за общински, и за обществени болници. Те са повече от десет, допълни той и уточни, че не става въпрос за дългове, а за надлимитна дейност  – отчетена, но незаплатена. „Аз не знам такъв нонсенс да съществува някъде в света – да извърша някаква работа, но вие с добро чувство и с топли очи ми казвате – извинявай, но няма да ти я платя”, коментира председателят на БЛС. Според анализ на сдружението на общинските болници – 31 болници имат 21 млн. задължения към доставчици. „От тях 10 – 11 млн. в просрочие, а от тези 11 млн. 5 млн. се дължат от т.нар. надлимитна дейност, т.е. 50% задълженията в просрочията се дължат от НЗОК като незаплатена дейност на моите колеги. За тази година са 46 млн. в дейност и около 2,3 млн. в медицински изделия, които са поставени на пациентите – съдови протези, уставни протези и други, които се налага да се поставят при лечението на дадения вид заболяване, предимно хирургични, разбира се”, каза д-р Грозев. Той уточни, че са говорили с шефа на Здравната каса и с министър Ананиев и отговорът е бил: „За нас такова нещо не съществува”. Най-вероятно няма да бъдат платени тази година, предполага председателят на БЛС. Във връзка с преговорите за Националния рамков договор, д-р Грозев каза, че в момента тече заседание на надзора и се надява да вземат решение да стартират, макар че много са закъснели. Той допълни, че от октомври месец са изпратили 4 – 5 писма с готови предложения, а на 28 февруари трябва да подишат или не рамковия договор. По думите му, ако тръгнат да работят по рамковия договор, това ще стане на 2 – 3 януари и ще имат само 40 дни, за да водят преговорен процес, който ще определи съдбата на българските лекари, сестри и на българските пациенти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Венцислав Грозев: Падането на мораториума върху лекарствата е победа наполовина"}
{"url": "https://trud.bg/%d1%80%d1%83%d0%bc%d1%8a%d0%bd%d1%81%d0%ba%d0%b8%d1%82%d0%b5-%d1%81%d0%b5%d0%bd%d0%b0%d1%82%d0%be%d1%80%d0%b8-%d0%bf%d1%80%d0%b8%d0%b5%d1%85%d0%b0-%d1%81%d0%bf%d0%be%d1%80%d0%bd%d0%b0-%d1%81%d1%8a/", "text": "Горната камара на румънския парламент одобри вчера правосъдна реформа, критиците на която заявяват, че ще възпрепятства разследвания за корупция като отслаби правомощията на президента, предаде Ройтерс. Сенаторите от управляващата Социалдемократическа партия приеха текста с 80 гласа “за”, след като всички опозиционни партии бойкотираха вота. Предстои законопроектът да бъде подписан от президента Клаус Йоханис, който вече изрази скептицизма си към реформата и може да я върне в парламента за още дискусии.  Спорните поправки включват ограничаване до само едно негово вето при назначаване на прокурори, както и премахване на характеристиката “независим” от работата на обвинителите. Законопроектът е част от по-мащабни промени в правосъдието, които предизвикаха протести в цялата страна през последните седмици. Опозицията вече обяви, че ще оспори реформата във Конституционния съд.", "date": "2017.12.19", "title": " Румънските сенатори приеха спорна съдебна реформа\t\t\t"}
{"url": "https://trud.bg/%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d1%83-%d0%bd%d0%b0%d1%81-%d1%81%d0%b5-%d0%bf%d0%be%d0%b2%d0%b8%d1%88%d0%b8%d0%bb%d0%b8-%d1%81-106/", "text": "Заплатите в България се повишили средно с 10,6% през третото тримесечие на 2017 г. на годишна база. Така страната ни се нарежда на трето място по ръст на заплащането на труда сред страните от Европейския съюз, показват данните на Евростат. Изпреварват ни само Румъния, където възнагражденията са се увеличили с 16,5% към края на септември, и Унгария – с повишение от 12,6 на сто на годишна база. В същото време във Финландия и Португалия заплащането на труда намалява съответно с 3 и 1,1 на сто, отчита Европейската статистическа служба. Най-голямо у нас е повишението на възнагражденията в индустрията – с 11,3% на годишна база, следвана от сферата на услугите – повишение с 10,7% и строителството – със 7,6%. Общата почасова цена на работната сила в нашата страна (включваща данъци, заплати и други разноски) също регистрира най-солиден ръст в индустрията – с 11,5%, в услугите – 10,8% и строителството – със 7 на сто. Общо за еврозоната възнагражденията растат с 1,6% през третото тримесечия на тази година, при увеличение с 2,1% през предходните три месеца. В рамките на целия ЕС растежът на заплатите се забавя до 2,1% от 2,5% през периода април – юни. Последните данни на националната статистика показаха, че средната брутна месечна работна заплата у нас за юли 2017 г. е 1 039 лв., за август – 1 008 лв., а за септември – 1 064 лева. Най-високи са заплатите в София – средно 1427 лв. през септември, което е с 11,4% над миналогодишните. Второто място е за Стара Загора – с 1052 лв., а най-ниските заплати са във Видин – средно 675 лв. Все пак три града изпреварват столицата по ръст на средното възнаграждение – Плевен, Бургас и Габрово. Увеличението на годишна база при тях е съответно 11,6%, 11,3% и 10,9%.", "date": "2017.12.19", "title": " Заплатите  у нас се повишили с 10,6%\t\t\t"}
{"url": "https://trud.bg/%d1%8f%d0%ba%d0%be%d0%b2-%d0%b4%d0%b6%d0%b5%d1%80%d0%b0%d1%81%d0%b8-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd/", "text": "– Историята започва през далечната 70-а година след новата ера, когато е разрушен храма в Йерусалим от римляните. Поради бунтовническия характер на моите сънародници, изселването им от тези земи е било наложително. Голяма част от жителите на Израел се преселват в различни райони на Римската империя, а много малка част – в земите на България. Епицентърът е Велико Търново, а хронологията на историята ни изпраща във времето, когато Иван Александър сключва брак с еврейката Сара, по-късно царица Теодора – майка на Иван Шишман. Това е началото на еврейството по българските земи. Следващата еврейска вълна в България е през 1492 г., съставена от евреи с испански произход, наречени сафаради. Важно историческо събитие, което допринася за разпространението на еврейството, е посещението в България на известен испански равин, носещ името Йосиф Каро, който отсяда в Никопол през 1523 г. Това е мястото, където евреите създават следващата по важност книга след Библията – Шулхан Арух. Гореспоменатият равин е смятан за важна личност по онова време, тъй като е бил модератор на еврейските закони, редактирани по българските земи. Възможността Никопол да се превърне в Мека за евреите е била изключително голяма, защото това е момент от историята, добре познат на евреите. – Три века по-късно, през 1897 г. се провежда Големият ционистки конгрес, на който евреи взимат решение да се върнат в тъй наречената “Обетована земя” и да основат своя държава на мястото, откъдето са били изгонени. Описвам народ, който притежава история, език и религия, а желанието им за създаване на държава е по-силно от всички външни обстоятелства, забраняващи им най-свещеното благо да се върнат у дома. На историческата сцена се появява човекът, който създава идеята за ционизма. Това е Теодор Херцел. Преди конгреса, през 1896 г. той решава да се срещне със султана на Османската империя. На път за Истанбул спира при Цар Фердинанд по поръчка на Барон Хирш (създателят на влаковите линии в Европа), като целта на пътуването е да поиска от султана подкрепа да се създаде “дом” за евреите в района на Палестина. Интересно е, че когато Херцел пристига в България, на гарата в София го посрещат повече от 500 евреи, които го наричат “царя на евреите”. Това еврейско общество в България по онова време е относително нерелигиозно. Първият световен лидер, който подкрепя ционистката идея, е именно Фердинанд. При него Херцел се запознава с дворцовия портретист Борис Шац, който е един от създателите на “Българската художествена академия”. Херцел е изключително вдъхновен от съгласието на Фердинанд и предлага на Шац (той е от еврейски произход) да създаде подобна Академия в бъдещата еврейска страна. Шац приема думите на Херцел сериозно и се заселва в Ерусалим, където създава “Бецалел” – днес водещата художествена и архитектурна академия в Израел. Точно тази идея е вдъхновила българските евреи да организират топло посрещане на Херцел, който от своя страна е бил много впечатлен и поласкан от този жест. Междувременно Фердинанд прави неимоверни усилия да измени облика на София, превръщайки я в модерна столица. Започва задействането на проекти за построяване на сградата на софийските архитекти като стилизирана сцена на театър. Малко известен факт е, че в българската столица датировката на съществуването на трамваи е много по-ранна от тази на Виена. Фердинанд бленува да бъде цар не на територия, останала от Османската империя, а на ново българско царство. Всъщност, във вените му тече еврейска кръв, тъй като преди неговото раждане фамилиите Кобурги и Кохари (прочуто еврейско семейство, занимаващо се с индустрия) се свързват чрез брак. Точно това е и причината еврейската борба да не му е чужда и взима решение, че евреите на българска територия трябва да имат главен равин, чието име е Мордехай Еренпрайс. Малко след пристигането му започва и строежът на днешната голяма синагога в София. – Именно тогава става и чудото, единствено по рода си в Европа. Спасяването на българските евреи през Втората световна война се превръща в подвиг, тъй като българският народ смята евреите като неизменна част от него. Точно и това е причината те да не бъдат изпратени към “лагерите на смъртта”. По това време еврейската общност в България все още не е напълно религиозна и за разлика от другите страни не живее в гета, а става част от средната класа. Сред тях има и няколко много заможни семейства. Преди Борис III да се ожени за Йоанна, той е имал еврейска любима, дъщерята на Жак Асеоф. Когато е взето решението, че царят трябва да се ожени за италианската принцеса Йоанна, Борис ІІІ отива и се сбогува официално с приятелката си. Този момент в историята е наситен с носталгия и тъга. Затова цар Борис ІІІ за утеха се среща със своите приятели в ресторант, който работи и до днес – “Под липите” до БНР. Там, заедно с художника Константин Щъркелов и карикатуриста Александър Божинов, създателят на “Пижо и Пенда”, написват песен за тежката любовна раздялата. “Разлъка” е шлагер от онова време. Много малко хора знаят, че царят има участие в написването на песента, аз го научих от американски историк по време на изследването за неговата книга “Лимоновото дърво”. Говорил съм със сестрата на царя – княгиня Мария-Луиза, по този въпрос и тя потвърди достоверността на историята. Това е нагледен пример за това колко е била свободна комуникацията в България без религиозна и расова дискриминация. Едно от най-важните действия, които предприема Цар Борис ІІІ, което отеква не само в българската, но и в световната история, е решението да спаси живота на всеки евреин, стъпил на българска територия, и да не допусне изпращането му на смърт в германските концлагери, както е направено в другите страни. – Големият конфликт е за историческата истинност на събитията, свързани със съдбата на тракийските и македонските евреи, която е по-различна от тази на българските им братя. Персоналното ми мнение по този въпрос е, че България и Цар Борис ІІІ не носят никаква отговорност за тяхната съдба, тъй като обещаните на България земи, ще бъдат част от България след края на Втората световна война. Клопката е в това, че районът не е административно български. Да, ние българите имаме допусната войска на македонска територия, но тя е в качеството си на полиция под германско командване. Решението на цар Борис ІІІ е да не участва във Втората световна война с български армии. Евреите по македонските и тракийски земи никога не са били смятани за български поданици (немците са ги наричали “нашите евреи”). Темата е много политизирана и причината е, че през комунистическия период тя никога не стана исторически ясна. Тодор Живков твърдеше, че той е причината за спасяването на българските евреи или че заслугата е на Червената армия, но историческите факти говорят друго. Армията влиза в България след преврата на Кимон Георгиев на 9 септември 1944 г. Това е събитието, което слага край на участието на България във Втората световна война на страната на хитлеристите. Законът за защита на нацията престава да съществува. По тази причина страхът за живота на българските евреи е унищожен. Надявам се да стане ясно, че тогавашното окончателно хитлеристко решение за жестокото отнемане на живота на 6 000 000 евреи не е подкрепено от България. Вменената вина на България е неоснователна, тъй като е ясно, че отговорникът за тази жестокост е Айхман и неговите съидеолози. Факт е, че България е единствената страна, която казва “НЕ” на това систематично унищожение на евреите. През 1948-1949 г. основаването на държавата Израел става реалност и 95% от общността на българските евреи напуска България и се отправя към Израел. Останалите в България 5% са част от комунистическата идея. Идеологията на евреите е равноправието и поради това голяма част от носителите на комунистическата идея и в България са евреи. – В основата на това решение са били неговите принципи, възпитание, но най-важният фактор е, че е хуманист. В лични разговори с мен Стефан Груев – синът на Павел Груев, секретар на цар Борис III, ми е разказвал за характера на царя, такъв, какъвто го е познавал. Той го описва като срамежлив и противник на насилието в каквато и да е форма. Разказът ми обаче продължава с първия преврат, начело с Кимон Георгиев. Тогава царят заедно със сестрите си се връща от Евксиноград. Без дипломация, а с хитрост Кимон Георгиев иска царят да подпише, че е създадено ново правителство, но получава отказ и документът не е парафиран. Тези действия принуждават Борис III да се оттегли в двореца “Врана” с пълната готовност дори да абдикира. Задкулисните игри и неизказаната истина за министър-председателя Александър Стамболийски го поставят в безизходица и той подписва документа за създаване на ново правителство. Докато се връща от Евксиноград, той спира при Стамболийски в чифлика му край Пазарджик, а междувременно Кимон Георгиев твърди, че премиерът е заловен с цялото си правителство. По този начин царят разбира, че именно Георгиев не му дава достоверна информация. – Историческите събития ни насочват към ВМРО. По това време това е нелегитимна организация. Стамболийски е жестоко убит в родния си дом. Междувременно Цар Борис ІІІ взима решението си за спасяването на българските евреите. Датата е 9 март 1943 г. и влаковете от Кюстендил и Пловдив се връщат празни. По-късно – на 24 май, има опит за натиск върху царя по еврейския въпрос, но и той е неуспешен, защото царят изчезва от политическата сцена. През 1943 г. не е бил известен изхода от Втората световна война и резултатът от решението на България. Царят умира на 28 август 1943 г. До днес българското правителство няма ясна позиция по темата за спасението на българските евреи и съдбата на тракийските и македонските евреи. Във всички официални документи се подчертава ролята на Димитър Пешев и се избягва умишлено споменаването на ролята на царя, тъй като искат да избегнат конфликт с важни институции. Желая да подчертая изключително важната протагонистка роля на Цар Борис III, която той изиграва по време на спасяването на българските евреи. По този начин хора като мен оцеляват. Заедно с еврейските комунисти дължим живота си на твърдата позиция на царя. Кой може да допусне, че българските eвреи биха оцелели без съгласието на главнокомандващия на българската армия? Не смятам, че македонците и гърците са дали живота си, за да оцелея аз и българските ми сънародници. Една от личностите от световна сцена, която оглавяваше до преди няколко месеца Лигата против поругаване в САЩ – Авраам Фоксман, в свое интервю казва: “Ако всяка страна беше направила това, което България направи, за да спаси своите евреи, нямаше да има Холокост”. Точно и това е причината той да смята, че България е пример за човечеството. – През 1993 г. аз отговарях за организирането на кампанията по завръщането на Симеон II в България. Поради липса на международна популярност, предложих на израелските власти да се създаде гора в Израел и тя да носи името на Борис, бащата на царя, и тя да бъде открита тържествено от него. Идеята ми беше радушно приета. Последва посещение в Мадрид при Симеон от делегация, представяща еврейския национален фонд, собственик на всички земи в Израел. По време на преговорите царят предпочете първо да се съберат средствата, нужни за засаждането, а след това да се организира откриването на самата гора. Това даде възможност на Жельо Желев- човекът, който нарече Борис III “военен престъпник”, да започне антикампания срещу нас. Кампания, имаща за цел да спре създаването на гората. През 1996 г. председателят на Кнесетa (парламентът на Израел) Дан Тихон я откри официално. Тя се намира на път за Ерусалим. Две години по-късно, заради протест на македонски и на гръцки евреи, всичките паметници, които бяха издигнати в гората, бяха донесени в София, и се намират на гърба на църквата “Света София” по заслуги на Стефан Софиянски. Всичките думи върху тези паметници са написани от проф. Михаил Бар-Зоар и Аврахам Бен-Яков. Имаше малък протест срещу решението на Израел от страна на МВнР тогава. Поради тази причина кметът на София взе твърдо решение паметниците да бъдат част от софийско културно наследство. До този момент те не са били посетени от официални лица, тъй като все още съществува спор от страна на евреите и израелското посолство в България. Например, по време на посещението на военния оркестър на Израел (създаден от българин), израелският посланик бойкотира мероприятието, защото оркестърът стоеше близо до паметниците. От този момент до смяната на посланика аз бях персона нон грата. – Понякога настоящата реалност и историческите факти се размиват. Българските евреи и израелското посолство отхвърлят значимата историческа роля на цар Борис III. Основно значение за спасяването на българските евреи са Пешев и църквата. Задавайки си въпроси, ще открием отговорите им. А именно: кои са най-големите врагове на комунизма. Първо – монархията, второ – църквата и трето – фашисткото мнозинство. Но евреите приемат Пешев и това, което прави с петицията си. И отговорът за спасяването на евреите по метода на изключване е, че именно църквата и цар Борис III са основните спасители. Ако трябва да дам искрен отговор, за мен българското еврейско общество е в Израел. Не познавам друго общество, което милее за България повече от българските израелци и техните приятели. Приблизително 300 000 туристи от Израел посещават страната ни, въпреки атентата срещу тях преди няколко години. След няколко месеца съм организирал пътуване с участие на 12 български кметове до Федерацията на местните власти в Израел. Те ще се срещнат с инвеститори, защото потенциалът на Израел е огромен. Надявам се това сътрудничество да бъде ползотворно за всички. – Българските евреи в Израел казват, че са жители на Израел, родени в България. Всяка година на 24 май се събират и честват този български празник с традиционна българска храна, български песни и спомени за България. Това е единственото общество в Европа, което няма мемориален комплекс от Холокоста. Разликата между обществото, оцеляло след Холокоста, и обществото на свободните евреи от царство България е осезаема. Това чувство се предава вече второ, трето поколение. В основата на разногласието ми с организацията на евреите в България “Шалом” се основава на това, че не споделяме едно и също мнение по въпроса за спасените 50 000 български евреи.   Яков Джераси е роден в София през 1946 година. През 1949 г. емигрира в Израел със семейството си, а после в Съединените щати завършва международни отношения в “University of the Pacific” в Стоктън, Калифорния. През 1973 г. служи на израелската войска във войната от Йом Кипур и става говорител на въоръжените сили. Работата си в кампанията за завръщането на Цар Симеон II Джераси започва през 1993 година, а в момента е заместник-председател на “Израелско-Български Институт”.", "date": "2017.12.19", "title": " Яков Джераси, заместник-председател на „Израелско-Български Институт“, пред „Труд“: Израелците милеят за България\t\t\t"}
{"url": "https://trud.bg/%d1%86%d0%b5%d0%bd%d1%82%d1%8a%d1%80-%d0%b7%d0%b0-%d0%bb%d0%b8%d1%87%d0%bd%d0%be%d1%81%d1%82%d0%bd%d0%be-%d0%b8-%d1%82%d0%b2%d0%be%d1%80%d1%87%d0%b5%d1%81%d0%ba%d0%be-%d1%80%d0%b0%d0%b7%d0%b2%d0%b8-3/", "text": "Децата от Център за личностно и творческо развитие на Благоевград участват в Коледната програма на Община Благоевград с различни коледни инициативи.  На 19 декември от 17:00 часа в кв. „Вароша“ ще бъде подредена изложба под надслов „Коледна звезда“. Експозицията е организирана от Школата по керамика, с ръководител Даниела Механджийска. Децата ще подредят своите творби, с ръчно направени сувенири в галерията, съобщиха от общината. В същия ден, от 17:30 часа ФТА „Пиринче“, с ръководител Симеон Стамболийски, ще представят своите умения и талант в зала 3 на Младежки дом- Благоевград. Изненадите от ЦЛТРДБ не свършват до тук. На 20 декември от 18:00 часа, в зала 3 на Младежки дом- Благоевград децата от школата по пиано на Златка Таскова ще застанат зад пианото за да покажат умелото владеене на клавишите. По същото време в Младежки дом, малките грации от школата по балет, с ръководител Красимира Митова, ще пресъздадат финес и нежност чрез танци. На 21 декември /четвъртък/ изненадите от Центъра за личностно и творческо развитие на децата на Благоевград продължават. В 17:30 часа, възпитаниците на Даниела Богданова от фолклорна група „Бисери“ ще представят концерт под надслов „Коледен Благослов“. Събитието ще се проведе в зала 3 на Младежки дом- Благоевград. В 18:00 часа, в Регионален исторически музей, фолклорна група „Веселина“ ще представят своите умения чрез концерта „Коледно веселие“. Възпитаниците на художествения ръководител Веселинка Боянова ще представят мелодии чрез различни народни инструменти. Център за личностно и творческо развитие на децата на Благоевград участва активно в програмата на Община Благоевград. Различните школи представят талантливите деца на Благоевград в разнообразни инициативи и събития.", "date": "2017.12.19", "title": " Център за личностно и творческо развитие на децата на Благоевград представя коледни спектакли в навечерието на най-светлите празници"}
{"url": "https://trud.bg/%d1%85%d1%80%d0%b8%d1%81%d1%82%d0%be%d0%bc%d0%b8%d1%80-%d0%b1%d1%80%d1%8a%d0%bd%d0%b7%d0%be%d0%b2-%d0%b1%d0%b0%d0%bd-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8%d1%82%d0%b5%d0%bb/", "text": "Системата за предупреждение за опасност от замърсяване, която изработихме, успя да направи няколко успешни прогнози. Това каза ръководителят на Националния институт по метеорология и хидрология към БАН Христомир Брънзов по  . Системата прави специфични прогнози, свързани в възможността за замърсяване с фини прахови частици, поясни той. „Има 26 параметъра, на всяко едно квадратче се въвеждат, за да се изготви прогнозата. Учените могат да направят съвременна система, за да може градските власти да предприемат превантивни мерки срещу източниците на замърсяване. Нашата показва утре и вдругиден какви ще са условията за замърсяването в града ни. Този модел може да се приложи навсякъде, но трябва да се създава специфично за всеки район, понеже се взима предвид историята на замърсяването в региона“, каза още Христомир Брънзов. Системата досега е успяла да предупреди за предстоящо замърсяване, отбеляза още Брънзов. Ученият също така коментира и отделените от кабинета допълнителни 15 млн. лева за наука. „Това е признат минимум за съществуването на БАН. Проблемите са, че младите хора не идват, академията й липсва цяло поколение, следващото го няма, по-следващото се престрашава, прави дисертация и намира реализация в чужбина. Системата е инертна, тя постепенно ще си отиде, няма да е рязко. Не ни е приятно да спускаме черни знамена преди коледните празници, но проблемите в науката са наистина сериозни у нас“, посочи Брънзов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Христомир Брънзов, БАН: Предупредителната ни система направи успешни прогнози за замърсяването на въздуха"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%be%d1%82%d0%be-%d0%bf%d1%80%d0%b8%d1%81%d1%82%d0%b0%d0%bd%d0%b8%d1%89%d0%b5-%d1%81-12-%d0%bc%d0%bb%d0%bd-%d0%bb%d0%b2-%d0%bf%d0%b5%d1%87%d0%b0/", "text": "„Пристанище Варна“ ЕАД ще завърши 2017 г. с 12 млн. лв. печалба и 72 млн. лв. приходи. Голяма част от тях идват от таксите за съхранение на тръбите за проекта „Южен поток“, които по договор ще останат във Варна до 2019 г.“, поясни изпълнителният директор Петър Сеферов. Според него тази година портът ще обработи 9,9 млн. т товари, което е с 350 000 т повече от 2016 г. „Две трети от всички товари са обработени на Варна-запад, което е рекорд“, коментира Сеферов. Ръст има на контейнерите, насипните и химически товари за сметка на лекия спад на зърното. Очаква се износът му по море, 70% от който минава през Варна, да се раздвижи в първите месеци на новата година. Близо 10 млн. лв. е инвестирало пристанището през годината в ремонт и закупуване на нова техника и в модернизация на инфраструктурата. В първите месеци на 2018 г. започва ремонт на пътя край зоната за отдих до Морска гара. Той ще приключи до лятото, когато за посетителите на атрактивната крайморска зона ще бъде осигурен достъп и през лекотоварния портал на пристанището. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Варненското пристанище с 12 млн. лв. печалба\t\t\t"}
{"url": "https://trud.bg/%d0%be%d0%b1%d1%81-%d0%bc%d0%b0%d1%80%d0%b8%d1%86%d0%b0-%d0%bf%d1%80%d0%b8%d0%b5-%d0%b4%d0%b5%d0%ba%d0%bb%d0%b0%d1%80%d0%b0%d1%86%d0%b8%d1%8f-%d0%b2-%d0%bf%d0%be%d0%b4%d0%ba%d1%80%d0%b5%d0%bf%d0%b0/", "text": "Декларация в подкрепа на хората от пловдивското село Труд и срещу дейността на централата на биогаз, произвеждаща електричество от отпадъци, бе приета на последното за 2017 г. заседание на Общинския съвет на Община Марица. На сесията присъстваха жители на Труд, които продължават да се оплакват от системно обгазяване при всяко обръщане на вятъра към селото. Хората твърдят, че нито една институция не откликва на искането им за вземане на проби от разливания ферметационен продукт в землището на Труд и нивите им, който според тях натравя почвите и подпочвените води. От местния Инициативен комитет обявиха, че готвят нов протест на автомагистрала „Тракия” заедно с жители на още няколко населени места срещу работата на МОСВ и регионалните екоинспекции, които според тях имитират дейност и не работят за благото на данъкоплатците. На последната сесия на местния парламент в Община Марица 220 деца в неравностойно положение или сираци получиха коледна премия от 100 лв. и лакомства. Необходимата сума е събрана от благотворителния базар, на който се продават играчки, сурвачки и сувенири, изработени от възпитаниците на 13 училища и 16 детски градини в общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " ОбС-Марица прие декларация в подкрепа на протестиращите от село Труд"}
{"url": "https://trud.bg/%d0%be%d0%bf%d0%b8%d1%82-%d0%b7%d0%b0-%d0%bb%d0%b5%d0%b3%d0%b0%d0%bb%d0%b8%d0%b7%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-%d0%b3%d0%b5%d0%b9-%d0%b1%d1%80%d0%b0%d0%ba%d0%be%d0%b2%d0%b5/", "text": "Истанбулската конвенция съдържа разпоредби, криещи сериозни рискове и неблагоприятни последствия за правата на родителите и децата, брака и семейството; свободата на вероизповедание, националните политики по отношение на тези въпроси, както и за вътрешния ред и сигурност и политиките за бежанците. Ето част от крайно неприемливите текстове в нея. 1. Учебен материал за „нестереотипни роли на пола“ в официалните учебни програми Чл. 14 ал. 1 „Страните предприемат, където е подходящо, необходимите стъпки за включване на съобразен с развиващите се възможности на учащите се учебен материал по въпроси като равнопоставеност между жените и мъжете, нестереотипни роли на пола, взаимно уважение, ненасилствено разрешаване на конфликти в междуличностните отношения, насилие над жените, основано на пола, и право на лична неприкосновеност, в официалните учебни програми и на всички образователни равнища.” Приемането на Истанбулската конвенция може да доведе до изучаване на „нестереотипни роли на пола“ като хомосексуализъм, травестизъм и др. на всички образователни нива – от детската градина до университетите. 2. Изкореняване на традиции, основани на „стереотипните роли за мъжете и жените“. Гл. 1 ч. 4 ал. 3 Страните предприемат необходимите мерки за насърчаване на промени в социалните и културни модели на поведение на жените и мъжете с цел изкореняване на предразсъдъци, обичаи, традиции и всякакви други практики, основани на идеята за малоценност на жените или на стереотипни роли за жените и мъжете. Традиционните роли на жената и мъжа се приемат като основа на предразсъдъци и ще бъдат подложени на законен институционален натиск, ако бъде гласувана Истанбулската конвенция. 3. Насърчаване на промени в поведенческите модели на жените и мъжете Гл. 3 чл. 12 ал. 1 Страните предприемат необходимите мерки за насърчаване на промени в социалните и културни модели на поведение на жените и мъжете с цел изкореняване на предразсъдъци, обичаи, традиции и всякакви други практики, основани на идеята за малоценност на жените или на стереотипни роли за жените и мъжете. Традиционните роли на мъжкия и женския пол ще бъдат подложени на натиск за поведенчески промени в социалните и културните модели – натиск, който засега се нарича „насърчаване“. 4. Статут на бежанци за хора с „особености на пола“ Гл. 7 чл. 60 ал 2 Страните осигуряват тълкуване, отчитащо особеностите на пола, на всяко от основанията на Конвенцията, а когато бъде установено, че преследването, от което се опасява лицето, е на едно или повече от тези основания, кандидатите следва да получават статут на бежанец съгласно съответните приложими инструменти. Гласуването на Истанбулската конвенция ще задължи България да дава статут на бежанец на всеки чужденец с „особености на пола“. С други думи, всеки травестит в Иран например може да получи гарантиран статут на бежанец у нас, тъй като в родината си е преследван заради „особености на пола“. 5. Въвежда се постоянен механизъм за мониторинг Гл. 9 Член 66 Експертна група за действие срещу насилието над жени и домашното насилие.  ал.1 Експертната група за действие срещу насилието над жени и домашното насилие (наричана по-нататък „GREVIO“) следи за изпълнението на настоящата Конвенция. Гл. 9 чл.68 ал. 1 Страните представят пред Генералния секретар на Съвета на Европа доклад за законодателни и други мерки, въвеждащи в сила разпоредбите на настоящата Конвенция, съставен на основата на изготвен от GREVIO въпросник, който да бъде разгледан от GREVIO. Гл. 9, чл. 68 ал.4 GREVIO определя подходящите средства за провеждане на тази процедура по мониторинг. Тя може по-специално да приеме въпросник за всеки кръг на оценяване, който да служи като основа за процедурата на оценка на изпълнението от страните. Този въпросник се изпраща до всички страни. Страните отговарят на въпросника, както и на всяко друго искане за информация от GREVIO. С други думи, ЛГБТ активистите у нас ще получат още една законна властова позиция за атака срещу единствените два пола – мъжки и женски, за атака срещу традиционното семейство и за налагане на хомосексуалния модел с подкрепа на държавата. Още един Български Хелзински комитет, подкрепен законодателно от държавата, за да работи срещу гражданите. Целта на Министерството на правосъдието, което е вносител на Истанбулската конвенция, е тя тихомълком и без обсъждания да бъде гласувана в Министерски съвет в оставащите няколко дни до Нова Година. Срокът за съгласувателната процедура по министерствата изтече на 15.12.2017, петък, в 16.00 ч. Стремежът е тази седмица Истанбулската конвенция да бъде гласувана в Министерски съвет и оттам – и от Народното събрание. Ако това се случи, вече знаем последиците.   Атаката срещу двата пола и превръщането им в свободно избираема дисциплина, застрашава цивилизацията и физическото оцеляване на вида хомо сапиенс. Това е отказ от цялата култура на човечеството. Обещание за преразказ на Илиадата. Троянската война ще се води заради отвлечен гей. Няма cherchez la femme, то е неприлично. Няма Ромео и Жулиета, ще има Ромео и Жулиет. Дон Кихот трябва да се редактира с неговата мания по Дулсинея. Едполовият брак не може и не трябва да съществува! Може да се изобрети правна форма на съвместно живеене на хомосексуални двойки. Никой няма да им пречи.Семейството е основна клетка на обществото!  Не пипайте клетката!", "date": "2017.12.19", "title": " Опит за легализирането на гей браковете\t\t\t"}
{"url": "https://trud.bg/%d0%b1%d0%b5%d1%80%d0%b1%d0%b0%d1%82%d0%be%d0%b2-%d0%b2-%d0%b8%d0%bd%d0%b4%d0%b8%d1%8f-%d1%81%d0%b5-%d1%87%d1%83%d0%b2%d1%81%d1%82%d0%b2%d0%b0%d0%bc-%d1%87%d1%83%d0%b4%d0%b5%d1%81%d0%bd%d0%be/", "text": "Димитър Бербатов разказа на индийците, че се чувства чудесно в страната им. Нападателят на „Керала Бластърс“ даде пресконференция, докато лекува контузия. От три мача Бербатов още няма гол, но и не играе като типичен нападател. „ В Индия Бербатов потвърди, че се интересува от кариера на треньор, когато окачи обувките на пирона. „Всеки футболист мисли, че може да започне такава кариера, но малцина успяват – анализира звездата. – Засега искам да играя още. Треньорството е предизвикателство в списъка ми. Но ще видим какво ще се случи. С годините човек почва да гледа на футбола по различен начин. Винаги съм знаел, че един ден в кариерата ми, ще заиграя по-назад. и ще организирам играта. Естествено с удоволствие бих вкарал гол, ако имам възможност.“", "date": "2017.12.19", "title": " Бербатов: В Индия се чувствам чудесно"}
{"url": "https://trud.bg/533-%d0%b0%d0%b1%d1%81%d0%be%d0%bb%d0%b2%d0%b5%d0%bd%d1%82%d0%b8-%d0%b2%d0%b7%d0%b5%d1%85%d0%b0-%d0%b4%d0%b8%d0%bf%d0%bb%d0%be%d0%bc%d0%b8-%d0%be%d1%82-%d0%b0%d0%b3%d1%80%d0%b0%d1%80%d0%bd%d0%b8%d1%8f/", "text": "533 абсолвенти взеха във вторник дипломи от Аграрния университет в Пловдив на тържествена церемония в аулата на ВУЗ-а в града под тепетата. 390 от тях са успешно завършили образователно-квалификационна степен „бакалавър“, а 143 вземат степен „магистър“. Средният успех от следването на бакалаврите от всички 18 специалности на редовна и задочна форма на обучение е много добър 4.68, а средният успех от държавните изпити – много добър 5.17. По традиция при дипломирането на бакалаврите се излъчва първенец на випуска. Тази година първенците на випуска са двама: Християн Узунов от специалност „Растителна защита” и Елка Генова от специалност „Аграрен туризъм“. Те се дипломират с успех отличен 6.00 от курса на следване и 6.00 от държавния изпит. Фин Петерсен, регионален директор на фирма за земеделска техника за Югоизточна Европа, пък бе удостоен с почетното звание Doctor Honoris Causa на Аграрен университет-Пловдив за изключителния му принос в модернизацията на обучението по механизация на земеделието, за заслугите му при повишаване качеството на аграрното образование и издигане престижа на университета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " 533 абсолвенти взеха дипломи от Аграрния университет в Пловдив"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%bf%d0%bb%d0%b0%d1%82%d0%b5%d0%bd%d0%b0-%d0%b7%d0%b0-%d0%be%d1%82%d1%81%d1%82%d1%80%d0%b0%d0%bd%d1%8f%d0%b2%d0%b0%d0%bd%d0%b5-%d0%be%d1%82/", "text": "Има една стара мъдрост, че най-големите тайни е добре да се крият пред очите на всички. Тя е абсолютно валидна и за  , която се оказва контролирана от официален консултант на швейцарската държава по туризъм. Швейцарската агенция за развитие и сътрудничество (SDC) и Националното координационно звено са структурите, отговорни за изпълнението на Тематични фондове „Фонд за реформи, свързани с участието на гражданското общество“ и „Партньорство“, съгласно разпоредбите на Рамковото споразумение за Българо-швейцарската програма за сътрудничество. Те, от своя страна, делегират управлението на двата Тематични фонда на Швейцарско междинно звено, което е консорциум от три организации: фондация Innovabridge (Каслано, Швейцария) – водещ партньор в консорциума, Neosys AG (Герлафинген, Швейцария) и Балкански институт по труда и социалната политика (София, България). През 2011 г. швейцарската консултантска корпорация Tulum се преобразува в неправителствената организация Innovabridge, като НПО-то наследява всички проекти, екип и целия капацитет на компанията. Innovabridge консултира швейцарското федерално правителство как да адаптира туристическата си индустрия в южните части (планинските) на страната към климатичните промени. Консултациите включват и анализи на туристическите индустрии на конкурентни дестинации. Бордът на фондацията се управлява от професионалния лобист Дитер фон Блерер. Вторият консултант Neosys AG е швейцарска консултантска компания, основана през 1986 г. Специализирана е в проекти в сферата на възобновяемите енергийни източници. Българо-швейцарската програма за сътрудничество се състои от два фонда – Фонд за реформи, свързани с участието на гражданското общество и Фонд „Партньорство“. По официалното си описание, първият фонд е класически инструмент за финансиране на лобизъм в чужда държава. Специфичните му цели са: • Подобряване капацитета на организациите на гражданското общество за постигане на техните цели и изпълнение на техните дейности, чрез предоставяне на качествени услуги, с приоритет към необлагодетелстваните региони;  • Укрепване възможностите на организациите на гражданското общество и на техните мрежи да взаимодействат с гражданите и да мобилизират гражданска подкрепа;  • Подобряване на законовата и финансовата рамка, включително публичното финансиране, за организирани дейности на гражданското общество;  • Активизиране на участието на гражданите във вземането на обществени решения и в процесите на разработване на политики на централно и общинско равнище (процеси на застъпничество, активно участие и т. н.);  • Повишаване капацитета на организациите на гражданското общество да наблюдават спазването на политическия контекст от публичните институции. Или преведено на прост български език, швейцарците финансират български неправителствени организации, които да оказват натиск върху българското правителство да променя закони и нормативни актове в интерес на организирани от тях дейности, като това става и посредством финансирани от швейцарската програма протести. Също по официална информация, засега по този фонд българо-швейцарската програма е финансирала социални услуги на стойност 3 470 718 лв. и екологични проекти на стойност 9 474 682 лв. Интересно е, че вторият фонд – „Партньорство“ – който е насочен към далеч по-важни обществени сфери като култура, образование и подобряване на администрацията, е финансирал проекти на стойност едва 6 127 824 лв. Тоест, швейцарските пари за екологичен лобизъм в България са равни на заделените средства за взаимопомощ в сферата на културата и държавните институции. Гигантските средства, платени от Швейцария за еко-лобизъм в България са с дълга история и с повече от успешни за алпийската държава резултати. Още през 2004 г. Българо-швейцарската програма за сътрудничество финансира изработването на плана за управление на национален парк „Пирин“. Случайно (или по-скоро не), за изпълнител на поръчката се избира Българска фондация „Биоразнообразие” – бенефициент по програмата за еко-лобизъм. Също случайно (или по-скоро не), най-важната част от плана за управление – Режими и норми – се възлага на Тома Белев, който живее на семейни начала с Веселина Кавръкова – управител за България на мощното швейцарско НПО WWF. И отново случайно (или по-скоро не) още първата точка в режими и норми категорично забранява строителството на нови и разширяването на съществуващи ски писти и съоръжения в Пирин. Планът е приет от българския Министерски съвет и напълно блокира възможността в Пирин да се развива конкурентен в перспектива на швейцарските курорти ски туризъм. Абсолютно аналогичен процес тече за плана за управление на национален парк „Централен Балкан“, където отново случайно (или по-скоро не) поръчката се печели от същите изпълнители. Няколко години по-късно, същият Тома Белев е избран за директор на природен парк „Витоша“. Под негово ръководство, плановете за развитие на ски туризма в парка се замразяват и инфраструктурата там започва да се разпада, поради невъзможност да се замени с по-нова. След като Белев неуспешно кандидатства за нов мандат начело на парка, започват процеси по промяната на нормативната уредба, които да позволят създаването на модерна ски зона на Витоша. Промяната се блокира през 2012-2013 от т.н. „зелени“ протести, предвождани от всички бенефициенти по получените от швейцарската програма пари за еко-лобизъм. Протестите завършват със законови промени, разписани от протестиращите, които задължават ски операторите да сменят предназначението на земята под трасетата на лифтовете и пистите – уникална норма за цяла Европа. Тази норма, обаче, оскъпява дотолкова инвестицията, че я прави на практика невъзвращаема и поставя България в пълна невъзможност да изгражда нова планинска спортна инфраструктура. В последващите години бенефициентите по парите за еко-лобизъм успяват да поставят под пълна зависимост българското правителство, което абдикира от развитието на планинския туризъм. Случайно (или по-скоро не) всичко това се вписва идеално в интересите на швейцарската ски индустрия – от потентен конкурент в планинския туризъм, България е скопена до тотална невъзможност да изгради и един метър нов лифт или ски писта. Повечето хора си мислят, че разликата между България и Швейцария в сферата на планинския туризъм е височината на Алпите. Опитните скиори, обаче, знаят, че този спорт не може да се практикува на екстремни височини. Това се доказва и от статистиката – средната височина на връхната точка на швейцарските курорти е точно 2681 м. Това е с точно 100 м. по-високо от най-високата станция на ски зона Банско – Тодорка. Средната най-ниска точка на швейцарските курорти пък е 1220 м. – точно, колкото е височината на Чалин валог и значително по-ниско от Бъндеришка поляна, която е разположена на 1600 м. е, че тяхната държава може да се идентифицира най-добре с три думи – независимост, патриотизъм и капитализъм. Швейцарската автономност е на повече от 800 години. Без значение коя „велика сила“ е била официалния владетел, местният патриотизъм е легендарен, а капитализмът им е с история от над 200 години. Швейцарците гледат собствения си интерес и планират в перспектива от над половин век. Българите, за жалост, сме по-скоро абсолютната противоположност. Е, толкова ли е изненадващо, че Швейцария е заделила няколко милиона евро (дребни за тях пари) още в зората на българската демокрация, за да пресече българския потенциал за конкурентен на техния ски-бизнес? Напротив, изненадващото е, че ние го осъзнаваме 20 години по-късно и пост-фактум. Жалко за нас.   Интересен е фактът, че Innovabridge също така консултира и изработва оценката по въздействие на околната среда за 9-ия най-дълъг тунел в света – Готард. В България швейцарският консултант е насочил средства към няколко неправителствени организации, които лобират в подкрепа изграждане на свръхскъп тунел в района на Кресна и вече десета година блокират алтернативния проект за магистрала.", "date": "2017.12.19", "title": " България е платена за отстраняване от ски-бизнеса\t\t\t"}
{"url": "https://trud.bg/%d0%bd%d0%b0%d1%87%d0%b5%d1%80%d1%82%d0%b0%d1%85%d0%b0-%d0%bf%d0%be%d0%b4%d0%b2%d0%be%d0%b4%d0%bd%d0%b8-%d1%82%d1%83%d1%80%d0%b8%d1%81%d1%82%d0%b8%d1%87%d0%b5%d1%81%d0%ba%d0%b8-%d0%bc%d0%b0%d1%80/", "text": "Подводни туристически маршрути по нашето и румънското крайбрежие са новият продукт, който туроператори и хотелиери ще предлагат за лято 2018. Обектите са подбрани по европроект, разработен от учени от Института по океанология /ИО/ при БАН, Националният институт по морска геология и Музеят за национална археология в Констанца и водолазни клубове. У нас гмуркачи ще могат да видят уникалната подводна каменна гора край Созопол, потъналите кораби „Родина“, „Мопанг“ и „Стефан Караджа“, пещерите „Мартина“ и „Тюленова“ край с. Тюленово, обясни доц. Преслав Пеев, координатор на проекта от ИО. Подводните турове ще се предлагат в пакет с такива край Мангалия и Контанца. Те ще струват 20-30% по-евтино от индивидуалното гмуркане, което без екипировката излиза 100-200 лв. за всеки обект. Ще са достъпни и за водолази любители, тъй като останките от кораби са на дълбочина до 20 м. За любителите на подводната археология, които не могат да се гмуркат, са разчертани маршрути по сушата, обхващащи прочутите от древността пристанищни центрове Констанца, Мангалия, Калиакра, Балчик, Каварна, Варна, крепостта при нос Св. Атанасий, Несебър и Созопол и музеи, в които се съхраняват открити по дъното на морето артефакти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Начертаха подводни туристически маршрути по крайбрежието\t\t\t"}
{"url": "https://trud.bg/%d1%82%d1%83%d1%80%d0%be%d0%bf%d0%b5%d1%80%d0%b0%d1%82%d0%be%d1%80%d1%8a%d1%82-%d1%81%d0%be%d1%84%d0%b8%d1%8f-%d1%82%d1%83%d1%80-%d0%b8-%d1%85%d0%be%d0%bb%d0%b8%d0%b4%d0%b5%d0%b9-%d0%b5%d0%be/", "text": "Туроператорът „София тур и Холидей“ ЕООД обяви, че прекратява дейността си, съобщава пресцентърът на Министерството на туризма. „След като разплатихме стари задължения към партньори, изпадаме в несъстоятелност и не можем да изпълним предстоящите пътувания“, заявяват днес в декларация от екипа на туроператора. Спешна проверка на Министерството на туризма показа, че компанията има валидна застраховка „Отговорност на туроператора“, сключена само преди дни – на 11 декември 2017 г., със ЗАД „Алианц- България“. Тя влиза в сила от 00:00 часа на 12 декември 2017 г.  Предишната полица на туроператора е била с „Групама Застраховане“ ЕАД. Екип от Министерството на туризма влиза в централния офис на дружеството в София. Експертите ще изискат пълна справка какви са поетите ангажименти от „София тур и Холидей“ към туристи за предстоящите празници и има ли продадени пакети за следващи периоди.  Министърът на туризма Николина Ангелкова настоява за спешна среща с управителите на туроператора и с представител на застрахователното дружество, за да се гарантират интересите на клиентите. Според информация от самия туроператор покритието на застраховката им е за един милион лева, а според подадената към Министерството на туризма информация за полицата, лимитът на обезщетението е за 450 000 лв. В Министерството на туризма днес постъпи едно обаждане от клиентка, че от два-три дни на телефоните в офиса на туроператора не отговаря никой. Жената сигнализира за проблема минути преди на сайта на компанията да се появи съобщение, че прекратяват дейността си, пише още в съобщението. Министерството на туризма ще следи внимателно казуса, за да се увери, че туристите, чиято почивка се проваля преди празниците, ще бъдат обезщетени. Според Закона за туризма клиентите на туроператор, прекратил дейността си, трябва да предявят претенции за понесени вреди до туроператора или пряко към застрахователната компания, представяйки документи от подписани договори и ваучери с туроператора. Министерството на туризма препоръчва на туристите претенциите да се предявят във възможно най-кратък срок. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Туроператорът „София тур и Холидей“ ЕООД прекратява дейността си"}
{"url": "https://trud.bg/%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8-%d0%be%d1%82%d0%ba%d1%80%d0%b8%d1%85%d0%b0-400-%d0%b3%d1%80-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0-%d0%b2-%d0%b1%d1%83%d1%80/", "text": "Работници от общинска фирма, които почиствали храстите по бул.“Симеон Велики“ в Шумен се натъкнаха на три пластмасови буркана, пълни с марихуана. Зелената нарко „находка“ била в торба, но наблюдателните озеленители се усъмнили, отворили багажа и бързо разпознали съмнителната зелена трева. Подали сигнал до полицията и на място в понеделник към 13 часа била изпратена група, която извършила оглед. В бурканите имало около 400 грама суха листна маса. Експертиза ще потвърди качеството на дрогата. Работата по изясняване на случая продължава, съобщават от полицията в Шумен. Торбата с мариуханата е намерена в края на града в района на жп прелеза. Предполага се, че някой я е доставил в храстите на тайно място, но явно приемателя не е имал време да я прибере. Възможно е и заради непрекъснато патрулиращи полицаи, някой да е скрил уличаващия багаж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Работници откриха 400 гр. марихуана в буркани"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8-%d1%80%d0%b0%d0%b9%d0%be%d0%bd-%d0%bf%d1%80%d0%b8%d0%ba%d0%bb%d1%8e%d1%87%d0%b8-%d1%81%d0%be%d1%86%d0%b8%d0%b0%d0%bb%d0%b5%d0%bd/", "text": "В район „Южен” в Пловдив приключи социален проект, по който 160 души с трайни увреждания и самотно живеещи бяха подкрепени от новосъздадения Център за почасово предоставяне на услуги за социално включване в общността или в домашна среда. Проектът „Независим живот” стартира на 1 януари 2016 г. и продължи две години с финансиране от близо 500 000 лв. от оперативна програма „Развитие на човешките ресурси 2014-2020”. Ефектът от дейностите, които имаха за цел да подобрят качеството на живот и достъпа до услуги на една особено уязвима група, каквито са възрастните хора, беше представен по време на заключителна пресконференция. „За нас най-ценното постижение е, че успяхме да предложим услуги, които са близо до нуждите на хората. Комплексният подход към потребностите на тези хора и предлагането на здравна грижа, социална подкрепа и помощ в домакинството в най-голяма степен гарантира, че хората с увреждания и самотно живеещите възрастни хора, които трудно се справят сами в ежедневието си, няма да попаднат в социална изолация и бедност. Освен това дадохме шанс на техните близки и роднини, които бяха ангажирани с грижата за нуждаещите се да се върнат на пазара на труда, а в това време някой професионално да ги замести. Отдавна у нас се говори, че социалните услуги трябва да са гъвкави, да са почасови, да съчетават различен тип грижа и да предлагат индивидуален подход. Този проект направи точно това”, коментира кметът на „Южен” Борислав  Инчев. За изпълнение на проекта бяха назначени 81 лични асистенти и 12 социални асистенти. Те подкрепяха възрастните хора в поддържането на домакинството, пазаруването, посещенията при лекар, но също така им помагаха за създаване на социални контакти, посещение на културни събития, писане и подаване на документи. Също така се предоставяха услуги и от медицинска сестра, рехабилитатор и психолог.  „Беше направена социална оценка на всеки отделен потребител, за да се определи от каква подкрепа има нужда. После предоставихме на нуждаещите се възможност да получат грижа в семейна среда въпреки ограниченията си. Това е най-добрата алтернатива на институционализацията”, категорични бяха от екипа на проекта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " В пловдивски район приключи социален проект в помощ на 160 възрастни и болни хора"}
{"url": "https://trud.bg/%d0%bb%d0%b5%d0%ba%d0%b0%d1%80%d1%81%d0%ba%d0%b8%d1%8f%d1%82-%d1%81%d1%8a%d1%8e%d0%b7-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5-%d0%bf%d0%be-%d1%80%d0%b0%d0%bc%d0%ba%d0%be/", "text": "Ръководството на Български лекарски съюз е силно обезпокоено от забавянето на преговорите за подписване на НРД 2018. Това се казва в позиция на съсловната организация. В изпълнение на чл. 54, ал. 1 на Закона за здравното осигуряване, преговорния процес между БЛС и НЗОК за изготвяне на Националния рамков договор за медицински дейности 2018 трябваше да започне след внасяне на проектобюджета на НЗОК за разглеждане в пленарна зала, което се случи в началото на месец ноември. БЛС многократно изрази своята готовност за започване на процедура по изготвяне на параметри по НРД 2018, като не веднъж апелира към управителя на НЗОК и председателя на НС на касата да се пристъпи към изработване на проект за рамков договор 2018. Независимо от изявленията на г-н Пловчев в медиите, че преговорния процес между страните по договор е стартирал, такъв към днешния момент не е на лице. От БЛС припомнят, че срока за подписване на НРД 2018 е до 28.02.2018 г., което е изключително кратък и недостатъчен период от време, предвид огромното количество текстове за промяна в нормативни документи и цялостните параметри по изготвяне на нов рамков договор. БЛС е крайно притеснен от случващото се в системата и счита, че съществува реална опасност в навечерието на председателството на ЕС, преговорите за Национален рамков договор 2018 да бъдат провалени, поради липса на ангажираност от страна на НС на НЗОК и управителя на касата. Забавянето на процеса допълнително ще нагнети напрежението в тежката към момента обстановка в здравеопазването и ще предизвика крайно недоволство в цялото лекарско съсловие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Лекарският съюз: Преговорите по рамковия договор за 2018-та са пред провал"}
{"url": "https://trud.bg/%d0%b1%d0%b0%d1%81%d0%ba%d0%b5%d1%82%d0%b1%d0%be%d0%bb%d0%b8%d1%81%d1%82%d0%b8-%d0%be%d1%82-%d1%81%d0%b2%d0%b8%d1%89%d0%be%d0%b2-%d1%81-%d0%bf%d0%be%d0%b1%d0%b5%d0%b4%d0%b8-%d0%be%d1%82-%d1%82%d1%83/", "text": "Представителните баскетболни отбори на СУ „Димитър Благоев“ в Свищов взеха участие в турнир по баскетбол, който се проведе в град Александрия, Румъния. Под ръководството на учителите по физическо възпитание Николай Николов и Милен Божанов, момичетата на възраст 13 г. извоюваха второ място, а 14 годишните момчета станаха първенци на турнира. Заслужено спечелвайки призовото първо място, българските момчета се поздравиха и с купата на приятелството, символ на добрите взаимоотношения между българското и румънското училища. Турнирът в румънския град се отличи с игра на високо ниво и много оспорвани битки. Гостите от Свищов се радваха на гостоприемство и топло отношение от страна на румънските домакини. Представителите и на двете страни са уверени, че това е едно добро начало на бъдеща съвместна работа и обмяна на опит, в името на развитието и успеха на децата от двете страни на река Дунав. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Баскетболисти от Свищов с победи от турнир между училища на Румъния и България"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d0%ba-%d0%b8%d1%81%d0%ba%d0%b0-%d0%be%d1%82-%d1%80%d0%b0%d0%b7%d0%b3%d1%80%d0%b0%d0%b4-%d0%b4%d0%b2/", "text": "Истинска сапунена сага се разрази в последните дни около бъдещата съдба на двете тримесечни лъвчета Масуд и Терез, които се родиха на 8 септември в зоокъта в Разград, и в момента са силно желани и чакани с нетърпение в един от най-добрите зоопаркове у нас – този на остров „Свобода” по средата на река Марица на територията на Пазарджик. В деловодството на Община Разград е получено заявление от кмета на Пазарджик Тодор Попов. С него каращият трети управленски мандат градоначалник изявява желание лъвчетата от вида Lion (Panthera Leo) да бъдат предоставени чрез дарение в собственост на Община Пазарджик. В заявлението се посочва, че лъвчетата бебета ще бъдат отглеждани при изключително добри условия в зоопарк „Острова“ в Пазарджик, който има добър опит в оглеждането и създаването на условия за размножаване на хищници от рода котки. Кметът Тодор Попов припомня за родените в Пазарджик 4 тигърчета, три от които впоследствие бяха подарени на 3 зоопарка в България“ и допълва, че зоопаркът на остров „Свобода” отговаря на изискванията на националното ни законодателство и на европейските стандарти. Кметът на Разград д-р Валентин Василев вече е депозирал в Общинския съвет докладна записка относно „Предоставяне в собственост, чрез дарение на две мъжки лъвчета от Община Разград на Община Пазарджик“, но срещу това намерение на градоначалника скочиха от фондация „Дивите животни”, чиито експерти имаха съществена роля в спасяването и грижата за малките лъвчета през последните 100 дни. От фондацията твърдят, че са в напреднали преговори за настаняването на Масуд и Терез в спасителен център за животни в Холандия, където вече ги очакват и им строят ограждание. От „Дивите животни” твърдят още, че има споразумение между Община Разград и Фондация „Четири лапи“, но въпреки това в ОбС е внесена докладна записка за даряването им. „Община Разград, която с безхаберието си е убила реално десетки животни в този коптор, наречен зоокът, изглежда много бързо забрави, че носи отговорност по случая, много по-голяма от това просто да се разпореди набързо да се отърве от двете оцелели лъвчета. Общината няма моралното право да спре заминаването на двете малки за място в пъти по-подходящо за живот за тях”, декларират от фондация „Дивите животни”. От Община Пазарджик обаче опонират, че в зоопарк „Острова” има всички необходими условия за отглеждане на малките лъвчета, на които ще бъде предоставено достатъчно пространство, с каквото разполагат амурските тигри, които се ширят върху площ от 1,1 дка и разполагат с два басейна, лежанки, външни и вътрешни помещения, а за тях ще се грижат биолог, ветеринар, младши специалист и гледачи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Кметът на Пазарджик иска от Разград две лъвчета бебета, обещани на холандци\t\t\t"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%be%d0%bf%d0%b8%d1%82%d0%b2%d0%b0%d0%bc%d0%b5-%d1%81%d0%b5-%d0%b4%d0%b0-%d0%be%d1%82%d0%b3%d0%be%d0%b2%d0%be%d1%80/", "text": "„Ръководството на МВР заедно със синдикалните организации работихме заедно за подобряване работата на министерството и в името на това колегите да се чувстват по-добре, по-спокойни и по-мотивирани при изпълнение на служебните си задължения“. Оценката даде министърът на вътрешните работи Валентин Радев, след като заедно с председателите на седемте синдикални организации на служителите в МВР положиха подписи под колективния трудов договор, съобщиха от пресцентъра на МВР. Той отново подчерта, че в съвместната работа, включително и в рамките на Съвета за социално партньорство, винаги е търсен баланс, благодарение на който стъпка по стъпка се постига общата цел за устойчиви резултати в работата на министерството и за повишаване на доверието на гражданите към институцията. „Опитахме се да отговорим на всички справедливи искания, поставени от синдикалните организации. С тяхна подкрепа реализирахме бързи стъпки за преодоляване на редица съществуващи проблеми“, заяви вътрешният министър и припомни, че правителството отпусна над 17 млн. лева за изплащане на неосигурено униформено облекло. Той изрази надежда, че служителите чувстват подкрепата на ръководството и на синдикалните организации и допълни, че се работи и по ред подобни, важни за тях въпроси, сред които и повишаване на месечните възнаграждения. Освен това, за първи път в последните 10 години са осигурени и допълнителни средства в края на годината в размер на 480 лева на служител. „Важно е да срещнем разбирането на хората, че служителите на МВР работят в риск и заслужават подобряване на условията на труд“, посочи още министър Радев и изрази задоволство от отчетения ръст в доверието към полицията: Това е общата ни цел, да предоставяме сигурност на гражданите, подобрявайки работата на Министерството на вътрешните работи и доверието на гражданите. Общите ни усилия дадоха резултат. Колективният трудов договор, който гарантира защитата на социалните права на служителите за следващите две години, е сред постиженията на социалния диалог – отчетоха представителите на синдикалните организации години. След подписването на колективния трудов договор в МВР се състоя извънредно заседание на Съвета за социално партньорство, под председателството на заместник-министъра на вътрешните работи Стефан Балабанов. Присъстваха административният секретар на МВР Бойко Славчев, директори и служители на административни дирекции  и представители на седемте синдикални организации в МВР – Синдикалната федерация на служителите в МВР, Националния синдикат на гражданската администрация в МВР, Сдружение „Синдикат на служителите в МВР”, Сдружение синдикален алианс „Сигурност”, Сдружение „Национален синдикат на пожарникарите и спасителите „Огнеборец”, Националния полицейски синдикат и Национален синдикат „Полиция” – Хасково. Членовете се обединиха около принципа за равно разпределение между всички служители на МВР, с изключение на тези по параграф 70 по ЗМВР, за сумата от 55 млн. лева, която представлява увеличение на разходите за персонал в бюджета на МВР за 2018 г. Тази сума да бъде включена в основните месечни възнаграждения на служителите на МВР от януари 2018 г. – е мнението, което ще бъде представено пред политическото ръководство на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Валентин Радев: Опитваме се да отговорим на всички справедливи искания на синдикатите в МВР\t\t\t"}
{"url": "https://trud.bg/%d0%ba%d0%bb%d0%b8%d0%bc%d0%b0%d1%82%d0%b8%d1%87%d0%bd%d0%b8%d1%82%d0%b5-%d0%bf%d1%80%d0%be%d0%bc%d0%b5%d0%bd%d0%b8-%d1%83%d0%b4%d0%b2%d0%be%d0%b8%d0%bb%d0%b8-%d1%81%d0%bd%d0%b5%d0%b3%d0%be%d0%b2/", "text": "Количеството на снеговалежите в планинските райони на Аляска се е увеличило двойно след средата на 19-и век, когато започва индустриалната революция. Това е свидетелство за съществената роля на климатичните промени в регионалните валежи, пише сп. „Сайънтифик рипортс“. Валежите са достигнали безпрецедентно високи нива от минимум 1200 години със средни стойности от 5 метра годишно в сравнение с около 2,5 метра годишно в периода между 1600 и 1840 г., показва изследване на американски учени от колежа „Дартмут“, университета на Мейн и университета на Ню Хампшър „Първоначално бяхме шокирани, когато установихме до каква степен са се увеличили снеговалежите. За да сме сигурни в резултатите, трябваше да ги проверяваме отново и отново“, коментира Ерих Остерберг от изследователския екип от колежа „Дартмут“. Според него и колегите му, затоплящите се тропически океани подхранват по-интензивни снеговалежи в Аляска, подсилвайки ориентирания в северна посока по-топъл и влажен въздух. Учените отдавна са стигнали до заключението, че въглеродният диоксид и други парникови емисии подхранват глобалното затопляне и са свързани с наводнения, суши и по-чести и силни бури. Едва наскоро обаче специалистите започнаха да описват подробно как климатичните промени влияят върху регионалните валежи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Климатичните промени удвоили снеговалежите в Аляска"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d0%bc%d0%b0%d1%80%d0%b8%d1%86%d0%b0-%d0%be%d0%b1%d0%b5%d1%89%d0%b0-%d0%bd%d0%b0-%d0%bc%d0%b0/", "text": "210 деца с увреждания и сираци до 18 години от селищата на територията на Община „Марица“ получиха по 100 лева и пакет с лакомства преди коледните и новогодишни празници. Кметът Димитър Иванов раздаде лично паричната помощ и сладкишите на 86 сираци в началото на  последната за 2017 г. сесия на ОбС „Марица“ . Кметовете на съответните населени места в общината поеха ангажимент да доставят парите и коледните пакети на 124 деца с увреждания. Лакомствата са закупени със средства, събрани от благотворителния базар за сурвачки, картички и коледни украшения, изработени от малчуганите в детските градини и училищата  в община „Марица“. Другата приятна изненада на старта на заседанието на ОбС „Марица” бе празничната програма, изнесена от 20 коледари от детска градина“Бисер“ в село Труд. Едно от децата сурвака кмета на общината Димитър Иванов с пожеланието: „Кметът селата да обнови – с нови улици, с добър транспорт, детски ясли и градини да построи и училища светли да обнови!“ Директорката на забавачката Гинка Ботова благодари на Димитър Иванов за огромните грижи за децата на територията на общината, и в знак на признателност му подари коледен сувенир, изработен от хлапетата и преподавателите им. „Бяхте великолепни!“, похвали кметът малките коледари след празничното изпълнение, след което разкри, че в бюджет-2018 ще бъде заложена сумата за открита спортна площадка в детска градина „Бисер“  в село Труд. Новината бе посрещната с възторжени викове и ръкопляскания от малчуганите в забавачката. Кметът на община „Марица“ Димитър Иванов и председателят на местния парламент Гергана Трендафилова зарадваха малките коледари с пакети с плодове,  гевреци и лакомства, а те пожелаха  ползотворна работа на общинските съветници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Кметът на Община „Марица” обеща на малчуганите от Труд нова спортна площадка в детска градина „Бисер”"}
{"url": "https://trud.bg/%d1%87%d0%bb%d0%b5%d0%bd%d1%81%d0%ba%d0%b0%d1%82%d0%b0-%d0%bc%d0%b0%d1%81%d0%b0-%d0%bd%d0%b0-%d0%b3%d0%b5%d1%80%d0%b1-%d0%b2-%d1%80%d0%b0%d0%b9%d0%be%d0%bd-%d1%8e%d0%b6%d0%b5%d0%bd/", "text": "Над 30 новоприети членове на ПП ГЕРБ в район „Южен“ в Пловдив получиха партийните си карти на специално тържество в навечерието на коледно-новогодишните празници. Членските карти им бяха връчени от депутата в 44-то Народно събрание Атанас Ташков и ръководителя на районната организация Георги Василев. „За пореден път отборът на ПП ГЕРБ в „Южен“ се увеличава с нови членове, което е основание за самочувствие и доказва, че районната структура има здрави корени и перспектива”, коментира народният представител Атанас Ташков, който благодари на всички за упоритата работа и им предаде специалните поздрави на областния координатор и кмет на Пловдив инж.Иван Тотев за светли празници, здраве, нови успехи и щастливи дни. Георги Василев пък изрази увереност, че добрите резултати на организацията ще продължат и в бъдеще. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Членската маса на ГЕРБ в район „Южен” на Пловдив нарасна с над 30 души"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7%d0%be%d1%80%d0%bd%d0%b8%d1%86%d0%b0-%d1%80%d1%83%d1%81%d0%b8%d0%bd%d0%be%d0%b2%d0%b0-%d0%b1%d0%bb%d0%b0%d0%b3%d0%be%d0%b5/", "text": "Благоевград е една от общините, които имат изключително активна социална дейност. Това заяви по време на визитата си в Благоевград заместник-министърът на труда и социалната политика Зорница Русинова, съобщават от Община Благоевград. Русинова бе посрещната в Благоевград от заместник-кмета по култура и хуманитарни дейности Христина Шопова и двете заедно посетиха Центрове за настаняване от семеен тип. Те зарадваха потребителите с предколедни подаръци.  При посещението си в Благоевград, Зорница Русинова подчерта напредъка на Общината в социалната сфера, през последните години, и благодари за качествените услуги, които се предлагат в областния център. Тя заяви , че очаква през 2018 година Програмата „Личен асистент“ , която се предоставя като услуга на над 42 хил. души, да продължи. От своя страна заместник-кметът на Благоевград Христина Шопова благодари за добрата съвместна работа между Общината и министерството на труда и социалната политика. „Стараем се да предлагаме качествени социални услуги и ще продължим да надграждаме започнатото“, категорична бе Христина Шопова. По време на визитата в ЦНСТ-та, потребителите получиха пакети с лакомства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Зам.-министър Зорница Русинова: Благоевград е една от общините с изключително активна социална дейност"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b3%d0%b5%d1%80%d0%b1-%d1%89%d0%b5-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%be%d1%89%d0%b5-%d1%83%d1%82%d1%80%d0%b5-%d0%be%d1%82%d0%bc/", "text": "ГЕРБ ще предложи още на утрешния Председателски съвет на Народното събрание да бъде гласувана в пленарна зала отмяна на Параграф 6 от Закона за бюджета на НЗОК. Това обаче ще стане само при постигането на пълен политически консенсус от всички парламентарни групи и председателите им, заявява Цветан Цветанов, председател на ПГ на ГЕРБ, в позиция, разпространена от пресцентъра на партията. Припомняме, че на 8 декември президентът Румен Радев наложи вето именно върху Параграф 6-ти от закона за бюджета на здравната каза за следващата година. Според Радев той „поражда опасения, че няма да бъдат гарантирани правата на всички здравноосигурени лица“. С въпросния параграф се установява правилото през 2018 г. НЗОК да не заплаща за лекарствени продукти с ново международно непатентно наименование. „В днешния ден проведох серия от разговори с председателите на всички парламентарни групи, с премиера Бойко Борисов и с министрите на здравеопазването и на финансите Кирил Ананиев и Владислав Горанов. Целта на разговорите беше да се неутрализират всички възможни спекулации, че български пациенти могат да бъдат оставени без лечение или лекарства“, посочва Цветан Цветанов. По време на разговорите стана ясно, че министърът на здравеопазването вече е готов със всички заповеди за създаването на 6 комисии, както и с Правилник за условията и реда за работата на комисиите за разпределение на скъпоструващите лекарства. По този начин вече е създадена цялата нормативна среда за работата на комисиите далеч преди края на годината. Затова изказвам благодарността на ПГ на ГЕРБ за организацията и готовността на здравния министър Кирил Ананиев и екипа му, пише в позицията на Цветанов. „Въпреки тази готовност и за да спрем всички спекулации, че онкоболни пациенти ще останат без лечение, от ПГ на ГЕРБ ще предложим на утрешния Председателски съвет на Народното събрание да бъде гласувана в пленарна зала отмяна на Параграф 6 от Закона за бюджета на НЗОК. От ГЕРБ ще подкрепим предложението единствено при постигането на пълен политически консенсус от всички парламентарни групи и председателите им“, казва председателят на ПГ на ГЕРБ. Предложението на ПГ на ГЕРБ за отмяна на Параграф 6 от Закона за бюджета на НЗОК среща подкрепа от представителите на всички институции, с които разговарях днес, както и от председателите на ресорните парламентарни комисии. С всички тях постигнахме консенсус, че чувствителна тема като здравеопазването не бива да се използва за политически спекулации и за игра със страховете на българските пациенти, подчертава Цветан Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Цветанов: ГЕРБ ще предложи още утре отмяната на Параграф 6 от Закона за бюджета на НЗОК"}
{"url": "https://trud.bg/151-%d0%bc%d0%b5%d0%b4%d0%b0%d0%bb%d0%b0-%d0%b7%d0%b0%d0%b2%d0%be%d1%8e%d0%b2%d0%b0%d1%85%d0%b0-%d0%ba%d0%b0%d1%80%d0%b0%d1%82%d0%b8%d1%81%d1%82%d0%b8%d1%82%d0%b5-%d0%be%d1%82-%d0%ba%d0%bb%d1%83%d0%b1/", "text": "Карате клубът на сенсей Марин Маринов в Свищов направи отчет за постиженията си през тази година, която се оказа повече от успешна за младите спортисти. На събитието присъстваха ресорният зам.-кмет Борислав Замфиров и председателят на общински съвет – Свищов д-р Кристиян Кирилов, които бяха впечатлени от високите резултати показани през годината. Общият брой завоювани медали са с 5 повече от 2016 година и наброяват 151, от които 72 златни. През тази година клубът участва в Световното първенство по годжу карате в Букурещ, като от българския отбор свищовските каратеки спечелиха най-много златни медали, а двама от треньорите на клуба повишиха съдийските си степени в Рефери на WCKF. Участията в много състезания на национално и международно ниво показаха отлична подготовка на състезателите и хъс за успех. Последното значимо постижение е участието на Мартин Златев и Лорен Босилкова на Балканското първенство в Черна гора, където Мартин за втори път стана вицешампион, а Лорен се върна като вицешампион в отборното класиране. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " 151 медала завоюваха каратистите от клуб „Алеко“ в Свищов"}
{"url": "https://trud.bg/%d1%83%d0%bd%d1%81%d1%81-%d0%be%d0%b1%d1%83%d1%87%d0%b0%d0%b2%d0%b0-160-%d0%ba%d0%b0%d0%b4%d1%80%d0%b8-%d0%b7%d0%b0-%d1%81%d0%b5%d0%ba%d1%82%d0%be%d1%80-%d1%82%d1%83%d1%80%d0%b8%d0%b7%d1%8a%d0%bc/", "text": "Университетът за национално и световно стопанство (УНСС) обучава 100 бакалаври и 60 магистри за туристическия бранш годишнo. Това заяви ректорът на УНСС проф. Стати Статев по време на брифинг, на който той и министърът на туризма Николина Ангелкова подписаха споразумение за сътрудничество. Договорът ще осигури освен студентски практики и участия на младежите във всички инициативи на ведомството. „Основната част от кадрите ни остават да работят в страната, заради връзките, които поддържаме с големите фирми в страната и с четирите официално признати работодателски организации“, допълни ректорът Стати Статев. „Един от основните проблеми на бранша е липсата на кадри“, заяви министър Николина Ангелкова, но по думите й чрез съвместната работа на университета и ведомството студентите, които се обучават, ще се мотивират да работят в бранша. Тя обяви, че според данните на Световния съвет по туризъм за 2016 г. в България над 330 хиляди работят в бранша", "date": "2017.12.19", "title": " УНСС обучава 160 кадри за сектор туризъм годишно\t\t\t"}
{"url": "https://trud.bg/%d1%84%d0%be%d1%82%d0%be%d0%b8%d0%b7%d0%bb%d0%be%d0%b6%d0%b1%d0%b0-%d1%80%d0%b0%d0%b7%d0%ba%d0%b0%d0%b7%d0%b2%d0%b0-%d0%b7%d0%b0-%d0%b8%d1%81%d1%82%d0%be%d1%80%d0%b8%d1%8f%d1%82%d0%b0-%d0%bd%d0%b0/", "text": "Фотоизложба „Приказка на четири колела. Пловдивските пътища на автомобила” е подредена в приземния етаж  на възрожденската къща „Стамболян” в Стария град на Пловдив, където уникалната експозиция може да бъде разгледана до 31 януари 2018 г. Тя е посветена на автомобила в града под тепетата и региона и е собственост на Държавен архив – Пловдив, който е съорганизатор на фотоизложбата заедно с Общински институт „Старинен Пловдив”. В 12 табла с фотоси и текст е пресъздадена автомобилната история на Пловдив. Чрез фотоси и документи се разказва за пътя на автомобила през годините, развитието на автотранспорта и неговата роля за бита на хората и икономиката на града. От първия автомобил на младия фармацевт Харитон Кутев, който е внук на героя от Априлското въстание през 1876 г. поп Харитон, до емблематичната марка „Булгаррено” са събрани десетилетните усилия „модерното нововъведение“ да успее да се наложи и от екстравагантна проява на снобизъм, от скъпа и опасна играчка да се превърне в необходимо средство, без което са немислими удобството и комфорта на гражданите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Фотоизложба разказва за историята на автомобила в Пловдив"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd%d0%b8-%d0%bf%d0%be%d0%bc%d0%be%d0%b3%d0%bd%d0%b0%d1%85%d0%b0-%d0%b7%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82/", "text": "Нов паркинг за 20 автомобила бе изграден в жк „Тракия“ в Пловдив между блок 16 и комплекса „Оазис 5“ с подкрепата на бизнеса в района и като част от инициативата „Стъпка в повече“.  Кампанията стартира преди пет години по идея на кмета на „Тракия“ Костадин Димитров и обединява усилията на общината и представителите на частния сектор за съвместна работа по облагородяването на най-младия пловдивски район. Новите места за паркиране са реалност само месец, след като в близост бе открит общински паркинг за близо 70 коли, припомни Костадин Димитров. Той допълни, че администрацията работи усилено за създаване условия на живеещите да имат възможност за домуване на личните им автомобили. С изпълнението на инвестиционната програма на район „Тракия“ през тази година бяха изградени 200 нови паркоместа. „През 2018 година трябва да бъде готов ПУП за многоетажен паркинг на площ от 4700 квадратни метра и да започне проектиране на съоръжението”, допълни райкметът Костадин Димитров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Бизнесмени помогнаха за изграждането на паркинги за 200 коли в жк „Тракия” в Пловдив"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b0%d1%82%d0%b0-%d1%85%d0%b0%d0%b7%d0%bd%d0%b0-%d1%81%d0%b5-%d1%80%d0%b0%d0%b7%d0%bc%d0%b8%d0%bd%d0%b0-%d1%81%d1%8a%d1%81-783-155-%d0%bb%d0%b2/", "text": "Общинската хазна на Пловдив се размина със 783 155 лв. от актове, фишове и наказателни постановления заради изтичане на 10-годишния им давностен срок. По тази причина се стигна до отписване от счетоводния баланс на общинския бюджет на задълженията на хиляди глобени нарушители, като този акт бе узаконен с решение на старейшините от местния парламент. Наложените санкции са за неправилно паркиране и други нарушения на Правилника за движенията по пътищата и на наредбите на Община Пловдив. Всички глоби в общ размер от 783 155 лв. са наложени в периода 2001 – 2006 г., а до отпадането им се стига, тъй като е изтекъл абсолютният давностен срок, който за подобни нарушения е 10 години. Основните мотиви за това, че глобите не са били потърсени от градските власти, са: липсата на съдебно обжалване или наличие на влязло в сила съдебно решение; неизпращане на глобите за принудително събиране в НАП; връщане от НАП на изпратени за принудително събиране за наказателни постановления и фишове поради прекратяването на изпълнителните дела. Според последните промени давността на фишове от общини и „Пътна полиция” е 2 години, но ако те са били изпратени в НАП за принудително събиране, срокът се удължава на 5 години. Абсолютната давност по Данъчно-осигурителния процесуален кодекс (ДОПК) все още обаче е 10 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Пловдивската хазна се размина със 783 155 лв. от актове, фишове и постановления\t\t\t"}
{"url": "https://trud.bg/%d0%bf%d0%b8%d1%8f%d0%bd-%d1%81-%d1%84%d0%be%d0%bb%d0%ba%d1%81%d0%b2%d0%b0%d0%b3%d0%b5%d0%bd-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0-%d0%ba%d0%b0%d1%82%d0%b0/", "text": "Пиян шофьор предизвика катастрофа в понеделник около 19 часа в Хисаря, където с лекия си автомобил „Фолксваген” навлязъл в лентата за насрещно движение на булевард „Христо Ботев” и се сблъскал с „БМВ”. Медицинска помощ е оказана на място на 22-годишния водач на „БМВ”-то, чиято алкохолна проба е отрицателна. Дрегерът обаче отчел 2,60 промила в издишания въздух от 50-годишния местен жител зад волана на “Фолксваген”-а. С полицейска заповед мъжът е задържан за едно денонощие в районното управление. Образувано е бързо производство. В понеделник по пътищата в Пловдивска област са станали 34 произшествия с материални щети. Регистрирани са и 3 катастрофи с двама ранени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Пиян с „Фолксваген” предизвика катастрофа в Хисаря"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%82%d0%b5-%d0%b2-%d0%bc%d0%b2%d1%80-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%b2%d1%8a%d0%bf%d1%80%d0%b5%d0%ba%d0%b8/", "text": "Служителите на МВР продължават с протестите си, въпреки увеличението на заплатите от 1 януари 2018 г. Това стана ясно във вторник след среща на вътрешния министър Валентин Радев със синдикалните организации във ведомството. За петък е предвиден протест на ГКПП-тата в страната. Униформените ще са пред зоните за контрол на пунктовете и няма да се пречи на трафика. Служителите на МВР продължават да настояват за увеличение на заплатите с 15 процента със задна дата и за нов закона за министерството. “Имат право да протестират. След като има протест, значи има проблем”, каза Валентин Радев. И добави, че на този етап такива били възможностите на държавата. За следващата година бюджетът на МВР за заплати е увеличен с 55 милиона лева. С декемврийските заплати служителите ще вземат и бонус от 480 лева. Само преди дни бе публикувана за обсъждане проектонаредба за разпределението на 55-те милиона лева. От нея става ясно, че полицаите с най-ниски заплати и тези, които са на улицата ще получат увеличение на възнагражденията със средно между 20 и 50 лева. Някои длъжности обаче ще вземат едва с 10 лева повече. Заплатите на висшите шефове в МВР остават непроменени. Според синдикалните организации в МВР обаче парите трябва да се разпределят поравно.", "date": "2017.12.19", "title": " Протестите в МВР продължават, въпреки новите заплати\t\t\t"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%b8%d1%81%d1%82%d0%b8-%d1%80%d0%b0%d0%b7%d0%be%d0%b1%d0%bb%d0%b8%d1%87%d0%b8%d1%85%d0%b0/", "text": "За броени часове служители на Трето РУ на МВР-Пловдив разобличиха автора на инсцениран грабеж, подал сигнал минути след полунощ в понеделник на спешен телефон 112. 29-годишен пловдивчанин разказал, че на улица „Брезовска” в квартал „Кючук Париж” на града под тепетата му е била издърпана борсетата с 400 лева, банкови карти и връзка с ключове. По случая е образувано досъдебно производство и сформираният екип от криминалисти започнал разследване. Не след дълго обаче било установено, че фактите, представени от мъжа, не отговарят на истината. Предстои материалите да бъдат внесени в Районна прокуратура – Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Пловдивски криминалисти разобличиха автора на инсцениран грабеж"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d1%82%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be/", "text": "Редовното правителствено заседание ще се проведе в сряда, 20 декември, от 10 ч при следния предварителен дневен ред: 1. ПРОЕКТ НА РЕШЕНИЕ ЗА ОДОБРЯВАНЕ НА СТАНОВИЩЕ НА МИНИСТЕРСКИЯ СЪВЕТ ПО КОНСТИТУЦИОННО ДЕЛО №7 ЗА 2017 Г.  Внася: министър-председателят 2. ПРОЕКТ НА РЕШЕНИЕ ЗА ПРИЕМАНЕ НА ДОКЛАД ЗА ИЗПЪЛНЕНИЕТО НА ПЛАНА ЗА ПОДГОТОВКА НА БЪЛГАРСКОТО ПРЕДСЕДАТЕЛСТВО НА СЪВЕТА НА ЕВРОПЕЙСКИЯ СЪЮЗ ПРЕЗ 2018 Г. КЪМ 15 ДЕКЕМВРИ 2017 Г. Внася: министърът за Българското председателство на Съвета на Европейския съюз през 2018  3. ПРОЕКТ НА РЕШЕНИЕ ЗА ОДОБРЯВАНЕ НА КАЛЕНДАР НА СЪБИТИЯТА НА БЪЛГАРСКОТО ПРЕДСЕДАТЕЛСТВО НА СЪВЕТА НА ЕВРОПЕЙСКИЯ СЪЮЗ ПРЕЗ 2018 Г., КОИТО ЩЕ СЕ ПРОВЕДАТ В РЕПУБЛИКА БЪЛГАРИЯ  Внася: министърът за Българското председателство на Съвета на Европейския съюз през 2018 4. ПРОЕКТ НА РЕШЕНИЕ ЗА ПРИЕМАНЕ НА НАЦИОНАЛНА ПРОГРАМА ЗА БЕЗОПАСНОСТ И ЗДРАВЕ ПРИ РАБОТА 2018-2020 Г.  Внася: министърът на труда и социалната политика 5. ПРОЕКТ НА РЕШЕНИЕ ЗА ПРИЕМАНЕ НА ДОКЛАД ЗА РАВНОПОСТАВЕНОСТТА НА ЖЕНИТЕ И МЪЖЕТЕ В БЪЛГАРИЯ ЗА 2016 Г.  Внася: министърът на труда и социалната политика 6. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ИЗМЕНЕНИЕ НА ОПЕРАТИВНА ПРОГРАМА „РАЗВИТИЕ НА ЧОВЕШКИТЕ РЕСУРСИ“ 2014-2020, СЪФИНАНСИРАНА ОТ ЕВРОПЕЙСКИЯ СОЦИАЛЕН ФОНД И ИНИЦИАТИВАТА ЗА МЛАДЕЖКА ЗАЕТОСТ  Внася: министърът на труда и социалната политика 7. ПРОЕКТ НА РЕШЕНИЕ ЗА ОДОБРЯВАНЕ НА ПЪРВИ ОФИЦИАЛЕН ОТЧЕТ ЗА ИЗПЪЛНЕНИЕТО НА ТРЕТИЯ НАЦИОНАЛЕН ПЛАН ЗА ДЕЙСТВИЕ ПО ИЗМЕНЕНИЕ НА КЛИМАТА 2013-2020 Г.  Внася: министърът на околната среда и водите 8. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАНСФЕРИ ПО БЮДЖЕТИТЕ НА ОБЩИНИТЕ ЗА 2017 Г. ЗА СТИПЕНДИИ НА УЧЕНИЦИТЕ СЛЕД ЗАВЪРШЕНО ОСНОВНО ОБРАЗОВАНИЕ  Внася: министърът на образованието и науката 9. ПРОЕКТ НА РЕШЕНИЕ ЗА РАЗРЕШАВАНЕ ИЗПОЛЗВАНЕТО НА РЕГИОНАЛНИ ДЕПА, НА КОИТО ДА СЕ ТРАНСПОРТИРАТ И ОБЕЗВРЕЖДАТ ЧРЕЗ ДЕПОНИРАНЕ ОТПАДЪЦИ ОТ ТЕРИТОРИИТЕ НА ОБЩИНИТЕ, ВКЛЮЧЕНИ В РЕГИОНИ ЗА УПРАВЛЕНИЕ НА ОТПАДЪЦИТЕ – ДУПНИЦА, БЛАГОЕВГРАД И БЯЛА  Внася: министърът на околната среда и водите 10. ПРОЕКТ НА ПОСТАНОВЛЕНИЕ ЗА УСЛОВИЯТА И РЕДА ЗА ПОЛУЧАВАНЕ НА СТИПЕНДИИ ОТ УЧЕНИЦИТЕ СЛЕД ЗАВЪРШЕНО ОСНОВНО ОБРАЗОВАНИЕ  Внася: министърът на образованието и науката 11. ПРОЕКТ НА ПОСТАНОВЛЕНИЕ ЗА ОПРЕДЕЛЯНЕ НОВ РАЗМЕР НА МИНИМАЛНАТА РАБОТНА ЗАПЛАТА ЗА СТРАНАТА  Внася: министърът на труда и социалната политика 12. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ВЪТРЕШНОКОМПЕНСИРАНИ ПРОМЕНИ НА УТВЪРДЕНИТЕ РАЗХОДИ ПО ОБЛАСТИ НА ПОЛИТИКИ/БЮДЖЕТНИ ПРОГРАМИ ПО БЮДЖЕТА НА МИНИСТЕРСТВОТО НА ТРАНСПОРТА, ИНФОРМАЦИОННИТЕ ТЕХНОЛОГИИ И СЪОБЩЕНИЯТА ЗА 2017 Г. ЗА 2017 Г.  Внася: министърът на транспорта, информационните технологии и съобщенията 13. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ВЪТРЕШНОКОМПЕНСИРАНИ ПРОМЕНИ НА УТВЪРДЕНИТЕ РАЗХОДИ ПО ОБЛАСТИ НА ПОЛИТИКИ/БЮДЖЕТНИ ПРОГРАМИ ПО БЮДЖЕТА НА МИНИСТЕРСТВОТО НА ПРАВОСЪДИЕТО ЗА 2017 Г.  Внася: министърът на правосъдието 14. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАНСФЕРИ ОТ РЕЗЕРВА ПО ЧЛ. 1, АЛ. 2, РАЗДЕЛ ІІ, Т. 5.1 ОТ ЗАКОНА ЗА ДЪРЖАВНИЯ БЮДЖЕТ НА РЕПУБЛИКА БЪЛГАРИЯ ЗА 2017 Г. ЗА НЕПРЕДВИДЕНИ И/ИЛИ НЕОТЛОЖНИ РАЗХОДИ ЗА ПРЕДОТВРАТЯВАНЕ, ОВЛАДЯВАНЕ И ПРЕОДОЛЯВАНЕ НА ПОСЛЕДИЦИТЕ ОТ БЕДСТВИЯ  Внася: заместник министър-председателят 15. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАНСФЕРИ ЗА 2017 Г. ЗА ИЗПЛАЩАНЕ НА СТИПЕНДИИ ПО ПРОГРАМАТА ЗА МЕРКИТЕ ЗА ЗАКРИЛА НА ДЕЦА С ИЗЯВЕНИ ДАРБИ ОТ ДЪРЖАВНИ И ОБЩИНСКИ УЧИЛИЩА ПРЕЗ 2017 Г., ПРИЕТА С ПОСТАНОВЛЕНИЕ №46 НА МИНИСТЕРСКИЯ СЪВЕТ ОТ 2017 Г.  Внася: министърът на младежта и спорта 16. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ДОГОВОР ПО ЧЛ. 61Е ОТ ПРАВИЛНИКА ЗА ПРИЛАГАНЕ НА ЗАКОНА ЗА НАСЪРЧАВАНЕ НА ИНВЕСТИЦИИТЕ ЗА ПРЕДОСТАВЯНЕ НА БЕЗВЪЗМЕЗДНА ФИНАНСОВА ПОМОЩ ЗА ЧАСТИЧНО ВЪЗСТАНОВЯВАНЕ НА НАПРАВЕНИТЕ ОТ ИНВЕСТИТОРА ЗАДЪЛЖИТЕЛНИ ОСИГУРИТЕЛНИ И ЗДРАВНИ ВНОСКИ ЗА РАБОТНИЦИТЕ И СЛУЖИТЕЛИТЕ, ЗАЕЛИ НОВИТЕ РАБОТНИ МЕСТА ПРИ ИЗПЪЛНЕНИЕ НА ИНВЕСТИЦИОНЕН ПРОЕКТ, И ЗА УПЪЛНОМОЩАВАНЕ НА МИНИСТЪРА НА ИКОНОМИКАТА ЗА СКЛЮЧВАНЕ НА ДОГОВОРИ С ДРУЖЕСТВА, ИЗПЪЛНЯВАЩИ ИНВЕСТИЦИОННИ ПРОЕКТИ С ИЗДАДЕН СЕРТИФИКАТ ЗА КЛАС ИНВЕСТИЦИЯ  Внася: министърът на икономиката 17. ПРОЕКТ НА РЕШЕНИЕ ЗА УЧРЕДЯВАНЕ БЕЗСРОЧНО ПРАВО НА СТРОЕЖ ВЪРХУ ПОЗЕМЛЕН ИМОТ В ГОРСКА ТЕРИТОРИЯ, БЕЗ ПРОМЯНА НА ПРЕДНАЗНАЧЕНИЕТО НА ТЕРИТОРИЯТА – ПУБЛИЧНА ДЪРЖАВНА СОБСТВЕНОСТ, В ЗЕМЛИЩЕТО НА С. ЯВОРНИЦА, ОБЩИНА ПЕТРИЧ  Внася: министърът на земеделието, храните и горите 18. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТИ – ПУБЛИЧНА ДЪРЖАВНА СОБСТВЕНОСТ, НА ВЕДОМСТВА  Внасят: министърът на регионалното развитие и благоустройството министърът на финансите 19. ПРОЕКТ НА РЕШЕНИЕ ЗА ОБЯВЯВАНЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА ДАВАНЕ НА СЪГЛАСИЕ ЗА ПРЕМАХВАНЕТО МУ  Внасят: министърът на образованието и науката министърът на регионалното развитие и благоустройството 20. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ №600 НА МИНИСТЕРСКИЯ СЪВЕТ ОТ 2017 Г. ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТИ – ПУБЛИЧНА ДЪРЖАВНА СОБСТВЕНОСТ, НА НАЦИОНАЛНАТА АГЕНЦИЯ ЗА ПРИХОДИТЕ, ЗА НУЖДИТЕ НА ТЕРИТОРИАЛНА ДИРЕКЦИЯ – СОФИЯ, ОФИС – ПЕРНИК  Внася: министърът на регионалното развитие и благоустройството 21. ПРОЕКТ НА РЕШЕНИЕ ЗА ПРЕДОСТАВЯНЕ ПОД НАЕМ НА ЧАСТ ОТ ИМОТ – ЧАСТНА ДЪРЖАВНА СОБСТВЕНОСТ, ЗА АДМИНИСТРАТИВНИТЕ НУЖДИ НА ЦЕНТРАЛНОТО РЪКОВОДСТВО НА ПОЛИТИЧЕСКА ПАРТИЯ „НАЦИОНАЛЕН ФРОНТ ЗА СПАСЕНИЕ НА БЪЛГАРИЯ“  Внася: министърът на регионалното развитие и благоустройството 22. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ  Внася: министърът на регионалното развитие и благоустройството 23. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА МЕДИЦИНСКИЯ УНИВЕРСИТЕТ – СОФИЯ  Внася: министърът на регионалното развитие и благоустройството 24. ПРОЕКТ НА РЕШЕНИЕ ЗА УТВЪРЖДАВАНЕ НА ПРОТОКОЛА МЕЖДУ МИНИСТЕРСТВОТО НА ВЪТРЕШНИТЕ РАБОТИ НА РЕПУБЛИКА БЪЛГАРИЯ И МИНИСТЕРСТВОТО НА ВЪТРЕШНИТЕ РАБОТИ НА РУМЪНИЯ ЗА ПРИЛАГАНЕ НА СПОГОДБАТА МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА РУМЪНИЯ ЗА ОБРАТНО ПРИЕМАНЕ НА СОБСТВЕНИ ГРАЖДАНИ И ЧУЖДЕНЦИ, ПОДПИСАН НА 3 ОКТОМВРИ 2017 Г. ВЪВ ВАРНА  Внася: министърът на вътрешните работи 25. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ ЗА ПРЕДОСТАВЯНЕ НА БЕЗВЪЗМЕЗДНА ФИНАНСОВА ПОМОЩ МЕЖДУ МИНИСТЕРСТВОТО НА ВЪНШНИТЕ РАБОТИ НА РЕПУБЛИКА БЪЛГАРИЯ И МЕЖДУНАРОДНАТА ОРГАНИЗАЦИЯ НА ФРАНКОФОНИЯТА (МОФ) И ПРОЕКТ НА СПОРАЗУМЕНИЕ ЗА ПРЕДОСТАВЯНЕ НА БЕЗВЪЗМЕЗДНА ФИНАНСОВА ПОМОЩ МЕЖДУ МИНИСТЕРСТВОТО НА ВЪНШНИТЕ РАБОТИ НА РЕПУБЛИКА БЪЛГАРИЯ И ФРАНКОФОНСКИЯ ИНСТИТУТ ЗА АДМИНИСТРАЦИЯ И УПРАВЛЕНИЕ (ФИАУ) ЧРЕЗ УНИВЕРСИТЕТСКАТА АГЕНЦИЯ НА ФРАНКОФОНИЯТА (УАФ)  Внася: заместник министър-председателят по правосъдната реформа и министър на външните работи 26. ПРОЕКТ НА РЕШЕНИЕ ЗА ОДОБРЯВАНЕ НА ПРОТОКОЛА И ПРИЛОЖЕНИЯТА КЪМ НЕГО ОТ ЗАСЕДАНИЕТО НА СМЕСЕНАТА КОМИСИЯ ЗА ОПАЗВАНЕ, ПОДДЪРЖАНЕ, ОБНОВЯВАНЕ И ОБОЗНАЧАВАНЕ НА БЪЛГАРО-МАКЕДОНСКАТА ДЪРЖАВНА ГРАНИЦА, ПРОВЕДЕНО НА 14 И 15 МАРТ 2017 Г. В СОФИЯ  Внася: министърът на вътрешните работи 27. ПРОЕКТ НА РЕШЕНИЕ ЗА ОДОБРЯВАНЕ НА РЕЗУЛТАТИТЕ ОТ ПЪРВОТО ЗАСЕДАНИЕ НА БЪЛГАРО-УНГАРСКАТА МЕЖДУПРАВИТЕЛСТВЕНА КОМИСИЯ ЗА ИКОНОМИЧЕСКО СЪТРУДНИЧЕСТВО, ПРОВЕДЕНО НА 2 И 3 НОЕМВРИ 2017 Г. В СОФИЯ  Внася: министърът на икономиката 28. ПРОЕКТ НА РЕШЕНИЕ ЗА ОТМЕНЯНЕ НА РЕШЕНИЕ №510 НА МИНИСТЕРСКИЯ СЪВЕТ ОТ 2016 Г. ЗА ДАВАНЕ НА РАЗРЕШЕНИЕ ЗА ПРЕХВЪРЛЯНЕ ИЗЦЯЛО НА ПРАВАТА И ЗАДЪЛЖЕНИЯТА ПО ПРЕДОСТАВЕНА КОНЦЕСИЯ ЗА ДОБИВ НА ПОДЗЕМНИ БОГАТСТВА – СТРОИТЕЛНИ МАТЕРИАЛИ – ВАРОВИЦИ, ОТ НАХОДИЩЕ „ЦАРЕВИ ЛИВАДИ – ИЗТОК“, РАЗПОЛОЖЕНО НА ТЕРИТОРИЯТА НА ОБЩИНА СУВОРОВО, ОБЛАСТ ВАРНА  Внася: министърът на енергетиката 29. ПРОЕКТ НА РЕШЕНИЕ ЗА ПРИЕМАНЕ НА ОТПРАВЕНО ОТ КОНЦЕСИОНЕРА ПРЕДЛОЖЕНИЕ ЗА ИЗМЕНЕНИЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ЗА ПОЛЗВАНЕ НА ПОДЗЕМНИ ПРИРОДНИ БОГАТСТВА – ВАРОВИК И МЕРГЕЛ, ОТ НАХОДИЩЕ „ЗЛАТНА ПАНЕГА“, ОБЛАСТ ЛОВЕЧ, СКЛЮЧЕН НА 18 ДЕКЕМВРИ 1997 Г. МЕЖДУ МИНИСТЕРСКИЯ СЪВЕТ НА РЕПУБЛИКА БЪЛГАРИЯ, ПРЕДСТАВЛЯВАН ОТ ЗАМЕСТНИК МИНИСТЪР-ПРЕДСЕДАТЕЛЯ И МИНИСТЪР НА РЕГИОНАЛНОТО РАЗВИТИЕ И БЛАГОУСТРОЙСТВОТО, И „ЗЛАТНА ПАНЕГА“ ЕАД – С. ЗЛАТНА ПАНЕГА  Внася: министърът на енергетиката 30. ПРОЕКТ НА РЕШЕНИЕ ЗА ПРИЕМАНЕ НА ОТПРАВЕНО ОТ КОНЦЕСИОНЕРА ПРЕДЛОЖЕНИЕ ЗА ИЗМЕНЕНИЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ЗА ПОЛЗВАНЕ НА ПОДЗЕМНО ПРИРОДНО БОГАТСТВО – ВАРОВИК, ОТ НАХОДИЩЕ „ЛИЛЯЧЕ“, ОБЛАСТ МОНТАНА  Внася: министърът на енергетиката 31. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА – СТРОИТЕЛНИ МАТЕРИАЛИ – ПЕПЕЛНИ ТУФИ И ТУФИТИ, ОТ НАХОДИЩЕ „АЙТОС“, РАЗПОЛОЖЕНО В ЗЕМЛИЩЕТО НА ГР. АЙТОС, ОБЩИНА АЙТОС, ОБЛАСТ БУРГАС, НА „БЪРГАСПЪТСТРОЙ“ АД – БУРГАС  Внася: министърът на енергетиката 32. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ОБРАЗОВАНИЕТО И НАУКАТА ЗА 2017 Г.  Внася: министърът на образованието и науката 33. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ВЪТРЕШНОКОМПЕНСИРАНИ ПРОМЕНИ НА УТВЪРДЕНИТЕ РАЗХОДИ ПО ОБЛАСТИ НА ПОЛИТИКИ/БЮДЖЕТНИ ПРОГРАМИ ПО БЮДЖЕТА НА МИНИСТЕРСКИЯ СЪВЕТ ЗА 2017 Г.  Внася: министър-председателят 34. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПОСТАНОВЛЕНИЕ №25 НА МИНИСТЕРСКИЯ СЪВЕТ ОТ 2009 Г. ЗА СЪЗДАВАНЕ НА ЦЕНТЪР ЗА АСИСТИРАНА РЕПРОДУКЦИЯ  Внася: министърът на здравеопазването 35. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ЗЕМЕДЕЛИЕТО, ХРАНИТЕ И ГОРИТЕ ЗА 2017 Г.  Внася: министърът на земеделието, храните и горите 36. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ВЪНШНИТЕ РАБОТИ ЗА 2017 Г.  Внася: заместник министър-председателят по правосъдната реформа и министър на външните работи 37. ПРОЕКТ НА ПОСТАНОВЛЕНИЕ ЗА ИЗПЪЛНЕНИЕТО НА ДЪРЖАВНИЯ БЮДЖЕТ НА РЕПУБЛИКА БЪЛГАРИЯ ЗА 2018 Г.  Внася: министърът на финансите 38. ПРОЕКТ НА РЕШЕНИЕ ЗА ПРИЕМАНЕ НА НАЦИОНАЛЕН ПЛАН ЗА ДЕЙСТВИЕ ПО ЕНЕРГИЙНА ЕФЕКТИВНОСТ 2014-2020 Г., НА НАЦИОНАЛЕН ПЛАН ЗА ПОДОБРЯВАНЕ НА ЕНЕРГИЙНИТЕ ХАРАКТЕРИСТИКА НА ОТОПЛЯВАНИТЕ И/ИЛИ ОХЛАЖДАНИ СГРАДИ – ДЪРЖАВНА СОБСТВЕНОСТ, ИЗПОЛЗВАНИ ОТ ДЪРЖАВНАТА АДМИНИСТРАЦИЯ, НА НАЦИОНАЛНА ДЪЛГОСРОЧНА ПРОГРАМА ЗА НАСЪРЧАВАНЕ НА ИНВЕСТИЦИИ ЗА ИЗПЪЛНЕНИЕ НА МЕРКИ ПО ПОДОБРЯВАНЕ НА ЕНЕРГИЙНИТЕ ХАРАКТЕРИСТИКИ НА СГРАДИТЕ ОТ ОБЩЕСТВЕНИЯ И ЧАСТНИЯ НАЦИОНАЛЕН ЖИЛИЩЕН И ТЪРГОВСКИ СГРАДЕН ФОНД И НА СПИСЪК НА ЗАДЪЛЖЕНИТЕ ЛИЦА ПО ЧЛ. 14, АЛ. 4 ОТ ЗАКОНА ЗА ЕНЕРГИЙНАТА ЕФЕКТИВНОСТ И ОПРЕДЕЛЕНИТЕ ИМ ИНДИВИДУАЛНИ ЦЕЛИ ЗА ЕНЕРГИЙНИ СПЕСТЯВАНИЯ  Внася: министърът на енергетиката 39. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ НА ЗАКОНА ЗА СОБСТВЕНОСТТА  Внася: министърът на регионалното развитие и благоустройството 40. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ НА ЗАКОНА ЗА СОЦИАЛНО ПОДПОМАГАНЕ  Внася: министърът на труда и социалната политика 41. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ТРУДОВАТА МИГРАЦИЯ И ТРУДОВАТА МОБИЛНОСТ  Внася: министърът на труда и социалната политика 42. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ОМБУДСМАНА  Внасят: заместник министър-председателят по правосъдната реформа и министър на външните работи министърът на правосъдието 43. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА ОТПУСКАНЕ И ИЗПЛАЩАНЕ НА ПАРИЧНИТЕ ОБЕЗЩЕТЕНИЯ ЗА БЕЗРАБОТИЦА, ПРИЕТА С ПОСТАНОВЛЕНИЕ №32 НА МИНИСТЕРСКИЯ СЪВЕТ ОТ 2002 Г.  Внася: министърът на труда и социалната политика 44. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ  Внася: министърът на регионалното развитие и благоустройството 45. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА СТРУКТУРАТА, ДЕЙНОСТТА И ОРГАНИЗАЦИЯТА НА РАБОТА НА АГЕНЦИЯ „ПЪТНА ИНФРАСТРУКТУРА“, ПРИЕТ С ПОСТАНОВЛЕНИЕ №295 НА МИНИСТЕРСКИЯ СЪВЕТ ОТ 2009 Г.  Внася: министърът на регионалното развитие и благоустройството 46. ПРОЕКТ НА РЕШЕНИЕ ЗА ОДОБРЯВАНЕ НА ПРОМЕНИ В АКТУАЛИЗИРАНАТА СРЕДНОСРОЧНА БЮДЖЕТНА ПРОГНОЗА ЗА ПЕРИОДА 2018-2020 Г., ОДОБРЕНА С РЕШЕНИЕ №654 НА МИНИСТЕРСКИЯ СЪВЕТ ОТ 2017 Г., И ИЗМЕНЕНИЕ НА РЕШЕНИЕ №286 НА МИНИСТЕРСКИЯ СЪВЕТ ОТ 2017 Г. ЗА ПРИЕМАНЕ НА СТАНДАРТИ ЗА ДЕЛЕГИРАНИТЕ ОТ ДЪРЖАВАТА ДЕЙНОСТИ С НАТУРАЛНИ И СТОЙНОСТНИ ПОКАЗАТЕЛИ ПРЕЗ 2018 Г., ИЗМЕНЕНО И ДОПЪЛНЕНО С РЕШЕНИЕ №667 НА МИНИСТЕРСКИЯ СЪВЕТ ОТ 2017 Г.  Внася: министърът на финансите", "date": "2017.12.19", "title": " Вижте както ще решава правителството утре, 20 декември 2017"}
{"url": "https://trud.bg/%d0%bc%d0%b0%d0%b9%d0%ba%d0%b0%d1%82%d0%b0-%d0%bd%d0%b0-%d0%b3%d1%80%d0%b8%d0%b3%d0%be%d1%80-%d1%82%d0%be%d0%b9-%d0%b5-%d0%b0%d0%b1%d1%81%d0%be%d0%bb%d1%8e%d1%82%d0%b5%d0%bd-%d0%b1%d1%8a%d0%bb%d0%b3/", "text": "Григор Димитров не пристигна у нас, за да приеме спортния „Икар“ за „постижение на годината“. Причината е тренировъчната му програма, подчинена на старта на новия сезон още на Нова година. А признанието сега е за стореното през 2017-а, когато той направи най-силния сезон в кариерата си – спечели 4 титли, включително в София, на „Мастърс“-а в Синсинати (САЩ) и на заключителния турнир в Лондон, като се придвижи до 3-ото място в световната ранглиста. От негово име наградата получи майка му Мария, която обеща, че синът й скоро ще пристигне, за да приеме лично приза – уникална пластика на художника Христо Христов. „Радвам се и съм благодарна за това признание – заяви майката на тенисиста. – Мога да ви кажа, че синът ми се гордее с тези награди. Той е абсолютен българин. Любовта на хората е изключителен стимул за представянето му.“ До последно не беше ясно дали Димитров ще пристигне у нас и за церемонията по награждаване на спортист и треньор №1 за 2017 г. В крайна сметка той изпрати видеопослание. А вчера треньорът му Дани Валверду пусна в социалните мрежи снимка, на която Григор позира с испанския си колега Фернандо Вердаско по време на тренировка на другия край на света – в Маями.", "date": "2017.12.19", "title": " Майката на Григор: Той е абсолютен българин"}
{"url": "https://trud.bg/%d0%b7%d0%b5%d0%bc%d0%b5%d0%b4%d0%b5%d0%bb%d1%81%d0%ba%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-7-%d0%bc%d0%b5%d1%81%d0%b5%d1%86%d0%b0-%d0%b1%d0%be%d1%80%d0%b1%d0%b0-%d1%81/", "text": "Създадена е добра организация и екипност в работата на Изпълнителната агенция по горите и държавните предприятия, като са мобилизирани техните общи ресурси за усвояването и експедирането на увредената от корояди и болести иглолистна дървесина. Това, което направихме в последните 7 месеца, вече дава добри резултати. Това заяви земеделският министър Румен Порожанов по време на седмото заседание на кризисния щаб, провеждан с участие на представителите на законодателната и местната власт, съобщиха от МЗХГ. Държавните предприятия отчетоха, че към 18 декември 2017 г. 84% от общо 2,992 млн. куб. м стояща маса повредена от корояди и болести иглолистна дървесина в държавните горски територии е възложена за добив. Делът е най-висок в Югозападно държавно предприятие – 92%, в Северозападно държавно предприятие е 90% в Южноцентрално държавно предприятие – 81%. Добивът към 18 декември е общо 1,750 млн. куб. м засегната от съхнене иглолистна дървесина. Това е в размер на 70% от възложените количества и представлява 58% от общата инвентаризирана достъпна за добив повредена дървесина. Изпълнението е най-добро в Северозападно държавно предприятие – 66% и в Югозападно държавно предприятие – 64%. Най-голям обем усвоена пострадала дървесина има на територията на Южноцентрално държавно предприятие – 841 хил. куб. м и в Югозападно държавно предприятие – 601 хил. куб. м, като там и пораженията са най-големи. За периода след последното заседание на кризисния щаб от 24 ноември до 18 декември 2017 г. са инвентаризирани общо за страната нови 32 хил. куб. м стояща маса изсъхнала иглолистна дървесина. Най-много са в Южноцентрално държавно предприятие – 18 хил. куб. м и в Югозападно държавно предприятие – 15 хил. куб. м.  В същия период възложеният добив се е увеличил със 111 хил. куб. м, а добитата повредена дървесина за тези три седмици е общо 160 хиляди куб. м или има ръст от 10% при седмичното усвояване на повредената дървесина, в сравнение с предходния отчетен период. „Радостно е, че усвоената дървесина за последните 3 седмици надвишава новоинвентаризираните повреди със 128 хил. куб. м., посочи от своя страна заместник-министър Атанас Добрев. „Продължаваме да изпълняваме дейностите по плана утвърден през септември, като поддържаме темповете на усвояване на инвентаризираната увредена дървесина и работим за привличане на допълнителен ресурс от техника и хора, така че да успеем да се справим до пролетта”, увери заместник-министърът. На 2/3 работата е свършена и е добре, че след две години задържане, през последните месеци процесът се раздвижи и това е видимо, заяви Дора Янкова, зам.-председател на Комисията по регионална политика, благоустройство и местно самоуправление в 44-то Народно събрание. Тя присъства на заседанието и като депутат от 22-ри изборен район Смолян, където пораженията от корояд са най-големи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Земеделският министър: 7 месеца борба с корояда вече дават добри резултати"}
{"url": "https://trud.bg/%d0%bc%d0%b8%d0%ba%d1%80%d0%be%d0%b1%d1%83%d1%81-%d0%bc%d0%b5%d1%80%d1%86%d0%b5%d0%b4%d0%b5%d1%81-%d0%b1%d0%bb%d1%8a%d1%81%d0%bd%d0%b0-52-%d0%b3%d0%be%d0%b4%d0%b8%d1%88%d0%b5%d0%bd/", "text": "Служители на реда изясняват се обстоятелствата около катастрофа с пострадал край разклона за пловдивското село Мулдава на пътя между Асеновград и Кърджали. Сигналът за инцидента е получен в полицията в понеделник около 17.20 часа. В болница за лечение е настанен 52-годишен велосипедист, който бил блъснат от микробус “Мерцедес” с 46-годишен водач. На място двамата мъже били тествани с дрегер за алкохол, като резултатът на велосипедиста бил  положителен – 1,65 промила. Взета им е и кръвна проба за химически анализ, а по случая е образувано досъдебно производство в РУ на МВР – Асеновград и работата на разследващите продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Микробус „Мерцедес” блъсна 52-годишен пиян велосипедист на пътя Асеновград – Кърджали"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%be%d1%80-%d1%81%d1%82%d0%b0%d0%bd%d0%b0-%d0%b0%d0%b4%d0%b2%d0%be%d0%ba%d0%b0%d1%82-%d0%bd%d0%b0-%d1%81%d0%b8%d0%bd%d0%b0-%d1%81%d0%b8/", "text": "Прокурорът Венцислав Андреев стана адвокат на сина си Бисер, който е подсъдим за тежката катастрофа на бул. “България” през 2011 г. При инцидента загинаха двама пешеходци, които бяха пометени от БМВ-то на подсъдимия на спирка в София. Във вторник Софийският апелативен съд (САС) изслуша експерти, които обясниха подробно какъв е бил механизмът на катастрофата и какво се е случило с двата автомобила, които са се блъснали – БМВ-то на Андреев и “Ауди” на Людмил Славов. Специалистите обясниха няколко варианта за удара, като отчетоха мократа настилка и това, че задната част на БМВ-то поднесла при изпреварването. Колите станали неуправляеми, изхвърчали от пътя, а БМВ-то отнесло пешеходците. За да станат ясни нагледно някои от заключенията на експертите, адвокатите използваха пластмасови колички, с които пресъздадоха част от ситуацията пред САС. На първа инстанция Андреев получи 3-годишна условна присъда с 5 г. изпитателен срок, както и забрана за 6 г. да шофира.", "date": "2017.12.19", "title": " Прокурор стана адвокат на сина си\t\t\t"}
{"url": "https://trud.bg/%d0%b1%d0%be%d0%ba-%d0%be%d1%82%d0%bb%d0%b8%d1%87%d0%b8-%d0%bb%d0%b5%d0%b3%d0%b5%d0%bd%d0%b4%d0%b8/", "text": "Големи имена в българския спорт бяха отличени от Българския олимпийски комитет на церемонията в национална художествена галерия „Двореца“. За навършени кръгли годишнини медали за Олимпийска заслуга се връчиха на трикратната световна шампионка по художествена гимнастика Мария Гигова, първият ни медалист от зимни олимпийски игри – ски бегача Иван Лебанов и единственият двоен олимпийски шампион на България – кануистът Николай Бухалов. С медал „Спортът за един мирен свят“ по случай навършване на кръгла годишнина бе удостоен министърът на младежта и спорта Красен Кралев. Генералният секретар на БОК Белчо Горанов пък прие приза „Надежда Лекарска“ за етика, олимпийско образование и възпитание заради принос му в дейността на олимпийската академия и разпространяване на олимпийските ценности. Златни значки от Комитета заслужиха призьорите от европейския младежки олимпийски фестивал в Гьор – Валентин Андреев (лека атлетика) и Дейвид-Джъстъс Хъдълстон (спортна гимнастика), както и техните треньори Андриян Андреев и Дамян Игнатов.", "date": "2017.12.19", "title": " БОК отличи легенди"}
{"url": "https://trud.bg/%d1%81%d0%bf%d0%be%d1%80%d1%82%d0%bd%d0%b8%d1%82%d0%b5-%d0%b8%d0%ba%d0%b0%d1%80%d0%b8-%d0%bd%d0%b0%d0%b3%d1%80%d0%b0%d0%b4%d0%b8-%d0%b7%d0%b0-%d0%b7%d0%b2%d0%b5%d0%b7%d0%b4%d0%b8%d1%82%d0%b5/", "text": "В неособено успешната година за българския спорт, все пак се намериха достатъчно герои, които да оберат спортните „Икари“. Този приз по правило е награда за голямо постижение в кариерата на всеки спортист, но този път Фондация „Български спорт“ предприе различен подход и раздаде отличията предимно на състезатели, които дадоха надежда, че могат да постигнат повече в следващите години. Бъдещето ще покаже дали сегашните награди ще се превърнат не в заслужен венец на кариерите на спортистите, а в начало на дълга редица. Така бяха отличени гребецът Борис Йотов, лекоатлетките Лиляна Георгиева и Александра Начева, Мария Йовкова (тенис на маса), Мирослава Минчева (спортна стрелба) и Християн Стоянов (лека атлетика, паралимпикс). Не точно такъв е случаят с Радослав Янков. Сноубордистът спечели малката световна купа в паралелния гигантски слалом и зае второ място в генералното класиране за Големия кристален глобус. Той вдигна на крака препълнените трибуни на Бъндеришка поляна по време на първия старт в Банско през февруари. От Янков обаче също се очаква повече в бъдещето, при това в най-близко. Той е основната ни надежда за медал от зимните олимпийски игри в Пьонгчан през февруари. „Благодаря на фондация „Български спорт“ за признанието, такива награди са голяма чест за мен! – заяви чепеларецът. – Изпращам много добра година. Пожелавам си през следващата да съм здрав. Доволен съм от подготовката, амбициите ми винаги са високи. Конкуренцията е силна, както винаги. Първоначалните ми резултати не са най-добрите, но това не ме притеснява. Има олимпиада и гоня върхова форма точно за нея. Имам и някои детайли за изчистване по екипировката, иначе като цяло се чувствам добре.“ Специалните награди също отидоха предимно у млади и обещаващи състезатели. 16-годишната фехтовачка Йоанна Илиева е „млад и талантлив спортист“, а дарилият бронзовия си медал от юношеското първенство по лека атлетика Мартин Живков получи приза за феърплей. Логично отличието за „шампионско дълголетие“ отиде у опитен спортист – световният шампион по ски ориентиране Станимир Беломъжев. Доайенът на българския спорт Цено Ценов пък връчи „Икар за феърплей“ на младия лекоатлет Мартин Живков, който дари бронзовия си медал на 400 метра от републиканското първенство за юноши младша възраст на свой съперник, дисквалифициран за влизане в чужд коридор. В категория „Отбор на годината“ бяха отличени националните от женския тим по волейбол до 23-годишна възраст, които спечелиха бронзов медал от световното в Словения. „За мен най-радващото е, че днес обърнахме сериозно внимание и оценихме подобаващо работата на младите ни спортисти – заяви министърът на младежта и спорта Красен Кралев. – Имаме много сериозна, мощна вълна от млади спортисти – младежи и девойки, които достойно защитават цветовете на България на международните спортни форуми и аз се надявам съвсем скоро те да затвърдят престижа и авторитета си и при най-големите.“ Кралев добави, че българските спортисти имат на разположение всичко необходимо за участието си в Пьногчан 2018. „В зимните спортове най-важна е годината преди олимпиадата и осигуряването е направено още с бюджетите за 2017-а – заяви Кралев. – Подготовката се движи отлично, спортистите ни в голямата си част са в чужбина, където има по-добри условия. Надявам се да излязат максимално мобилизирани в Пьонгчан. Най-големите ни надежди са свързани със сноуборда. Сани Жекова и Радо Янков са в много добра форма от започването на сезона. Декември не е пиковият месец в представянето им, така че съм оптимист за представянето им в Пьонгчан.“", "date": "2017.12.19", "title": " Спортните „Икари“ – награди за звездите на бъдещето"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%ba%d0%b0%d1%80%d0%be%d0%bb%d0%b5%d0%b2-%d0%b2-%d1%81%d0%bf%d0%be%d1%80-%d1%81-%d0%bb%d0%b5%d0%be%d0%bd%d0%b0%d1%80%d0%b4%d0%be-%d0%b4%d0%b8-%d0%ba/", "text": "Явно е модерно да си еколог, но не и екологичен. Така икономистът Владимир Каролев коментира изказването на американския актьор Ди Каприо По-рано холивудската звезда се обяви в защита на парк „Пирин“. След Джарет Лето сега и актьорът Леонардо ди Каприо се обърна индиректно към Бойко Борисов. Организацията DiCaprio Foundation сподели в акаунта си в Туитър кампанията на WWF за „Пирин“, насочена към премиера с искане да бъде спряно разширяването на ски зоната в Банско с втори лифт. Каролев обаче не остана длъжен нито на Леонардо ди Каприо, нито Джарет Лето. „Ди Каприо миналата зима бе Куршевeл, понеже много мрази ските. След като не е могъл да понесе избора между кое от петте си огромни имения да почине, човекът е хванал частния си самолет (бълващ вредни емисии колкото половината автомобили в Овча купел) и се разходил до Трите долини, най-голямата ски зона в света (166 лифта) с 6 пъти повече ски писти от цяла България, две летища и една площадка за хеликоптери, попадаща отчасти и в национален парк. Умилих сЪ – явно е модерно да си еколог, но не и екологичен“, коментира на фейсбук страницата си Владимир Каролев. Той показва на снимка и къщата на загрижения за Пирин американски актьор и музикант Джаред Лето. „През туитър подкрепя лъжите на българския офис на WWF, че щяло да има промишлена сеч в Пирин (забранена със закон). Къщата на Лето е в изсечена в Холивудската гора с размера на Бъндеришка поляна – има си дори площадка за частния хеликоптер някъде отзад. За да е още по-“зелен”, Лето е инвестирал парите си в компания за чартърни полети. Какво по-екологично от това цял самолет да бълва хиляди тонове вредни емисии, за да премести един-единствен баровец между лятната му вила и частното му пристанище?“, недоумява Каролев. Според Каролев, позицията на вицепремиера Валери Симеонов е единствената правилна. „България не за 10, ами за почти 15 години няма нито един проект за нов лифт „на зелено“, а туристите ни в планинските курорти през зимния сезон растат всяка година с между 10% и 20%, а през летния – с над 25%. Българските планини са целогодишни дестинации вече – истинска златна мина за икономиката. Единствено Симеонов имаше топките да постави този въпрос ребром – не защо няма този или онзи лифт, а защо десетилетие и половина държавата саботира планинския туризъм?“, коментира Каролев. „И това е въпрос, на който не еколозите, а премиерите на страната в този период дължат отговор. Ако техните политически програми и идеологии изключват планинския туризъм – нека си кажат. Ако са изтъргували развитието на този сектор в замяна на подкрепа на чужди държави за нещо по-приоритетно за България – нека си кажат. Ако са нямали експертния капацитет да направят нормативната уредба и ги е мързяло да копират тази от Европа – нека си кажат. Ако са играли пари – нека също си кажат. Но трябва да има отговор“, заключава Каролев.", "date": "2017.12.19", "title": " Владимир Каролев в спор с Леонардо Ди Каприо и Джарет Лето за Пирин"}
{"url": "https://trud.bg/2042309-2/", "text": "Бюджетът на Саудитска Арабия за 2018-а година ще бъде на минус. Това стана ясно след представянето на финансовата рамка на богатата на петрол държава в Близкия Изток днес. Страната ще има бюджетен дефицит за пета поредна година – този път от 52 милиарда долара, заради ниските цени на петрола, съобщи AFP. Предвидените постъпления са около 208.8 милиарда долара, а разходите – 260.8 милиарда долара – което регистрира най-големия бюджетен дефицит в историята на Кралството, според официалните съобщения, предадени от държавните саудитски медии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Бюджетът на Саудитска Арабия за 2018-а година ще бъде на минус"}
{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d0%b8-%d0%be%d0%b1%d1%80%d0%b0%d1%85%d0%b0-%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "Апартамент бил разбит и обран посред бях ден в понеделник в Пловдив. По първоначални данни посегателството е извършено за времето от 7.45 часа до 17.45 часа, когато собственикът е бил на работа, след взломяване на входна врата. От жилището са задигнати мобилен телефон, цифров фотоапарат, дамски часовник, 300 лева и сребърни бижута. Адресът е посетен от оперативна група на Първо РУ на МВР-Пловдив, направен е оглед. Разследването продължава в рамките на образуваното досъдебно производство. През последното денонощие на територията на Областна дирекция на МВР – Пловдив са регистрирани 8 криминални престъпления – грабеж, 3 кражби и 4 други. Разкрити са 7 престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Разбиха и обраха апартамент в Пловдив посред бял ден"}
{"url": "https://trud.bg/fibank-%d0%b8%d0%b7%d0%b1%d1%80%d0%b0-%d0%bc%d0%b0%d0%b7%d0%b0%d1%80%d1%81-%d0%b7%d0%b0-%d0%be%d0%b4%d0%b8%d1%82%d0%be%d1%80/", "text": "Fibank (Първа инвестиционна банка) избра „Мазарс“ ООД за одиторско дружество във връзка с изменение на Закона за независимия финансов одит, съобщиха от институцията. БНБ е дала своето предварително одобрение съгласно Закона за кредитните институции. Решението е взето на извънредно общо събрание на акционерите на Fibank. На него присъстваха Неделчо Неделчев, главен изпълнителен директор (CEO) на банката, Светозар Попов, главен директор „Риск“ (CRO), Севдалина Василева, главен директор „Банкиране на дребно“ (CRBO) и Живко Тодоров, главен финансов директор (CFO). „Мазарс“ ООД е интегрирано дружество на „Мазарс“ – международна, независима компания, специализирана в одиторски, консултантски, счетоводни, данъчни и правни услуги, с представителства в 84 държави, като броят на служителите й надхвърля 19 000.", "date": "2017.12.19", "title": " Fibank избра „Мазарс“ за одитор"}
{"url": "https://trud.bg/%d1%81%d1%82%d1%8f%d0%b3%d0%b0%d1%82-%d0%bf%d1%80%d0%b8%d0%bc%d0%ba%d0%b0%d1%82%d0%b0-%d0%be%d0%ba%d0%be%d0%bb%d0%be-%d1%83%d0%b4%d1%83%d1%88%d0%b2%d0%b0%d1%87%d0%b0-%d0%bd%d0%b0-%d0%b4%d0%b0%d0%bc/", "text": "Стеснен е кръгът от заподозрени за смъртта на 7-годишната Дамла в Момчилград. Майката на детето е задържана за 72 часа, но не с обвинения за убийство, а за това, че не е полагала достатъчно грижи за малката си дъщеричка и я оставяла нощем сама. За разкриване на кошмарното престъпление в малкия родопски град, от София вчера бяха командировани шефовете на отдел „Убийства” и на „Криминална полиция”. След повторен оглед на местопрестъплението, късно снощи започна следствен експеримент с участието на майката. Разкриването на кошмарния случай е въпрос на часове, казаха запознати с разследването. Като писа „Труд”, трупът на момиченцето бе намерен в неделя към 7,30 ч сутринта от 38-годишната му майка Садет Муса, която се върнала от нощна смяна. Главата на мъртвото дете била омотана с тиксо, но не то е причинило задушаването му. Смята се, че убиецът е притискал носа и устата на момиченцето. Местни хора излязоха пред полицията на протест с настояване случаят да бъде разкрит до дни. Появиха се версии, че майката е удушила Дамла вечерта, преди да отиде на работа, а на сутринта е правила трагични сцени. Въпреки, че точният час на смъртта още не е определен, вчера главният прокурор Сотир Цацаров каза, че детето е било убито сутринта. (виж стр. 3). Не е изключено и зверството да е станало по време, когато майката е била на работа. По тиксото са открити биологични следи. Те са изпратени в института по криминалистика за ДНК експертиза. Очакваше се резултатите да са готови за 48 часа – късно вечерта в сряда или най-късно в четвъртък сутринта. По лепенката също са намерени отпечатъци, но те изключват майката, тъй като тя е пипала главата на Дамла. Според криминалисти, ако извършителят бъде закован с ДНК анализ, това доказателство ще е стопроцентово, защото лепенката стои на ролка и е била развита само от ръката, която преди това е удушила детето. Предстои експертиза на един лаптоп и на няколко мобилни телефона на заподозрените, по които да се засекат не само разговорите и текстовите съобщения помежду им, а и маршрутите им от събота до сутринта в неделя. Тези експертиза може да отнеме около 48 часа. Разследващите от три дни крият дали са открили у майката или друг близък някакъв мотив, който да обясни зверството. Сред мъжете в Момчилград се говори, че Садет може да е изневерила на мъжа си, който е на гурбет в Белгия, малката Дамла да е научила за това и е убита, за да не разкрие тайната. Допуска се, че дори да не е убиецът, майката може да е подтикнала някого да удуши детето. Близки и познати на семейството са категорични, че това са гнусни клевети. Всички те познават Садет и мъжа й като нормално семейство от кротки и работливи хора, които са отгледали големия си син и дават мило и драго за дъщеричката си. „Разбирам, че дефицитът на информация, до известна степен наложен от следствената тайна, до известна степен наложен от други обстоятелства – очевидно е една от причината за недоволството на хората. Основната причина, заради която сме тук, е да извършим координация на действията по разследването“. Това заяви вчера главният прокурор Сотир Цацаров в Кърджали, където пристигна с шефа на Националната следствена служба Борислав Сарафов. Двамата изслушаха криминалистите, работили досега по мистериозния случай и обсъдиха с тях по-нататъшните стъпки в хода на разследването. „Точният час на смъртта на детето ще стане ясен, когато бъде изготвена съдебно-медицинската експертиза. Смъртта е настъпила в сутрешните часове, проверяват се и се работи по всички версии. Тук не става дума за случайно убийство, което е извършено от случайно лице”, каза още Цацаров. Запитан кои може да са тези лица, той отговори: . „Версиите стесняват много силно кръга“. На въпрос засега само майката ли е в този кръг, главният прокурор поясни: „Не. Това, че нямаме други задържани не означава, че няма други заподозрени“. „Категорично е изключена версията убийството на детето да е извършено от психопат, който броди и е опасен за обществото”, допълни Сарафов. Приятел на семейството: Не вярвам майката да е посегнала, не е такъв човек „Познавам родителите от много години, може би от 30 години. Те са хубави хора, никой не би сторил нещо такова. Не сме виждали майката, откакто детето е починало. Не вярвам тя да е причинила нещо на детето си, не е такъв човек“. Това заяви вчера приятел на семейството, който участва в протеста пред полицията и вчера. „В този град никога не е имало такова нещо. Не сме наясно с нищо, не знаем коя е другата жена, която е задържана”, добави той. „Имам няколко оплаквания срещу семейството на детето. Живея на долния етаж под тях, имали сме проблеми с тропане, пране посред нощ, шумове….”, разказа Кольо Николов. Във фаталната нощ обаче съседите нищо не са чули. Мъжът обаче предпочете да не отговаря на въпроса дали допуска, че комшийката му може да е убила детето. „Ако Садет го е направила, то значи тя не е с акъла си и трябва да бъде пратена в лудница. Не може нормална майка да си убие детето”, пишеха жители на Кърджали и Момчилград в коментари в социалните мрежи. Жителите на Момчилград искат връщане на смъртното наказание за убиеца на 7-годишната Дамла. Повечето коментари във фейсбук са, че удушвачът трябва да получи по-тежка присъда от доживотен затвор без право на замяна  „Смъртно наказание за посегналия на дете! Мило детенце, не това заслужаваше, прости ни!“, пише Бахар Емин в групата на жители на Момчилград. „Да го намерят и да се събират подписки за смъртното наказание“, подкрепя я Бети Мустафа. „Това дете и Бог не успя да спаси… Така, че не казвайте извършителят да бъде наказана от Бог… Нека бъде наказан от хората, защото това зло го е извършил един зъл човек… Ако ще го линчуват, хващам първия самолет и още утре съм там, за да го линчувам и аз…“, категорична е и Гюлай Мехмед. Друг потребител е написал: „Никой няма право да отнема човешки живот, най вече детски. Този, който е посегнал на това ангелче, сам е подписал смъртната си присъда.“ Млада жена пък заявява, че ако още съществували средновековните закони, лично би участвала в умъртвяването на изверга. Много са и коментарите, които не изключват убиецът да е майката, но почти толкова са и невярващите на тази версия. Жителите на Момчилград са 8000 по списъци, но реалният им брой е два пъти по-малък. Повечето от тях работят и живеят в Турция или в страни от ЕС. Затова и случаят има голям отзвук сред наши сънародници в южната ни съседка. На много профилни снимки във фейсбук вчера се повяваха жалейки за момиченцето. Малката Дамла тръгнала в първи клас тази есен. В училището, й още вчера влязоха психолози, за да разговарят с връстниците й. „Имаме назначени групи психолози, които дойдоха в Момчилград, пристигнаха и експерти от социални грижи “, обясни Севгюл Вели – заместник директор на Основно училище „Д-р Петър Берон“. Първокласничката е тренирала и тенис на маса. Затова днес и утре психолози ще се срещнат и с децата, с които момиченцето е спортувало.", "date": "2017.12.19", "title": " Стягат примката около удушвача на Дамла\t\t\t"}
{"url": "https://trud.bg/%d1%88%d0%b5%d1%84%d1%8a%d1%82-%d0%be%d1%82-%d0%bd%d0%b0%d0%bf-%d0%b3%d1%8a%d1%80%d0%bc%d1%8f%d0%bd-%d0%b7%d0%b0%d1%80%d0%b0%d0%b4%d0%b8-%d1%80%d0%b0%d0%b1%d0%be%d1%82%d0%b0%d1%82%d0%b0-%d0%bc%d1%83/", "text": "“Провеждат се активни действия по разследването, които са свързани преди всичко с кръга от лица или по-скоро търговски субекти, по които конкретният данъчен служител е изпълнявал служебните си задължения. Засега основната версия е свързана именно с посегателство спрямо него в резултат на изпълнение на служебните му задължения”. Това заяви вчера главният прокурор Сотир Цацаров в Чирпан. По думите му най-вероятно е стреляно с карабина, но само веднъж. Другите наранявания на Ивайло Стаменов били от счупеното стъкло на джипа му БМВ Х5. Състоянието на шефа на отдел “Фискален контрол” в НАП е стабилизарано, но животът му все още е в опасност, съобщиха лекари от ВМА. Както писа “Труд”, в понеделник Стаменов бе прострелян от засада на улица “Дунав” в центъра на София. Към 8,40 ч мъжът отивал на работа с джипа си. Стрелецът гръмнал по него от паркирана кола. Стаменов работел по случаи на измами с ДДС при вноса на различни стоки от ЕС, включително и акцизни като цигари и алкохол. Наскоро на отдела било възложено да следи и търговията с горива. Мъжът е бивш служител на МВР, има семейство с две деца. Версията за личен мотив в покушението не е напълно отхвърлена, но е на много заден план.", "date": "2017.12.19", "title": " Шефът от НАП гърмян заради работата му\t\t\t"}
{"url": "https://trud.bg/%d1%80%d0%b0%d0%b7%d1%80%d0%b5%d1%88%d0%b0%d0%b2%d0%b0%d1%82-%d0%bd%d0%b0-%d0%bf%d0%be%d0%bb%d0%b8%d1%86%d0%b0%d0%b8%d1%82%d0%b5-%d0%b4%d0%b0-%d0%bd%d0%be%d1%81%d1%8f%d1%82-%d0%bf%d1%83%d1%88%d0%ba/", "text": "Редовите полицаи да могат да носят дългоцевно оръжие. Това е записано в Инструкция за условията и реда за носене на служебно оръжие от служителите на МВР, която бе публикувана за обсъждане. В момента пушки, автомати и снайпери използват само командоси от спецотряда за борба с тероризма и звената за задържане при националната полиция, ГДБОП и СДВР. Останалите са въоръжени с пистолети и револвери. Мотивът за промяната е редовите полицаи да използват дългоцевното оръжие при рискови акции за задържане на опасни престъпници. МВР шефове ще определят кога да се използват пушки и за какъв период. Оръжието трябва да се носи без патрон в цевта, пише в проекта на инструкцията.", "date": "2017.12.19", "title": " Разрешават на полицаите да носят пушки и автомати"}
{"url": "https://trud.bg/%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba-%d0%bd%d0%b0-%d0%b7%d0%b0%d0%b2%d0%b5%d0%b4%d0%b5%d0%bd%d0%b8%d0%b5-%d0%b1%d0%bb%d1%8a%d1%81%d0%bd%d0%b0-%d0%bc%d0%be%d0%bc%d0%b8%d1%87/", "text": "Собственик на известно заведение на Самоводската чаршия във Велико Търново е блъснал момиче, което пресичало на пешеходна пътека в центъра на града. Инцидентът е станал около 19 часа в близост до сградата на общината, на пешеходната пътека до популярното заведение „Джеронимо“. В злополучната вечер бизнесменът Тодор Дексоков се движел с личния си джип „Тойота“, когато връхлетял върху пешеходката. При силния удар, момичето изхвръкнало на разстояние от около 20 метра, твърдят шокирани очевидци. Пострадалата незабавно е била откарана във великотърновската болница, където тепърва ще се изяснява състоянието и. За инцидента потвърди и началникът на сектор „Пътна полиция“ към ОД МВР- Велико Търново гл. инсп. Атанас Атанасов. На място са полицейски екипи, които обработват произшествието, както и водачът, който е ударил девойката. Полицаи го тестват за алкохол. На място се правят огледи, а джипът е със строшени фарове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Собственик на заведение блъсна момиче на пешеходна пътека в центъра на Търново"}
{"url": "https://trud.bg/%d0%b1%d0%be%d1%80%d0%b8%d1%81-%d1%8f%d1%87%d0%b5%d0%b2-%d0%b0%d0%bd%d1%82%d0%b8%d0%ba%d0%be%d1%80%d1%83%d0%bf%d1%86%d0%b8%d0%be%d0%bd%d0%bd%d0%b8%d1%8f%d1%82-%d0%b7%d0%b0%d0%ba%d0%be%d0%bd-%d1%89/", "text": "Антикорупционният закон ще бъде гласуван в четвъртък. Това каза председателят на комисията за борба с корупцията в НС Борис Ячев по БНТ. „Ако разглеждаме по същество бъдещите функции на антикорупционното звено, на антикорупционната комисия, тя можеше да бъде превърната в политическа бухалка или в мегаполитическа бухалка в един предишен законопроект, когато идеята беше ръководството на това бюро, комисия или какъвто и да е антикорупционен орган да се назначава от МС или лично от премиера, както и да се казва той. В името на парламентарния консенсус и парламента, като върховен орган на правоприлагането у нас, беше прието новият антикорупционен орган да се избира от Народното събрание“, обясни Ячев. На въпрос защо тази функция да не бъде поверена на президента, Борис Ячев посочи, че държавният глава назначава, а парламентът избира и тук е основната разлика. По отношение на опасенията, че комисията ще събира и употребява т.нар. „специализирани разузнавателни средства“, той заяви, че тази част от дейността ѝ ще се наблюдава от Специална парламентарна комисия – тази, която и в момента се занимава с наблюдение на службите и на СРС-тата, и ще гарантира по-добра прозрачност в това как се съхраняват и употребяват доказателствата, събрани чрез СРС-та. „Подаването на сигнал и разследването всъщност има две страни. От една страна стои човекът, който смята, че има достатъчно доказателства за корупционни практики или за конфликт на интереси, и подава сигнал. От друга страна е този, срещу когото е подаден сигналът. Ние и в предишния парламент, и сега много активно работихме за това да няма анонимни сигнали“, каза още Борис Ячев. Той обясни, че онези, които ще подават сигнали, са защитени по много начини от закона и самоличността им няма да става известна, както и те няма да бъдат наказвани или уволнявани от работа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Борис Ячев: Антикорупционният закон ще бъде гласуван в четвъртък"}
{"url": "https://trud.bg/%d0%b2%d0%b5%d1%81%d0%b5%d0%bb%d0%b0-%d0%b4%d0%b8%d0%bc%d0%b8%d1%82%d1%80%d0%be%d0%b2%d0%b0-%d0%b5-%d1%82%d1%80%d0%b5%d0%bd%d1%8c%d0%be%d1%80-%d0%bd%d0%b0-%d0%b3%d0%be%d0%b4%d0%b8%d0%bd%d0%b0%d1%82/", "text": "Треньорът на националния ансамбъл по художествена гимнастика Весела Димитрова спечели традиционната награда в анкетата на в. „Труд“ за “Треньор на годината”. Под нейно ръководство грациите ни стигнаха до бронз за Световната купа в Лисабон, четвърто място на Световното първенство в Монпелие на обръчи и ленти, както и осмо място в многобоя. Те завоюваха и две първи места в кръгове от Световната купа – на 5 обръча в Минск, Беларус и в многобоя в Баку, Азербайджан. Очаквайте подробности", "date": "2017.12.19", "title": " Весела Димитрова е Треньор на годината в анкетата на „Труд“"}
{"url": "https://trud.bg/%d0%bd%d0%b8%d0%ba%d0%be%d0%b3%d0%b0-%d0%bd%d0%b5-%d0%b8%d0%b7%d0%bf%d0%be%d0%bb%d0%b7%d0%b2%d0%b0%d0%b9%d1%82%d0%b5-%d1%82%d0%b5%d0%b7%d0%b8-%d0%bf%d0%b0%d1%80%d0%be%d0%bb%d0%b8/", "text": "След премиерата на новия епизод, сагата „Междузвездни войни“ отново прикова световното внимание – филмът попадна в годишната класация за най-лоши пароли в интернет. За седма поредна година на първо място в класацията е паролата с поредни цифри от 1 до 6. Избрана от 4% от всички потребители в Интернет, информира  . Второто място също остава без промяна – и това е самата дума парола на английски – password. В топ 10 попадат и други комбинации от поредни цифри – от 1 до 7, до 8 и до 9. Сред новите в класацията са „Междузвездни войни”, „Обичам те”, „Футбол”, „Добре дошли”, „Здравей” и „Не вярвай на никого”. Според проучването над 5 милиона подобни пароли са били разбити през изминалата година. Съветът на експертите е да пишете пароли от текст и цифри, като задължително имате поне една главна буква и специален знак като долна черта, диез или звезда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Никога не използвайте тези пароли"}
{"url": "https://trud.bg/%d0%bf%d0%be%d0%bb%d1%8f%d1%86%d0%b8-%d0%b4%d0%b0-%d0%bd%d0%b5-%d0%bb%d0%be%d0%b2%d1%8f%d1%82-%d1%80%d0%b8%d0%b1%d0%b0-%d0%b2-%d0%be%d0%ba%d1%81%d1%84%d0%be%d1%80%d0%b4%d1%88%d0%b8%d1%80/", "text": "Табела “Забранено за полски и източноевропейски рибари” край водоем в Оксфордшир, Югоизточна Англия, предизвика гнева на поляка Радо Папиевски, който поде кампания за премахването на дискриминационния знак, предаде Би Би Си. Управителят на риболовния комплекс игнорирал писмата на Папиевски, който се обърнал към полицията. Но органите на реда също не му обърнали внимание, като заявили, че няма наличие на криминално деяние. Запаленият рибар вече събрал дарения в размер на 5000 паунда, с които смята по съдебен път да изиска премахване на обидната табелка.", "date": "2017.12.19", "title": " Поляци да не ловят риба в Оксфордшир\t\t\t"}
{"url": "https://trud.bg/%d0%b8%d0%b7%d0%b1%d0%b8%d1%80%d0%b0%d1%82-%d1%86%d0%b2%d0%b5%d1%82%d0%b0-%d0%bd%d0%b0-%d1%81%d0%be%d1%84%d0%b8%d1%8f-%d0%b4%d0%be%d0%b3%d0%be%d0%b4%d0%b8%d0%bd%d0%b0/", "text": "София ще си избере свой цвят през следващата година. Всички стълбове, светофари, кошчета, пейки и други елементи на градската среда ще са боядисани в него. Така столицата ни ще се нареди до градове като Лондон и Париж, които също имат свои цветове, съобщи в Правец главният архитект на София Здравко Здравков. Експерти ще изберат унифицирания цвят, допълни той. Създаването на стандартите ще стане с помощта на новата наредба за градския дизайн. Приемането й зависи от влизането в сила на промените в Закона за устройството и застрояването на Столична община. Те са внесени в парламента. Очакванията на Здравков, са че до март догодина законът ще е приет, а наредбата ще е готова 6 месеца след това. Работата по цветовите решения започва от началото на 2018 г. Подготвят се и указания със стандарти за летните градини на заведенията по бул. „Витоша“. Догодина направление „Архитектура и градоустройство“ стартира и серия конкурси на знакови обекти в София. Площадът пред Централна гара ще има нов облик, за който през 2018 г. ще се проведе архитектурен конкурс. „Този район има огромен потенциал за развитие“, смята Здравков. Ще се търси и изпълнител, който да промени облика на площад „Света Неделя“ и там да бъдат изложени разкритите находки от Древна Сердика. Догодина започва работа по проекта, с който бившата топлоцентрала на НДК ще се превърне в център за изкуство. През 2018 г. ще търсят и изпълнител за а възстановяване на Мемориала на Първи и Шести пехотни полкове, който ще бъде поставен в пространството около НДК.  Ще има конкурс за обновяване на зона 3 в центъра на София. В нея влизат Градската градина, площад „Александър Първи“, част от булевард „Цар Освободител“ и пространството около Руската църква. Ще бъдат подготвени и проекти за обновяването на сградата на Столичната библиотека и издигането на мавзолей на загиналите от Първата световна война в двора на Военна академия „Георги Раковски“. До парк „Възраждане“ пък ще бъде изграден аквапарк.", "date": "2017.12.19", "title": " Избират цвета на София догодина\t\t\t"}
{"url": "https://trud.bg/%d0%b1%d0%be%d1%80%d1%81%d0%b0-%d0%b7%d0%b0-%d0%ba%d1%80%d0%b8%d0%bf%d1%82%d0%be%d0%b2%d0%b0%d0%bb%d1%83%d1%82%d0%b8-%d0%b2-%d1%8e%d0%b6%d0%bd%d0%b0-%d0%ba%d0%be%d1%80%d0%b5%d1%8f-%d1%84%d0%b0%d0%bb/", "text": "Електронна борса за криптовалути в Южна Корея беше принудена да поиска във вторник защита от фалит, след като по-рано през деня претърпя втора кибератака в рамките на осем месеца и загуби голяма част от резервите си в цифрови валути. Компанията Yapian, която управлява базираната в Сеул борса за криптовалути Youbit, прекрати търговията на дигитални валути и подаде заявление за фалит, след като нейните системи бяха хакнати в ранните часове на днешния ден. На борсата се търгуваха 10 типа криптовалути, включително и най-известните биткойн и етериум, предаде  . От Yapian заявиха, че този последен пробив на сигурността е довел до загуби на цели 17% от общите активи на компанията, като дружеството обаче не посочи вида на откраднатите виртуални валути или финансовата стойност на понесените от нея загуби. При предходната кибератака през април, южнокорейската електронна борса също понесе сериозни загуби на резервите. Потребителите на тази борса, притежаващи криптовалути в техни онлайн сметките, посочиха, че към момента могат да изтеглят около 75% от сумите по техните сметки. Останалите салда ще бъдат върнати, след като дружеството премине през производство по несъстоятелност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.19", "title": " Борса за криптовалути в Южна Корея фалира след кибератака"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%84%d0%be%d0%bd%d0%b4%d0%b0%d1%86%d0%b8%d1%8f-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%81%d0%bf%d0%be%d1%80%d1%82/", "text": "Президентът на Фондация „Български спорт“ – бизнесмена Николай Божинов поздрави призьорите от 26-ите спортни „Икари“, след което призова за по-бързо решение на проблема с достъпа до ски съоръженията на Витоша. „Догодина София ще е спортна столица на Европа, но никой не обелва и дума за Витоша! – заяви Божинов, който сформира Инициативен комитет „София – ски столица на Европа“. – За толкова голям град да има такава планина в близост е уникална възможност. В момента обаче хората нямат достъп до нея. Затова призовавам държавата да реши този въпрос възможно най-бързо.“", "date": "2017.12.19", "title": " Шефът на Фондация „Български спорт“: Докога ще си мълчим за Витоша?"}
{"url": "https://trud.bg/%d1%81%d1%87%d1%83%d0%bf%d0%b8%d1%85%d0%bc%d0%b5-%d0%b8%d1%81%d1%82%d0%be%d1%80%d0%b8%d1%87%d0%b5%d1%81%d0%ba%d0%b8-%d1%80%d0%b5%d0%ba%d0%be%d1%80%d0%b4-%d0%bf%d0%be-%d0%be%d0%bf%d1%82%d0%b8%d0%bc/", "text": "Десет години след присъединяването на България към ЕС и почти пет години след започналото възстановяване на европейските страни от икономическата и финансова криза, българите посрещат новата 2018 със своеобразен исторически рекорд по оптимизъм. 55% очакват по- добра година, срещу едва 9% по-лоша. Това става ясно от тримесечното национално представително проучване на агенция Алфа Рисърч и Нова телевизия, което проследява по-важните тенденции в обществения живот и равносметката на българите за отминаващата 2017 година. Десет години след присъединяването на България към ЕС и почти пет години след започналото възстановяване на европейските страни от икономическата и финансова криза, българите посрещат новата 2018-та със своеобразен исторически рекорд по оптимизъм. 55% очакват по- добра година, срещу едва 9% по-лоша. За първи път от 1998г. се наблюдава още една рязка промяна в мнението на традиционно скептичния българин. След 20 годишно прекъсване, положителните оценки за отминаващата година започват да доминират над отрицателните. 26% са на мнение, че изтичащата година е била по-добра, 17% -по-лоша, 57% – същата. Подобни са данните и от редовно месечно национално представително изследване на Екзакта Рисърч Груп, според което 2017 година се е оказала най-добра за младите българи на възраст до 40 години, за високообразованите и заможните хора, както и за жителите на градовете-областни центрове. Личната равносметка е подвластна до голяма степен на финансовото самочувствие на хората. Положителната равносметка за настоящата година е в основата на оптимизма на българите за следващата 2018 г., се казва в изследването на Екзакта.", "date": "2017.12.19", "title": " Счупихме исторически рекорд по оптимизъм\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d1%89%d0%b5-%d0%bf%d1%80%d0%be%d0%b4%d1%8a%d0%bb%d0%b6%d0%b8-%d1%81%d0%b0%d0%bd%d0%ba%d1%86%d0%b8%d0%b8%d1%82%d0%b5-%d1%81%d1%80%d0%b5%d1%89%d1%83-%d1%80%d1%83%d1%81/", "text": "Президентът на САЩ Доналд Тръмп най-вероятно ще продължи действието на закона за извънредно положение във връзка с „намесата на Русия в американските избори“, което ще означава и продължаването на действието на санкциите. Това заяви помощникът на американския президент за вътрешната сигурност и контратероризма Том Босърт пред РИА Новости. „Президентът Тръмп не само продължи извънредното положение в киберсигурността на страната, но и направи така, че въведе санкции против руснаците, въвлечени в хакерските атаки от миналата година. Мисля, че той ще продължи (действието на този закон) и за следващата година. Ние, най-вероятно, ще продължим действието им и след този срок“, заяви той. През август, Доналд Тръмп подписа законопроект на Конгреса (долната камара на парламента) на САЩ за нови санкции против Иран и Русия, който призова администрацията на президента на САЩ да включи в бюджетните разходи за 2018-2019 година 250 милиона долара за защита на американските съюзници от кибератаки, най-вече от страна на Русия. Избори 2017. Платено съдържание. Купуването и продаването на гласове е престъпление.", "date": "2017.12.19", "title": " Тръмп ще продължи санкциите срещу Русия заради намесата й в изборите в САЩ\t\t\t "}
