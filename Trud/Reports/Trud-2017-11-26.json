{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d0%be%d1%82-42-%d0%bf%d0%be-%d1%80%d0%b8%d1%85%d1%82%d0%b5%d1%80-%d0%ba%d1%80%d0%b0%d0%b9-%d0%ba%d0%be%d0%bf%d1%80%d0%b8/", "text": "Земетресение с магнитуд 4,2 е регистрирано тази вечер у нас, показва справка на сайта на  Трусът е бил на 84 км източно от София, 56 км северно от Пазарджик и 7 км северно от Копривщица. Земетресението е регистрирано в 21:01 часа. Дълбочината е 20 км. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.26", "title": " Земетресение от 4,2 по Рихтер край Копривщица"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%b5%d1%80%d0%b4%d0%be%d0%b3%d0%b0%d0%bd-%d0%bf%d1%80%d0%be%d0%b2%d0%b5%d0%b4%d0%be%d1%85%d0%b0-%d1%82%d0%b5%d0%bb%d0%b5%d1%84%d0%be%d0%bd%d0%b5/", "text": "Борисов и Ердоган проведоха телефонен разговор Премиерът Бойко Борисов проведе телефонен разговор с президента на Турция Реджеп Тайип Ердоган, съобщи пресслужбата на МС. Двамата дадоха висока оценка на развитието на отношенията между България и Турция и сътрудничеството в рамките на НАТО, както и за запазване на сигурността и спокойствието по външните граници на Европейския съюз. Коментиран беше ходът на изграждането на интерконекторните връзки на България с Турция и Гърция, които да гарантират енергийна независимост на страната ни. Разговорът по тези теми ще бъде продължен при предстоящото посещение на министъра по европейските въпроси на Турция Йомер Челик. Президентът Ердоган посочи, че утрешната визита в България на министъра на храните, земеделието и животновъдството Ахмет Ешреф Факъбаба за участие в българо-турски агрофорум ще спомогне за стимулиране на отношенията в сектора на земеделието и животновъдството, както и на селскостопанската наука. Ердоган поздрави Борисов за преизбирането му начело на партия ГЕРБ и посочи, че неговото лидерство е гаранция за добрите отношения между двете страни.", "date": "2017.11.26", "title": " Борисов и Ердоган проведоха телефонен разговор"}
{"url": "https://trud.bg/%d1%84%d0%b5%d1%82%d0%b5%d0%bb-%d1%81%d0%bf%d0%b0%d1%81%d0%b8-%d1%84%d0%b5%d1%80%d0%b0%d1%80%d0%b8-%d0%be%d1%82-%d1%83%d0%bd%d0%b8%d0%b6%d0%b5%d0%bd%d0%b8%d0%b5/", "text": "Себастиан Фетел спаси „Ферари“ от пълно унижение в края на сезона във Формула 1. Германецът успя да удържи второто си място в класирането при пилотите пред Валтери Ботас. Задачата на Фетел не беше трудна – той трябваше да завърши преди 9-ото място в последната гонка в Абу Даби, а Ботас гонеше задължителна победа. Финландецът свърши своята работа на пистата „Яс Марина“ като реализира първата стартова позиция, осигурена с невероятна квалификационна обиколка в събота. Съотборникът му в „Мерцедес“ Люис Хамилтън, който отдавна си бе осигурил титлата, не се и опита до го предизвика на старта. Британецът през цялото състезание пазеше гърба на Валтери, който само за няколко тура дръпна с 2 секунди. Единствената маневра, която можеше да мине за атака, бе в 17-ата обиколка, когато Хамилтън получи шанс да използва подвижното задно крило, но вместо да мине пред Ботас, излезе от пистата. До края двамата не се приближиха отново и без повече инциденти донесоха седмия двоен успех за „Мерцедес“ този сезон. „За мен тази победа е много важна, защото непрекъснато прогресирах през сезона – обяви Ботас. – Поздравявам Люис за титлата, но следващия шампионат искам нещо повече за себе си.“ Финландецът обаче не успя да изпълни последната цел на тима – първо и второ място в крайното класиране при пилотите. Фетел финишира трети като изневери на заканите си да атакува победата в гонката и вместо това предпочете безметежна езда под прожекторите, за да запази част от аванса си в точките. Той завърши с 317 пункта, а Ботас е трети с 305. Шампионът Хамилтън има 363, а при конструкторите „Мерцедес“ триумфира с 668 точки, пред „Ферари“ (522) и Ред „Бул“(368). „В началото се опитах с всички сили да гоня лидерите, но гумата ми блокира и не успях да се възползвам от позицията си – оправда поведението си Фетел. – В следващите обиколки се оказа, че няма как да карам по-бързо и колите на „Мерцедес“ ми избягаха. Поздравявам Валтери с победата. Неприятно ми е да го кажа, но Люис беше най-добър през годината и заслужено е шампион.“", "date": "2017.11.26", "title": " Фетел спаси „Ферари“ от унижение"}
{"url": "https://trud.bg/%d0%b8%d0%b1%d0%b0%d1%85-%d0%b2%d0%b0-%d0%bd%d0%b0%d0%b9%d1%81-%d0%b0/", "text": "Българското кино предлага богат каталог от реплики, които са се вградили в поп-културната памет, повлияли са на неформалното общуване и са се превърнали в парчета масово споделян жаргон. Най-актуалният пример е едноименната екранизация по романа на Милен Русков “Възвишение”. Филмовата версия изведе специфичните лексикални достойнства на литературния първоизточник в зоната на интернет “вайръл” явленията. Влизането на “Възвишение” в салоните, предшествано от солидна и наситена рекламна кампания, възвести новооткритата народна любов към архаичния български език от епохата на възраждането през XIX век, когато се развива действието в романа и филма. Возвисяването на славата на старинните думи очаквано стигна своята сублимация там, където се пресичат хумористичното, сексуалното и забраненото – в многопластовия и епичен израз “Ибах ва!”. Едновременно дълбоко българско и универсално заклинание с древен дизайн и всеобхватно влияние върху колективното въображение, “Ибах ва” може да бъде заплаха, пожелание, дистанциран коментар, зрелищна проява на вътрешния монолог, езиков инструмент за надъхване, запазена словесна марка на персонаж и монументален слоган. От народа – за народа. “Възвишение” удари лексикалния поп-културен джакпот с “Ибах ва”. Популярността на цитата е пример за влиянието, което успешни местни филми са в състояние да упражняват върху общуването. Преди години “Мисия Лондон” постигна подобен резултат с репликата на Коцето Калки “Найс, а”. Няма нужда тези изрази да бъдат оригинални идеи на сценаристите. Понякога е достатъчно да вземат интересни словесни инструменти от определена ниша, периферия или субкултура, да капитализират върху неговия мейнстрийм потенциал и да го превърнат в национално жаргонно явление. В други случаи имаме жаргон, който директно “прави” филмите – само си спомнете за режисьорския опит на Влади Въргала, озаглавен “Шменти капели”. Най-много иконични реплики несъмнено се съдържат в българското кино отпреди 1989-а година. Много от тях играят с жаргона, социалната сатира, битовите ситуации и се отличават със своя комедиен дизайн: “Ще ги наредим така: роднина, милиционер, роднина, милиционер…”, “Не, дарлинг, ти си трезва като малко пухкаво пингвинче”, “На нас гении не ни трябват”, “Всички сме от село”, “Лошо, Седларов, лошо” (“Опасен чар”, 1984) “Риба, ама цаца…” (“Кит”, 1970) “Турското ни кафе е виетнамско” (“Селянинът с колелото”, 1974) “Въх, уби мъ!” (“Криворазбраната цивилизация”, 1975), “Аз, например може и да не съм прав, но кюфтетата без лук не ги одобрявам” (“Вилна зона” , 1975) “Може да е “Сейко”, но е назад”, “Аре прего, ма!” (“Оркестър без име”, 1982 г.) “- Ама и между софиянците имало големи серсеми. – Има. Големи серсеми. То повечето сме от селата, ама има” („Баш Майстора – На море” , 1982) “Тате каза, че ще ми купи колело, ама друг път!” (“Куче в чекмедже”, 1982), “Като говориш с мен, ще мълчиш!” (“Дами канят”, 1980) “Ибах ва” също се возвиси до пантеона на бг жаргона и задължителните филмови реплики местно производство. “Възвишение” – особено в своето литературно проявление – притежава многобройни интересни изречения и думи, но именно “Ибах ва” бе призвано да остави трайна следа в публичната среда и да заживее свой собствен живот в зоните на (сравнително) свободно общуване, които наричаме социални мрежи и медии. А по-точно – в така наречените български Facebook и българския Twitter. Това са тези анклави от дигиталните корпоративни гиганти, където се общува основно на български – с кирилица и шльокавица, примесени с пиктограмите на емотикон-манията. Употребата на закачливия израз в дните преди и след премиерата на филма драматично нарасна. Цитатът премина през задължителните за кибрер кьошетата на интернет-а трансформации – от класическото и точно предадено “Ибах ва”, през шльокавизираното Ibah va и емотиконизираното IbahvaLOL:))) Много пъти изразът е ползван, за да онагледи директна препратка към “Възвишение” – хората са гледали филма, или препрочели книгата, и нямат търпение да дестилират всичко важно в кратък забавен пост. А “Ибах ва” съвсем неиронично е есенциална отправна точка – в тази иконична и богата на символизъм композиция от букви са събрани някои основните художествени цели на романа и филма: хумор и стремеж към автентичност. Изразът бързо зарази говоренето и надскочи цитирането, директно обвързано с “Възвишение”, за да се засели във всякакви поводи, примери и ситуации. “Пак ли се напихте? Ибах ва!” , “Ибах ва, как ме излъгахте”, “Що не ми лайквате снимката, ибах ва”… Поквареното пожелание има универсално приложение и като всяка по-качествена и брутална псувня ще се радва на дълъг културен живот. За разлика от някои наистина архаични и отпаднали от лексикона думи в романа, “ибах ва” представлява лека модификация на израз, използван широко и дълбоко в съвременното неформално българско общуване. Ала в тази си вариация звучи някак по-забавно, по-допустимо и почти “фемили френдли”. Променете две букви – Е вместо И, и вместо второто а – и получавате правилния от днешна жаргонна (и софийска) гледна точка, но доста по-вулгарно звучащ вариант. Освен като възрожденска препратка, “Ибах ва” работи и като референция за функциониращи и днес български диалекти. В някои региони изразът се ползва така и сега, а това го натоварва с допълнителен комедиен пласт. Забавните, тарикатските, гъзарски и готини изразчета са изключително важни за българското кино. Успешните филми в ново време са изключителна рядкост, а липсата на качествени сценарии е голяма беда за местната “индустрия”. В някои случаи отделни расови цитати може да имат по-силна роля за представянето на един филм от други, привидно по-важни елементи като режисура и операторска работа. И който успее да поръси своя филмов или тв диалог с лесно запомнящи се, забавни, органични и пристрастяващи реплики, той си отваря път към сърцето (и устата) на публиката.", "date": "2017.11.26", "title": " „Ибах ва”: „Найс, а?”\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d1%81%d1%80%d0%b5%d1%89%d0%b0%d1%82%d0%b0-%d0%bd%d0%b0-%d0%bb%d0%b8%d0%b4%d0%b5%d1%80%d0%b8/", "text": "Премиерът Бойко Борисов ще участва в шестата среща на държавните и правителствени ръководители на страните от Централна и Източна Европа и Китай, съобщават от пресслужбата на кабинета. Форумът по инициативата „16+1“ ще се състои утре в унгарската столица Будапеща. Основната му цел е задълбочаването на търговското и икономическо сътрудничество между държавите участнички и насърчаването на двустранни и многостранни партньорства. В делегацията, ръководена от министър-председателя, са министрите на транспорта, информационните технологии и съобщенията Ивайло Московски, на икономиката Емил Караниколов, на туризма Николина Ангелкова, както и заместник-министърът на земеделието, храните и горите Вергиния Кръстева. В рамките на форума е предвидено и подписването на Протокол за сътрудничество в селскостопанската сфера между българското Министерство на земеделието, храните и горите и Генералната администрация за надзор на качеството, инспекция и карантина на Китай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.26", "title": " Борисов ще участва в срещата на лидерите от Централна и Източна Европа и Китай"}
{"url": "https://trud.bg/%d1%81%d0%ba%d0%be%d0%b2%d0%b0%d0%b2%d0%b0%d1%82-%d0%bd%d0%b8-%d1%81%d0%bd%d1%8f%d0%b3-%d0%b8-%d0%bc%d0%b8%d0%bd%d1%83%d1%81%d0%be%d0%b2%d0%b8-%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83/", "text": "Валежи от сняг и значително понижаване на температурите ни очакват от понеделник до средата на седмицата. Това заяви синоптикът Петър Янков пред “Труд”. Той обясни, че няма опасност от натрупване на голямо количество снежната покривка, но въпреки това термометрите ще показват значително по-ниски температури от предходните дни. В понеделник в 17 области в страната е обявен оранжев код за обилни валежи от сняг и дъжд. Минималните ще бъдат между минус 1 и 4 градуса. Максималните температури могат да достигнат между 7 и 13 градуса, предимно в Югоизточна България. “Снеговалежи ще има главно в Западна България, където ще бъде и по-студено. Днес и във вторник се очаква средните температури да бъдат между 4 и 9 градуса, тъй като в Източна България ще бъде по-топло и валежите там ще бъдат предимно от дъжд. Повече превалявания ще има в югоизточните райони в страната, по линията Хасково – Бургас, в рамките на 30-40 литра на квадратен метър”, обясни синоптикът.  По думите му най-студено ще бъде през средата на работната седмицата. След това градусите ще се повишат и ще се наблюдава значително затопляне. “В четвъртък и петък се очакват отново валежи, но този път от дъжд. Вятърът ще бъде силен от юг и в цялата страна ще се усети чувствително затопляне. Очаква се температурите да достигнат до 12-13 градуса”, каза още Петър Янков. Дали ще вали сняг около коледните и новогодишните празници или времето ще бъде необичайно топло за сезона, синоптиците са категорични, че все още е твърде рано да бъдат правени прогнози.", "date": "2017.11.26", "title": " Сковават ни сняг  и минусови температури\t\t\t"}
{"url": "https://trud.bg/%d1%80%d0%be%d0%bc%d0%b8-%d0%b7%d0%b0%d0%bf%d0%be%d1%87%d0%b2%d0%b0%d1%82-%d0%be%d0%b1%d1%83%d1%87%d0%b5%d0%bd%d0%b8%d1%8f-%d0%b7%d0%b0-%d0%bf%d0%b0%d1%80%d0%b0%d0%bc%d0%b5%d0%b4%d0%b8%d1%86%d0%b8/", "text": "През декември започват обучения на роми за парамедици в спешната помощ. Те ще се провеждат в 20-те лицензирани центъра в София и Плевен и се финансират от неправителствена организация, информира В спешната помощ в страната са разкрити 246 места за такива немедицински специалисти. Изискванията към тях бяха регламентирани в Държавно образователно изискване през миналата година. Парамедици се обучават и по проект на социалното министерство, по който се финансират заплатите им за първите 6 месеца. По него са обучени или са в процес на обучени близо 76 души, 24 вече са започнали работа в системата. Няколко години Лилян Трайков и семейството му живели в Германия. През февруари се върнали у дома – в село Буковлък. А от идния месец мъжът започва обучение за парамедик. „Това ми е детска мечта. Нали знаете, че всяко дете иска да стане или полицай, или пожарникар. Парамедик е също добра професия”, смята Лилян. Той е със средно образование и има две деца. Строи къща в края на селото, не му се ходи отново в чужбина. Вярва, че може да е полезен и тук: „Искам да помагам на обществото , на сънародниците тук, както виждате селото проходимостта е трудна, спешната помощ не винаги успява да дойде навреме”. За една година ромите ще бъдат обучени за трета степен парамедици – т.е. ще помагат на лекарите като измерват кръвно, правят електрокардиограма и поставят инжекции. А освен средно образование се изисква да имат и шофьорска книжка. „За нас е важно ромската общност да се развива чрез образование, чрез професионална реализация и работата в системата на здравеопазването е един начин това да се случи”, коментира Момчил Баев от Сдружение „Разнообразни и равни”. В столичната спешна помощ  вече имат опит с парамедици от ромски произход. Лекарите споделят, че освен, че запълват кадровия дефицит, помагат и като медиатори в махалите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.26", "title": " Роми започват обучения за парамедици в спешната помощ"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d0%bf%d0%be%d0%bd%d0%b5/", "text": "“Не желаем да се коалираме с БСП не само днес, но и в бъдеще, защото имаме непреодолими различия във визиите си за развитието на България и различни представи за политически морал и ценности. Ние сме модерната европейска партия у нас, чийто глас се чува в Европа.” Това е записано в декларация, която бе гласувана от 1200 делегати на четвъртото отчетно-изборно национално събрание на ГЕРБ.   Софийският градски съд (СГС) реши да разпусне първата партия на Веселин Марешки – Национално движение за свобода и демокрация (НДСД). Решението на съдия Валерия Братоева е от 17 октомври, но още не е влязло в сила, защото Марешки го обжалва. НДСД е осъдена и да плати съдебните разноски – 80 лв. на СГС и 35 лв. на „Държавен вестник”.   Валежи от сняг и значително понижаване на температурите ни очакват от днес до средата на седмицата. Това заяви синоптикът Петър Янков пред “Труд”. Той обясни, че няма опасност от натрупване на голямо количество снежната покривка, но въпреки това термометрите ще показват значително по-ниски температури от предходните дни.     Броят на хората с хранителни разстройства в България расте. Освен анорексията и булимията, орторексията е новото заболяване, което набира скорост у нас, съобщи пред „Труд” специалистът по хранене и диететика проф. Донка Байкова. По официални данни за 2016 г. броят на хората с хранителни разстройства в страната е над 200 000 души, но в действителност страдащите са над 400 000.   Близо 7000 бебета годишно, около 10% от всички новородени у нас, са недоносени. Специалистите отчитат, че тази негативна тенденция се задълбочава, като все повече деца са рискови и за тях са необходими много ресурси и специални грижи – всяко дете, родено преждевременно и преживяло месеци престой в интензивни отделения и кувьози, има нужда от упорита и дълга рехабилитация, кинезитерапия и възстановителни процедури. Интервю с историка проф. Андрей Пантев         Умението да се кланят едновременно в две посоки е присъщо на някои отиващи си политици – анализ на Христо Смоленов       Силует на новия зам.-председател на парламента Емил Христов          ", "date": "2017.11.26", "title": " Вижте акцентите от броя на „Труд“ в понеделник, 27 ноември 2017"}
{"url": "https://trud.bg/%d0%b3%d0%b5%d1%80%d0%b1-%d1%81-%d0%b1%d1%81%d0%bf-%d0%bd%d0%b5-%d0%b6%d0%b5%d0%bb%d0%b0%d0%b5%d0%bc-%d0%b4%d0%b0-%d1%81%d0%b5-%d0%ba%d0%be%d0%b0%d0%bb%d0%b8%d1%80%d0%b0%d0%bc%d0%b5-%d0%be%d0%b1/", "text": "“Не желаем да се коалираме с БСП не само днес, но и в бъдеще, защото имаме непреодолими различия във визиите си за развитието на България и различни представи за политически морал и ценности. Ние сме модерната европейска партия у нас, чийто глас се чува в Европа.” Това е записано в декларация, която бе гласувана от 1200 делегати на четвъртото отчетно-изборно национално събрание на ГЕРБ. Бойко Борисов бе преизбран единодушно за лидер на партията. Цветан Цветанов, и кметовете на София и Бургас Йорданка Фандъкова и Димитър Николов остават зам.-председатели. В Изпълнителната комисия бе направена една единствена промяна. Цецка Цачева бе извадена от състава й, а нейното място зае шефката на здравната комисия в парламента Даниела Дариткова. В ръководството на ГЕРБ постовете си запазиха Красимир Велчев, Менда Стоянова, Томислав Дончев, Живко Тодоров, Пламен Нунев и Румяна Бъчварова.  Веднага след гласуването Бойко Борисов призова съпартийците си да не се увличат по националистическата вълна, особено в смесените райони и ги посъветва да работят за нови училища, нови паркове и автомагистрала “Хемус”. “Етническият мир е без алтернатива. Затова в ГЕРБ езикът на омразата, езикът с епитети и обиди е забранен”, заяви премиерът. Борисов благодари на коалиционните си партньори – Обединени патриоти, “че разсейват страховете, които се опитват всеки ден да им вменят” и за “монолитното мнозинство в парламента”. Той припомни управлението с Реформаторите, по време на което едни били във властта, други върла опозиция и краят не е добър. “Искам да кажа на онези, които искат предсрочни избори, че едни избори струват 50 милиона. Само преди 6 месеца се преброихме. Хвърлихме оставка и им казахме, ето управлявайте, ако ви изберат хората, само че останаха втори и четвърти. 50 милиона струват добавките на пенсиите”, заяви още Борисов.  Той засегна и въпроса за протеста срещу кмета на София Йорданка Фандъкова. “Стана ми мъчно за Фандъкова преди малко – стотина души, повечето от БСП излезли да спасяват София. “От какво ще спасите София”, попита премиерът и припомни, че 50 детски градини са били приватизирани, преди той да стане кмет. “Ние 90 нови направихме.” “Вълци, мечки… Един шадраван нямаше. От това спасихме София”, изреди успехите на ГЕРБ в столицата Борисов. “Музеи, култура, няма училище да не е санирано или детска градина. Това за 6-7 години. На фона на синьо-червената мъгла преди това”, изреди Борисов. “Да спасим София от спасителите, това трябва да е девизът”, обяви премиерът. Според него БСП не искали да има успешно председателство. “Те, ако могат да го провалят, ще го провалят. Най-гадната дума, която знам в живота, това е завист. И срещу Григор Димитров пуснаха коментар”, възмути се лидерът на ГЕРБ пред партийния форум. Борисов обяви, че сега е моментът с общи усилия да придвижим напред темата Западни Балкани. “Надявам се заради България в следващите 6 месеца да сме по-спокойни”, каза още той. Хората ни вярват, не защото не можем да сгрешим, а защото можем да го признаем, да продължим напред и да работим.  Нито София, нито България има време за губене. Трябва да сме с отворени уши и очи за критиките, но не трябва да се обезсърчаваме да работим.  В София продължаваме да работим с бързи темпове, промяната е безспорна, но изисква непрекъсната и упорита работа.  С подкрепата на ЕК и на правителството, с личната подкрепа на Бойко Борисов и средствата от бюджета на Столична община гарантираме развитието на проекта за метрото.  Всяка година София се превръща в строителна площадка, но ако искаме да наваксаме годините на разруха трябва да продължаваме да работим упорито. Наложихме темп на строителство и развитие, каквото градът не познава отдавна.  Изградихме много детски градини, истински дворци, изградихме 150 км канализация и 300 км водопроводи, отворихме нови музеи, ремонтирахме паркове. Запазихме културно-историческото наследство.  Има много неща, които не сме направили и много предстояща работа. Когато се работи се допускат и грешки, не сме безгрешни и идеални. Никога не съм крила проблемите, говоря за тях открито. Важното е, че изисквам тези грешки и пропуски да бъдат премахвани. Подписани и подготвени са 2 000 европроекта за 4,2 млрд. лв., отчете Николов  “Постигнахме колосални успехи по отношение на местната власт.” Това каза заместник-председателят на ПП ГЕРБ и кмет на Община Бургас Димитър Николов по време на Четвъртото редовно отчетно-изборно делегатско национално събрание на партията.  “В първите години, когато навлизаше в регионите на месната власт, ГЕРБ подхождаше на сляпо. Не винаги намирахме точния и верния човек”, призна Николов.  Той отчете, че на последните местни избори ГЕРБ е постигнала рекорден успех с кметове и общински съветници. “На места момчетата и момичетата си вършат работата и хората го разбират”, каза той и изрази убедеността си, че резултатът на местните избори през 2019 г. ще бъде още по-впечатляващ.  Димитър Николов отчете, че само през първия период европроектите на местната власт, които са били подготвени, защитени, подписани, изпълнени и разплатени са 4 225 за 8,1 млрд. лв. През новия програмен период вече са подписани и подготвени 2 000 проекта за 4,2 млрд. лв.", "date": "2017.11.26", "title": " ГЕРБ: С БСП не желаем да се коалираме  (ОБЗОР)\t\t\t"}
{"url": "https://trud.bg/%d0%ba%d0%be%d0%bb%d0%b0-%d0%bf%d0%be%d0%bc%d0%b5%d1%82%d0%b5-%d0%bf%d0%b5%d1%88%d0%b5%d1%85%d0%be%d0%b4%d1%86%d0%b8-%d0%bf%d1%80%d0%b5%d0%b4-%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b0/", "text": "Автомобил блъсна група пешеходци рано тази сутрин пред дискотека в германския град Куксхафен, в провинция Долна Саксония, съобщи германската полиция в „Туитър“. Ранени са шестима души, единият от които е в тежко състояние, предаде  . Обстоятелствата около инцидента засега са неясни. От полицията допълват, че не го разглеждат като терористичен акт. Задържан е 29-годишният шофьор, който според полицията е бил под въздействие на алкохол. Той се опитал да избяга, но се блъснал с стена на около 300 метра от мястото на инцидента. Мъжът се разпитва от органите на реда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.26", "title": " Кола помете пешеходци пред германска дискотека, ранени са шест човека"}
{"url": "https://trud.bg/%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d1%82%d0%b0%d0%b5%d0%ba%d1%83%d0%be%d0%bd%d0%b4%d0%b8%d1%81%d1%82%d0%b8-%d0%b2-%d1%81%d0%b2%d0%b5%d1%82%d0%b0-%d0%bf%d1%80%d0%b0%d0%b2/", "text": "Световният елит в таекуондото изнесе невероятно шоу в препълнената зала „София“ по случай четвъртото издание на международния турнир за Купата на корейския посланик. Черешката на тортата бе демонстрацията на отбора на  KUKKIWON. Зрителите станаха свидетели на спиращи дъха изпълнения, а след края състезателите от Корея понесоха на ръце президента на българската федерация Слави Бинев. По негова показа на събитието присъстваха президентът на световната централа д-р О, корейският посланик Н. Пр. Сун Бу Нам и министърът на спорта Красен Кралев. „Таекуондото е вече сред водещите спортове в България, а федерацията е най-бързо развиващата се у нас“, заяви Кралев, който получи почетен седми дан за подкрепата си към спорта. В състезанието се включиха над 500 участници, а комплексен победител е „Кондор 2000“.", "date": "2017.11.26", "title": " Най-добрите таекуондисти в света правят шоу в София"}
{"url": "https://trud.bg/%d0%bb%d0%b8%d1%8a%d0%bc-%d0%bd%d0%b8%d0%b9%d1%81%d1%8a%d0%bd-%d1%81%d0%b5%d0%ba%d1%81-%d1%81%d0%b8%d0%bc%d0%b2%d0%be%d0%bb-%d0%bd%d0%b0-65-%d0%b7%d0%b0%d1%89%d0%be-%d0%bd%d0%b5/", "text": "  – За Марк Фелт са писани много неща, но не всичко дава възможност да се надникне дълбоко в характера на този толкова необикновен човек. За да се подготвя за ролята, аз използвах помощта на специален асистент по проучването. В сайтове за видеосподеляне като YouTube също има много интересни неща, свързани с Фелт. За мен наистина беше важно да проведа сериозно изследване, за да мога да се превъплътя в образа с необходимата доза увереност, ерудиция и автентичност. – О, да. Абсолютно – в процеса на проучване аз стъпих в дълбочината на историческия период и усетих размаха на събитията. Тази история за подмолни игри и интриги в света на политиката, ФБР и другите специални служби ми напомни за моето израстване в размирния Белфаст. В мен отново изплува онова усещане, което се поражда, когато осъзнаеш, че не знаеш на кого да вярваш. Властта лъже, фигурите на авторитета, облечени в институционално влияние, се оказват само лицата на една фалшива фасада. Държавниците мислят, че са над закона – какъвто е случая с Ричард Никсън, който разглеждаме и във филма. – Аз не, но Питър – режисьорът на филма – се срещна с нея. Интересът към историята се зародил в съзнанието на Питър именно след като един път той попаднал на интервю с нея за “Венити феър”. Тогава той дори се срещнал със самия Марк Фелт, който тогава вече бил на преклонна възраст – над 90-годишен. – Изненада ме неговата отдаденост на семейството – привързаността му към съпругата и дъщеря му. Също така и умението, с което той и колегите му са успявали да разделят работата си, да сортират случаите, да подходят към тях трезво, професионално и с внимание към детайла. Фелт се е гордял с наследството, с Хувър, с ФБР. Службите са атакувани постоянно, в много случаи напълно заслужено, но аз искам да вярвам, че в крайна сметка те пазят нашата сигурност. – Не исках да го представям като герой във всяка ситуация. Нямах намерението да представям персонажа като 100% положителен и романтичен. Той е бил много амбициозен човек. Бил е известен във ФБР с прякора “Торпедото”, който сигнализирал неговата воля да премине през всяка ситуация, за да напредне и да излезе победител. Мисля, че след смъртта на Хувър той е изпитал известна горчивина от обстоятелството, че колегите му го пренебрегват и не го правят новия шеф на ФБР. Всички тези детайли ме мотивирах да се опитам да изградя един пълнокръвен и нюансиран персонаж, а не просто едноизмерен супергерой. – Да снимаш екшън и невероятно забавно. Преследванията, побоищата, каскадите, експлозиите – това е невероятен купон. Като детска игра за пораснали. Трябва да кажа, че се чувствам невероятен късметлия, че толкова много хора искат да участвам в техните екшън проекти, а и ми предлагат много пари. Никога не съм се взимал твърде сериозно като актьор. Не съм от онези изпълнители, които на всяка цена копнеят да играят Хамлет и Крал Лир. Освен това аз започнах като боксьор и имам отношение към физическите роли. Бях приличен боксьор, но в никакъв случай не бях нещо специално. Нямах потенциала, морала и дисциплината да стана велик атлет. Но имах достатъчно дисциплина и мотивация да ставам рано четири дни седмично и да тренирам с приятели в продължение на два часа и половина. И нека ви кажа – това бяха тежки и корави тренировки, които ми дадоха много и сега ми помагат в екшън ролите. И до днес тренирам редовно и гледам да съм във форма.  – Винаги се лаская, но никога не ги взимам насериозно. Не бих се определил като секс символ. На моите години смятам, че съм с изтекъл срок на годност в това отношение. От друга страна гледам да съм във форма, спортувам и нямам нищо против да попадам в такива класации. Със сигурност не протестирам. Секс символ на 65? Защо не.", "date": "2017.11.26", "title": " Лиъм Нийсън: Секс символ на 65? Защо не\t\t\t"}
{"url": "https://trud.bg/%d0%bc%d1%8a%d0%b6%d0%b5%d1%82%d0%b5-%d0%b2-%d0%bc%d0%b0%d1%80%d0%b8%d1%86%d0%b0-%d1%81%d0%b5-%d0%be%d1%81%d1%82%d1%80%d0%b8%d0%b3%d0%b0%d1%85%d0%b0-%d0%b4%d0%be-%d0%ba%d0%be%d0%b6/", "text": "Всички мъже от спортно-техническото ръководство на женския волейболен шампион „Марица” (Пд) се остригаха нула номер, за да спазят обещанието на старши треньора Иван Петков. През месец май той се зарече да се лиши от косата си, ако тимът влезе в Шампионската лига. Голямото подстригване се случи в елитен салон за красота в пловдивския квартал „Кършиака”, където с нови прически се сдобиха още мениджърът Борис Халачев, физиотерапевтът Петър Караджов, кинезитерапевтът и помощник-треньор Николай Касабов, статистикът Благовест Тодоров и  пресаташето Николай Марков.", "date": "2017.11.26", "title": " Мъжете в „Марица” се остригаха до кожа"}
{"url": "https://trud.bg/%d0%b4%d1%83%d0%b7%d0%bf%d0%b0-%d0%b2-%d0%bf%d1%80%d0%be%d0%b4%d1%8a%d0%bb%d0%b6%d0%b5%d0%bd%d0%b8%d0%b5%d1%82%d0%be-%d1%81%d0%bf%d0%b0%d1%81%d0%b8-%d0%b0%d1%80%d1%81%d0%b5%d0%bd%d0%b0%d0%bb/", "text": "Дузпа в продължението спаси „Арсенал“ от грешна стъпка при гостуването на „Бърнли“. Тогава защитникът Джеймс Тарковски фаулира Аарон Рамзи. Нарушение, което коства точката на домакините. При дузпата звездата на „артилеристите“ Алексис Санчес не сбърка. Голът прати „Арсенал“ сред първите четири тима в класирането. Изпреварени бяха „Тотнъм“ и „Ливърпул“, които завършиха наравно в двубоите си срещу „Уест Бромич“ (1:1) и „Челси“ (1:1). А „Бърнли“ продължи черната серия срещу „Арсенал“. Тимът от едноименния град няма успех над именития си съперник от 1974 г. насам. Въпреки поражението тимът, който е воден от Шон Дайк, е седми в класирането с 22 точки. Далеч назад с 10 по-малко е „Евертън“, който продължава да затъва. „Карамелите“ бяха разбити при гостуването си на „Саутхямптън“ с 1:4. Така в рамките на четири дни тимът от „Гудисън Парк“ получи девет гола в своята врата. В четвъртък „Евертън“ загуби по срамен начин домакинството си на „Аталанта“ в Лига Европа – 1:5. „Саутхямптън“ също се възползва от кризата в тима от Ливърпул. Разпасаната команда на Дейвид Ънсуърт вече е само на две точки от изпадащите отбори във Висшата лига. Там ги пратиха голове на Душан Тадич, Чарли Остин на два пъти и Стивън Дейвис. Голът за „Евертън“ бе дело на Гилфи Сигурдсон. Въпреки успеха в лагера на „Саутхямптън“ са със смесени чувства. „Сезонът до този момент е разочароващ за нас – каза Дейвис, капитанът на „светците“. – Трябваше да спечелим повече точки. Опитваме се да подобрим играта си, защото заслужаваме да сме по-напред в класирането. Резултатите ни не са справедливи спрямо това, което показваме.“  „Саутхямптън“ е на десето място с 16 точки. Снимка: Twitter", "date": "2017.11.26", "title": " Дузпа в продължението спаси „Арсенал“"}
{"url": "https://trud.bg/%d0%b8%d1%81%d0%ba%d1%80%d0%b0-%d1%80%d0%b0%d0%b4%d0%b5%d0%b2%d0%b0-%d0%bf%d0%be%d0%bb%d0%b8%d1%82%d0%b8%d0%ba%d0%b0%d1%82%d0%b0-%d0%b5-%d0%bf%d0%be-%d0%b3%d0%be%d0%bb%d1%8f%d0%bc-%d1%82%d0%b5%d0%b0/", "text": "– Това е най-голямото щастие, което можеше да ми се случи и съм щастлива! За съжалене не мога да си го виждам често, защото на 13-ти ноември беше годишнината на театър “Искри и сезони”, тогава бе и рождения ден на дъщеря ми Лени (Елена Тричкова, по-известна като Станулова – б.а.), а сега на 15-ти декември е юбилейният гала концерт “Коледни звезди” в зала 1 на НДК. Затова милата рожбичка не мога да си я виждам често, но като ми се усмихне с тази беззъба уста – няма по-голямо щастие от това! Невероятно е усещането да го гушнеш. – Няма да ги кажа, остават изненади! (Смее се.) Ще участват попизпълнителите, които години наред ни радват и всеки има техни песни, които са му останали любими. Затова исках тази година да бъде само с хитове от златната българска попмузика, изпълнени от Йорданка Христова, Веско Маринов, Богдана Карадочева, Стефан Димитров, Тони Димитрова, Мими Иванова, Данчо Караджов, Маргарита Хранова, трио “Уникалните гласове”, сигурно изпускам някои, ще ме извинят, но наистина ще има изненади. – Сега чета една много интересна пиеса, но при всички случаи ще започнем репетиции от новата година. След концерта ще дам един месец отпуск на театъра, защото много се изморихме напоследък. Ще си погледна рожбичката и от 15-ти януари програмата ни е почти готова и заповаме сериозна работа. Сега на 13-ти ноември играхме новата ни премиера – “Женско царство” на Ст. Л. Костов, защото исках 20-годишнината на театъра да я отбележим с родна класика и беше прекрасно, имаше много приятели на театъра, много гости и страхотни отзиви. – Знаеш ли, това не е само мой проблем, това е проблем въобще на класиката в българската попмузика. Песните на големите ни изпълнители не се пускат в ефир и не мога да разбера защо политиката е такава?! Например, като отида в Гърция, или Сърбия, слушам само песни на техните изпълнители, връщам се тук и чувам само чужда музика, защо? Нека да обърнем сериозно внимание на този факт и радиата да помислят върху това. Искам да говорим за прекрасните български текстове и песни, които години наред не спират да ни вълнуват. Представям си например песните на Данчо Караджов – “Да те жадувам”, “Спомен” и “Може би”, които сигурно на концерта цялата публика ще ги пее заедно с него.  – Много са. Една голяма част от тях са дело на Мишо Белчев, прекрасни песни, прекрасна музика – голяма част от тях ще прозвучат на концерта, включително и дуетът ми с него. Ще изпеем и нашата песен с Марги. Когато почина мъжът ми, композиторът Огнян Георгиев написа невероятна песен и след това аз я изпях на концерта през 2009-та година, но повече не я пея, защото просто ме задушава и наистина не мога да я изпълнявам…  – Много са. Аз съм щастлива, че съм изиграла прекрасни роли през живота. В “Депутатите не лъжат”, която играем от 15 години с вече над 250 представления, има една реплика – “Ние така трябва да променим нещата, че нищо да не се променя”. Мисля, че по някакъв начин тя точно визира живота ни! Публиката винаги реагира много бурно на тази реплика. Политиката е много по-голям театър от нашия по някой път, не че са и добри актьори… – Мисля, че мъжете са по-страхливи от нас – жените. Ние се справяме по-добре в екстремни ситуации! В момента, в който се случи нещо такова, съм съсредоточена и организирана да спася положението и чак след това започвам да го преживявам и разбирам какво е било точно. Слава Богу, човекът, случката с който е описала Стояна, после го спасиха в болницата, но ако не го бях превързала тогава, то след 10-15 минути вече щеше да е късно! Винаги в такива критични ситуации проявавам смелост и сила, а след това, дори се чудя откъде съм намерила сили да постъпя по правилния начин. – Случките с нея са безброй, прекрасни, весели, тъжни, смешни и незабравими. В новата й книга “Добър вечер, столетие мое” съм описала някои от тези случки. Стояна и в живота е една стихия и аз просто се покланям пред духа й! Спомням си веднъж, когато с нея отидохме при едни приятели и тя вика – дай да оберем белите череши, за да направим сладко. Аз бях с една бяла рокля, но се качих на дървото, а тя ги обираше отдолу. После, като слязох от дървото – нямах нито едно леке по бялата рокля, а тя беше цялата изцапана и се смееше – Исо, как можа, ти беше на дървото и нищо ти няма, а виж ме мене как съм?! Имам много хубави спомени от “Черни очи за случайни срещи” на Любомир Пеевски – една пиеса, която ни събра и ни направи близки. – Не, не смятам, че са добра комбинация. Точно заради това, дори и да са прехвърчали искри, никога не съм си позволявала някаква задълбочена връзка, макар че играх с най-красивите мои колеги. Като започнеш от “Младежкия театър”, където бяхме заедно с любимци на публиката, като Володя Смирнов, Митко Буйнозов, Банко Банков – всички съм ги харесвала и обичала и ми е било приятно да работя с тях. В телевизионния театър и киното колко роли имам със Стефан Данаилов, с него играхме и в една прекрасна пиеса “Варшавска мелодия”, където бяхме много влюбени, също и в “Маневри на петия етаж”, но винаги съм предпочитала искрите, които прехвърчат с колегите да ги превърна в приятелство. – Казах веднъж, че той е мъж един на милион и тогава приятелките ми викаха – Е, Исе, дай да го опитаме и ние, да видим така ли е? Шегувахме се, разбира се. Беше невероятен човек във всяко едно отношение, много ми липсва! – Не можех да го следя редовно – имах много представления, но доколкото успях , смятам, че тя се държа достойно и се представи достойно. Дори смятам, че от всички нейни колеги, които участваха предишни години в предаването – тя най-достойно се представи. – Не, мислех, че Марги ще спечели. Ако се вгледаме в заглавието на формата – “Вип брадър”, според мен тя беше единственият вип там. Като сложим и достойното й държане вътре, мисля, че тя беше човека, който трябваше да спечели! Друг е въпросът, че Тото има много младежка публика, която е гласувала за него, докато връстниците на Марги според мен не са гласували много често. – Да, за съжаление мисля, че е точно така и безкрайно съжалявам. По някакъв начин нацията ни се изроди в тези последни десетилетия и не знам дали това е обратимо, но е много, много тъжно, защото всичко това носи много отрицателна енергия, а тя ни пречи много. Дори, ако има нещо хубаво – гледаме по някакъв начин да го окаляме. Не можем да ценим достойните ни хора… – Според мен има много неща в Конституцията ни, които са остарели и трябва да се пипнат. В областта на културата например – има ли някоя друга държава, в която да няма закон за меценатството? Виждаме колко мизерни са средствата за културата и колко малко внимание се обръща, а това е духовността на нацията и ако я няма – ние сме загинали. Когато преди години ходихме със Стефан Данаилов да говорим да го има този закон , единия път ни казаха – не може, защото ще има много злоупотреби, както с ДДС-то! Защо ще гледаш така на нещата – гледай колко ползи ще има от него, а не колко вреда. – Първият път, когато я посетихме с мъжа ми и една наша приятелка, ние й носехме подарък – една прахосмукачка, защото тогава съпругът ми внасяше такава техника. Тя си беше запечатана в пакета и нашата приятелка й казва – мамо Ванге, Искра и Кирчо ти носят една прахосмукачка. А тя – “Видох я, червена е!” Толкова се шокирах тогава, викам – Боже, дали наистина е червена и даже я отворихме и тя – червена! Мъжът ми тогава имаше проблеми и Ванга му каза как да ги оправи. – Имах много близка приятелка, на която двете деца – на 18 и 20 години загинаха в катастрофа и тя не беше на себе си. Посъветваха я да отиде при Ванга и като се върна се видяхме и тя ми разказа невероятни неща. Ванга й казала, че по-малкият й син я моли да му прибере колелото от негов приятел, на който го дал два дена преди да загине, също така да отиде да му вземе дипломата, че е готова от училището! Ванга й казала да бъде спокойна, защото баща й се грижел за синовете й и ред такива други неща. Нямаш представа колко успокоена се върна тя след срещата си с нея и каза – Исе, децата ми са на хубаво място. Невероятно! Знам няколко такива случки и ми се иска да вярвам, че има нещо, че душите са живи и има някаква сила, Бог ли е? Искам да вярвам, че е така, че душата продължава да живее. – Разбира се! Независимо кой в какво вярва – в някаква сила, или в Бог, но само това, че вярваме, че е с нас и може да ни помогне в труден момент, ни дава сила. – Мотото ми е – Гледай напред! Надявам се всички да имаме една по-светла година във всяко едно отношение – да има повече позитивизъм, доброта, любов и усмивки.   Харизматичната актриса Искра Радева дължи влечението си към сцената на своята баба, с която прекарала голяма част от детството си, защото родителите й били почти постоянно ангажирани. Тя била много интересна и артистична жена – една от признатите красавици на София и всяка седмица я водела по две пъти на театър, опера и балет. Майката на Искра също имала певческа дарба и била една от най-обещаващите ученички на известния Христо Бръмбаров. В началото Искра също взима уроци по оперно пеене, но по-късно избира актьорската професия. Неин преподавател във ВИТИЗ е незабравимият Апостол Карамитев, от който тя си признава, че е научила много. След завършването тя се присъединява към трупата на Младежкия театър. През 1997 г. напуска и две години по-късно основава своя театър – “Искри и сезони”, който бързо печели обичта на публиката. Освен актриса, продуцент и певица, благодарение на изразителният си глас, Искра е много ангажирана и в дублажа. Сред най-известните филмови героини, които е озвучавала е Меги Клийри от “Птиците умират сами”. Неин е гласът зад кадър и в други обичани сериали като “Богат, беден” и “Завръщане в Рая”.", "date": "2017.11.26", "title": " Искра Радева: Политиката е по-голям театър, но с лоши актьори"}
{"url": "https://trud.bg/%d0%b0%d0%bd%d1%82%d0%be%d0%bd%d0%b8%d0%be-%d1%82%d0%b0%d1%8f%d0%bd%d0%b8-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8%d0%bc%d0%b0-%d0%bf%d1%80%d0%be%d0%b1%d0%bb%d0%b5%d0%bc-%d1%81/", "text": "България трябва да върши повече за ЕС, зави пред председателят на Европейския парламент Антонио Таяни. „Основното значение на българското председателство е свързано със стабилността на Европейския съюз. Намираме се в много напрегнат период и не е лесно, особено след изборите в Германия, след изборите във Франция, дори в Италия през следващите месеци. По време на вашето председателство, ситуацията може да се промени в най-важните страни. Ето защо вашето председателство е от ключово значение за стабилността, доброто сътрудничество в момента“, каза още Таяни. Мисля, че сте готови за председателството, България се развива и разбира се имате своите проблеми. Например корупцията, но ситуацията е по-добра от преди 15 години, заяви председателят на ЕП. „Европейският съюз трябва да се промени. И има много проблеми. Чака ни много работа срещу нелегалната миграция, тероризма, безработицата сред младите. Също бих споменал и Западните Балкани, като един от приоритетите за нас. И не само заради миграцията и тероризма, трябва да работим много с тези страни“, коментира Таяни. Преди две седмици посетих Черна Гора, през януари ще посетя Сърбия, Косово и Босна и Херцеговина, защото там се сблъскват много интереси. Да, те са европейци, но там има руски, турски, дори саудитски интереси. За нас е важно ние да бъдем лидери в сътрудничеството с тези държави. Интересувам се от България от много години. Знам много неща за вашата страна. За първи тук дойдох тук през 1998 г. и през годините съм идвал в различно качество – като евродепутат, комисар, вицепрезидент, президент на Европейския парламент, поясни Таяни. Срещал съм много добри политици. Бих посочил Мария Габриел, която се справя много добре. Също вашият премиер работи много добре. Срещнах се и с лидерите на различни групи, с които е лесно да си сътрудничим. Също и българските евродепутати – млади хора, които работят много съвестно, каза още председателят на ЕП.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.26", "title": " Антонио Таяни: В България има проблем с корупцията, но ситуацията е по-добра от преди 15 години"}
{"url": "https://trud.bg/%d0%bc%d0%b8%d0%bb%d0%b0%d0%bd-%d0%b2%d0%b5%d1%87%d0%b5-%d0%bd%d0%b0-11-%d1%82%d0%be%d1%87%d0%ba%d0%b8-%d0%be%d1%82-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b0%d1%82%d0%b0-%d0%bb/", "text": "„Милан“ продължи да губи точки в Серия А и вече е на цели 11 от четвъртото място, което дава право на участие в Шампионската лига. „Росонерите“ не успяха да победят „Торино“ на „Сан Сиро“ – 0:0. Голямата цел – класиране в най-комерсиалния клубен турнир, може да се окаже отново само мечта, ако тимът продължи с колебливото представяне. Италианският колос не е участвал в Шампионската лига от 2013 година насам. За разлика от „Милан“ лидерът „Наполи“ продължава със силното си представяне през сезона. Играчите на Маурицио Сари победиха като гости „Удинезе“ с 1:0 и се върнаха на върха. Единственото попадение отбеляза Жоржиньо. Той пропусна дузпа, но успя да се разпише при добавката. „Рома“ пък се издъни при гостуването си на „Дженоа“. Българският нападател на домакините Андрей Гълъбинов е контузен и пропусна мача. И без него обаче „Дженоа“ успя да спре серията на „римските вълци“ от 13-а поредна победа на чужд терен в Серия „А“. Освен това „Рома“ бе и с пет последователно победи. Те можеха да бъдат шест, но глупава постъпка на капитана Даниеле Де Роси удари без топка в наказателното поле резервата Джанлука Лападула и беше изгонен. Нападателят на „Дженоа“ пък бе точен от последвалата дузпа, с което донесе точка на своя тим. Преди това Стефан Ел Шаарауи бе дал преднина на „Рома“.", "date": "2017.11.26", "title": " „Милан“ вече на 11 точки от Шампионската лига"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b7%d0%b0%d1%8f%d0%b2%d0%b8-%d1%87%d0%b5-%d1%89%d0%b5-%d0%bf%d0%be%d0%b4%d0%b0%d0%b4%d0%b5-%d0%be%d1%81%d1%82%d0%b0%d0%b2%d0%ba%d0%b0-%d0%b0%d0%ba%d0%be/", "text": "Турският президент Реджеп Тайип Ердоган заяви, че ще си подаде оставката, ако опозицията докаже твърденията си, че той и неговото семейство имат участие в офшорни компании в чужбина, пише  „В коя офшорна компания имам участие? Докажeте го. Ако не можете, напуснете политиката. Ако успеете, аз самият ще се откажа от кариерата си и президентския си пост“, заяви Ердоган. Думите на турския президент са направени във връзка с по-ранно изказване на лидера на опозицията Кемал Кълъчдароглу, според което хора от близкия кръг на Ердоган са участници в офшорни компании за пране на пари.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.26", "title": " Ердоган заяви, че ще подаде оставка, ако опозицията докаже, че със семейството му имат участие в офшорни компании в чужбина"}
{"url": "https://trud.bg/%d0%b2%d0%bc%d1%80%d0%be-%d0%be%d1%82%d0%b1%d0%b5%d0%bb%d1%8f%d0%b7%d0%b0-%d0%b3%d0%be%d0%b4%d0%b8%d1%88%d0%bd%d0%b8%d0%bd%d0%b0%d1%82%d0%b0-%d0%be%d1%82-%d0%bd%d1%8c%d0%be%d0%b9%d1%81%d0%ba%d0%b8/", "text": "Около 200 души се включиха в организирания от ВМРО „Български марш” по повод 98-мата годишнина от подписването на тежкия за нашата страна Ньойски договор, информира  Факелното шествие тръгна от Паметника на незнайния войн, за да стигне до войнишкия паметник в градинката на НДК. Участниците носеха транспаранти с надписи като „Западните покрайнини: завинаги български” и „Мизия, Тракия, Македония”. Сред тях имаше и облечени в народни носии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.26", "title": " ВМРО отбеляза годишнината от Ньойския договор с „Български марш”\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b3%d0%b5%d1%80%d0%b1-%d0%b8%d0%bc%d0%b0-93-506-%d1%87%d0%bb%d0%b5%d0%bd%d0%be%d0%b2%d0%b5/", "text": "За последните 3 години сме увеличили членовете на ГЕРБ с 10 000, заяви зам.-председателят на партията Цветан Цветанов в отчет на Изпълнителната комисия. „Днес вече имаме 93 506 членове, а още 2000 човека са се влели в младежкото ни движение“, обобщи той по време на 4-ото Национално събрание на ГЕРБ. Цветанов подчерта помощта на фондациите „Конрад Аденауер“ и „Ханс Зайдел“ за дейността на женското движение в партията. Както и свършеното от Старейшини ГЕРБ“ – „при тях има най-много професори и участват активно в правенето на политики.“, обясни Цветанов. Като силен морален жест определи Цветанов подкрепата на Обединени патриоти за втория кабинет на Бойко Борисов, в който бяха ГЕРБ и Реформаторският блок, а националистите реално не участваха  в изпълнителната власт. Местната власт трябва да има реален импулс, препоръча зам.-председателят на партията.Силата на ГЕРБ е, че успяхме да направим политика за всяко едно населено място, без значение дали е малко или голямо, обясни той. Специално Цветанов подчерта ролята на сегашния председател на НС Цвета Караянчева в Кърджали и изрази увереност, че ГЕРБ ще има кметове в региона след вота през 2019 г. Истински достойни партийни членове нарече зам.-председателят  Цецка Цачева и Пламен Манушев, защото се приели решението да участват в президентската надпревара, макар и загубена от тях.Фалшивите новини, манипулациите посочи Цветан Цветанов като основната причина за изборния неуспех. Изборът на коалиционни партньори след последните парламентарни избори в лицето на Обединените патриоти беше единствено правилният, продължи Цветанов. За българското европредседателство и европейския път на страната подчерта важната  роля и качества на лидера Бойко Борисов. Управлението е стабилно, категоричен беше зам.-председателят на ГЕРБ. Цветан Цветанов не скри и проблемите по места, посочвайки загубата на два областни центъра –  Добрич и Плевен.   Недобър в момента бил климатът в структурата в Плевен, призна той. Вече били преодолени  проблемите в Пазарджишко, в Пловдивска област. Зам.-председателят на ГЕРБ препоръча интензивни срещи с хората, защото личният контакт е много важен, а той ще помогне за реален анализ за предстоящите след година и половина местен вот. Затова Цветанов и поиска от министрите да обръщат внимание на проблемите във всички общини. Опозицията търси странна легитимация с действията си, не пропусна политическите опоненти партийният заместник на Бойко Борисов.Той благодари на премиера за истинския диалог между различните власти, но припомни, че силата да взема решения е на парламентарната група. Цветанов завърши изказването си с номинация на Борисов за председател на ГЕРБ и декларира, че той ще гласува за него.", "date": "2017.11.26", "title": " Цветан Цветанов: ГЕРБ има 93 506 членове"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5%d1%82%d0%be-%d0%b2%d0%b8%d0%b4%d1%8f-%d0%bc%d0%b8%d0%b7/", "text": "Министърът на образованието и науката Красимир Вълчев гостува през уикенда в закътаното пазарджишко село Биркова (Община Велинград), където лично се запозна с мизерните условия, при които учат децата в местното Основно училище „ Д-р Петър Берон“. ВИП-гостът  имаше възможност да изпробва и неудобните стари ученически чинове, докато разговаряше с малките жители на планинското село и с техните преподаватели и слушаше с интерес кратката програма, която възпитаниците на ОУ „Петър Берон” бяха подготвили. Министър Вълчев остана втрещен, след като с очите си видя учителската стая в местното школо, която била широка цели…3 квадратни метра! 5 пъти по-големи – 15 квадратни метра, пък били самите класни стаи, но заради ограничения им брой 90-те деца от Биркова и съседните населени места учели на две смени, като 65 от тях пътували всеки ден десетки километри в двете посоки. „Хората от Биркова ми обясниха, че Основно училище „Д-Р Петър Берон” се помещава в бившата Здравна служба на селото и затова стаите са маломерни. Но децата тук са много ученолюбиви, няма никакви отсъстващи от училище, а в Биркова никога не са имали и проблеми с агресията сред учениците. Учителите пък ми разказаха, че някои от децата отказвали да си ходят у дома, дори и когато били болни и с висока температура, защото се притеснявали да не пропуснат някой урок”, коментира министър Красимир Велчев. Той е щастлив, че скоро от мизерията в ОУ „Д-р Петър Берон” няма да има и следа, след като преди 20-ина дни правителството отпусна 1 718 000 лв. на Община  Велинград за изграждането на нова сграда на училището в село Биркова. ОУ „Д-р Петър Берон” в Биркова е основано през 1924 г., а първата учителка в него е Надка Градинарова от Велинград. При откриването на интерната в село Албаница през 1967 г. училището в Биркова е временно закрито, но през 1979 г. отваря отново врати От 1991 г. е със статут на защитено, средищно основно училище с присъединена група в детска градина и с общинско финансиране. При посещението си в Биркова министър Красимир Вълчев бе придружаван от кмета на Община Велинград д-р Костадин Коев и ресорния за образованието заместник-кмет Исмаил Моллов, които обещаха за началото на учебната 2018/2019 година да бъде завършена новата сграда на ОУ „Д-р Петър Берон” и децата да учат само сутрин на една смяна.   ВИП-гостите бяха посрещнати в Биркова традиционно с хляб и сол от деца, облечени в народни носии. Кметът на селото Красимир Коруджиев, директорът на ОУ „Д-р Петър Берон” Муса Чолаков, учители и местни жители пък изказаха сърдечните си благодарности за финансовата помощ и  оказаното им внимание и декларираха, че с нетърпение очакват новото училище да отвори врати.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.26", "title": " Министърът на образованието видя мизерията в училище в закътано родопско село\t\t\t"}
