{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%b8%d0%b7%d0%bd%d0%b5%d1%81%d0%bb%d0%b0-1-%d0%bc%d0%bb%d1%80%d0%b4-%d0%b5%d0%b2%d1%80%d0%be-%d0%be%d1%80%d1%8a%d0%b6%d0%b8%d1%8f-%d0%b7%d0%b0-%d1%81/", "text": "Износът на френски въоръжения за Саудитска Арабия отчита ръст от 50% за 2018 г. и е в размер на над 1 млрд. евро. Това сочи редовен годишен доклад на правителството в Париж, цитиран от Ройтерс. Общия размер на оръжейните продажби от Европа за саудитското кралство за миналата година отбелязва ръст от 30 на сто и възлиза на 9,1 млрд. евро, се посочва още в документа. Основният компонент от оръжейните доставки на Париж за Рияд са патрулни катери, които е вероятно Саудитска Арабия да използва в морската блокада наложена над пристанищата на Йемен, където страната участва в кървава гражданска война.  Общият обем на износа на френско въоръжение за Близкия Изток, където Париж се опитва да се увеличи изтъняващото си дипломатическо влияние, за 2018 г. възлиза на 4 млрд. евро. Основната част от тази сума идва от Катар, който миналата година подписа договор за доставка на изтребители “Рафал” и хеликоптери, на стойност 2,4 млрд. евро. Катар се смята за регионален съперник на Саудитска Арабия, но не участва в конфликта в Йемен припомнят наблюдатели.", "date": "2019.06.04", "title": " Франция изнесла 1 млрд. евро оръжия за Саудитска Арабия\t"}
{"url": "https://trud.bg/%d0%bd%d0%b0%d0%b4-100-%d0%b4%d0%b5%d1%86%d0%b0-%d0%be%d1%82-%d0%b8%d0%bd%d1%81%d1%82%d0%b8%d1%82%d1%83%d1%86%d0%b8%d0%b8-%d0%bd%d0%b0-%d1%84%d0%b5%d1%81%d1%82%d0%b8%d0%b2%d0%b0%d0%bb-%d0%bd%d0%b0/", "text": "Над 100 деца от социални институции в страната са включени в едноседмичния Фестивал на радостта, който се провежда в Националния детски комплекс в Ястребино. 23-то му издание събира деца от 17 такива социални звена в страната. До 11 юни те ще се забавляват заедно. В  програмата им са включени игри, спортни, творчески модули и други. На децата ще гостуват танцови и певчески състави от Центъра за младежки дейности и инициативи в Търговище, а Кукленият театър ще играе за тях на сцената в комплекса. По време на фестивала децата ще участват в пресъздаване на обичаите от Гергьовден, които се почитат от различните етноси. Организатор на фестивала е Обществен фонд „Детство”, а реализацията му става благодарение на подкрепата на дарители, екипите на социалните центрове и други.", "date": "2019.06.04", "title": " Над 100 деца от институции на Фестивал на радостта в Ястребино"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d1%87%d0%b0%d1%81%d1%82%d0%b8%d1%87%d0%bd%d0%be-%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8-5/", "text": "След сигнал за преливане на язовир „Тутраканци“ на територията на община Провадия е създадена организация, от общинския щаб е обявено частично бедствено положение, ъобщиха от пресцентъра на МВР. Два екипа на пожарната и хидромодул бяха изпратени на място, над стената се поставяха чували с пясък, предприе се и разширяване на преливника с помощта на багер. Заради непосредствена опасност бяха временно евакуирани част от жителите на селото. Към момента се отчита спад в нивото на язовира, няма и преливане през стената. Междувременно е предупреден и кметът на съседно село Бозвелийско за готовност за евакуация при необходимост, както и областният управител за създадената организация и състоянието към момента.", "date": "2019.06.04", "title": " Обявиха частично бедствено положение в Провадия, заради преливащия язовир „Тутраканци“"}
{"url": "https://trud.bg/%d1%88%d1%83%d0%bc%d0%b5%d0%bd%d1%81%d0%ba%d0%b8-%d0%bf%d0%be%d0%bb%d0%b8%d1%86%d0%b0%d0%b9-%d0%bf%d1%80%d0%b5%d0%b2%d0%b7%d0%b5%d0%bc%d0%b0-2500-%d0%ba%d0%bc-%d1%81-%d0%ba%d0%b0%d1%8f%d0%ba-%d0%bf/", "text": "Шуменският полицай Тихомир Радев предприема приключение по Дунав – ще преплава 2500 км от от Германия до Черно море сам, без логистика, с каяк. Стартира на 11 юни от град Инголщад, а на 31 август рискованата авантюра-сбъдната мечта е възможно да е реалност. „Ще разчитам на себе си, имам умения, знания и опит“, казва Тихомир. Уточнява, че това, което му предстои ще бъде абсолютно изпитание не на физиката, а на психиката. „Това ще бъдат 2 месеца и половина сам, ще лагерувам извън урбанизирани територии, без контакт с хора“, споделя той. Снимки: Цветелина Георгиева и Личен Архив Подобно екстремно гребане в режим на оцеляване не е реализирано до момента в световен мащаб, но целта на шуменеца не е просто лично приключение, а да каже нещо много важно на младите хора: да четат и да мечтаят. „Но не да останат мечтатели във фотьойла, а да приключенстват извън дигиталния свят“, настоява Тихомир. Неговата мечта се родила преди 35 години, когато като 12-годишен прочел „Дунавския лодкар” на Жул Верн и закопнял да преодолее същия маршрут в подобни условия. Така наскоро купил на кредит за 3 150 лв. каяка си, който тежи 28 кг. /дълъг 5 м. и широк 63 см. б.а./ В него товарът може да е до 120 кг. „Всеки грам над това ще трябва да го тикам сам 2500 км, затова багажът ми е сведен до минимум“, каза Тихомир. В момента той тежи 94 кг. и затова взема само най-нужното – газов котлон, палатка, няколко тениски, бельо и топла връхна дреха. Няма да носи храна, нито вода. Планирал е да купува живителната течност, защото речната е невъзможна за пречистване. Ще разчита на риболов и дай Боже на добри рибари. Тихомир е бивш главен скаут, затова очаква подкрепа и от скаутски организации по пътя си. Понеже не знае къде кога ще стигне е възможно и да не се състоят такива срещи. Признава, че от 2 г. се готви технически и иноформационно за предизвикателството. Вече е проучил реката километър по километър и е изброил към 19 „капана“ по пътя си. Това са водосбори, електроцентрали, шлюзове. Освен това трябва да се предвидят и метеорологични рискове – бури със силен вятър, който може да вдигне вълни до 1,5 м., обяснява Тихомир. Разминаването с товарни и круизни кораби на места също ще крие рискове. Шуменецът има 15-годишен опит във водните спортове – управлявал е каяк, ветроходен сал, а с приятелката му преминали с водно колело по Дунав от Видин до Силистра. Цар е и на пешеходните обиколки – за месец е прекосил България. Смее се, че на места го качвали каруцари. За да има време да сбъдне мечтата си, миналата година полицаят не излязъл в отпуск и с полагаемата за 2019-та година му се събират повече почивни дни. Частни фирми подкрепят идеята на Тихомир, а проектът му е съвместен с неговия приятел и бивш работодател Харизан Харизанов. Зад него застава и община Шумен, която отпусна 2 000 лв. за реализация на инициативата. На каяка, освен националния флаг, ще се вее и знамето на Шумен. „Поздравления, вярвам в теб!“, обърна се градоначалникът Любомир Христов към ентусиаста, чийто възможности добре познава от времето, когато не е бил кмет, а е ръководил ОДМВР-Шумен. Две екшън камери на лодката ще снимат маршрута на шуменеца. Той периодично ще изпраща и клипове до медийния партньор Радио Шумен. Целта е проектът „Приключение по Дунав“ да завърши и с филм, който да влезе в училищата. Посланието на Тихомир е и към възрастните, на които иска да каже, че никога не е късно да сбъднеш детската си мечта. Своята ще реализира на 47 години.", "date": "2019.06.04", "title": " Шуменски полицай превзема 2500 км с каяк по Дунав\t"}
{"url": "https://trud.bg/%d0%bd%d0%b0%d0%b4%d0%bf%d0%b8%d1%81%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%81%d1%83%d0%b1%d1%81%d0%b8%d0%b4%d0%b8%d0%b8%d1%82%d0%b5-%d0%be%d0%b1%d1%8f%d0%b2%d0%b5%d0%bd%d0%be-%d0%b7/", "text": "Практиката е от 2002 г., а не от 2016 г. След разпореждане на главния прокурор Сотир Цацаров проверка на Върховната административна прокуратура (ВАП) установи, че информацията на “Шоуто на Слави” за надписани партийни субсидии е вярна. Пари над определените в закона за бюджета 11 лв. на действителен глас, са получили петте формации в Народното събрание – ГЕРБ, “БСП за България”, “Обединени патриоти”, ДПС и “Воля”, както и партията с над 1% на парламентарните избори през 2017 г. (“Възраждане”, бел. ред.). Освен за бюлетините за всички останали партии, субсидираните политически сили са си поделили по 11 лева и за гласовете “Не подкрепям никого”. В сряда ВАП е сезирала министъра на финансите и е определила 30-дневен срок за организация по спазването на закона и събиране на изплатените в повече суми за периода от 26 май 2016 г. до момента. Административната прокуратура е сезирала и Върховната касационна прокуратура, “предвид събраните данни за извършени престъпления от общ характер от служители на Министерство на финансите”. За надписани субсидии в последните три години беше признато и в мотивите към проекта за изменения в Закона за политическите партии, внесен от Министерския съвет. Той предвижда фиксиране на сумата на 11 лв. на глас и приспадане на надвзетите пари от следващите траншове за партиите. Миналата седмица “Труд” доказа с документи и факти, че практиката е още от 2002 г. От публикувано от държавното обвинение писмо на прокурор Ангел Алиев до министър Владислав Горанов става ясно, че проверката се е ограничила до 2016 г., след като за нарушения само във въпросния период е признал директорът на дирекция “Държавни разходи” в докладна записка от 22 май 2019 до зам.-министър на финансите. В обяснението си след избухването на скандала въпросният служител (Владимир Петров, бел. ред.) обяснил, “че е допусната грешка при формирането на общата сума за финансиране на политическите партии поради възникнало заблуждение”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Надписването на субсидиите обявено за незаконно (обзор)\t"}
{"url": "https://trud.bg/%d1%81%d0%b0%d0%bc%d0%be-%d0%b5%d0%b4%d0%bd%d0%be-%d0%b4%d0%b5%d1%82%d0%b5-%d0%bd%d0%b5-%d1%81%d0%b5-%d0%ba%d0%bb%d0%b0%d1%81%d0%b8%d1%80%d0%b0-%d0%bf%d0%be-%d0%bf%d1%8a%d1%80%d0%b2%d0%be-%d0%b6%d0%b5/", "text": "99,99 процента от децата, които ще бъдат в първи клас в Сливен и общината, са одобрени за прием на първото класиране, по посоченото от родителите им първо желание за предпочитано училище. Само едно от общо 1 106 деца не е записано на първо класиране. То е посочило едно-единствено желание. За посоченото учебно заведение е имало и други кандидати със същия брой точки. Но компютърът му е определил по-голямо случайно число, обясниха експерти от общината. „Незаписани първокласници няма да има“, казаха още от общината. Обявените свободни места са 1 491, като 1 064 са в учебните заведения в града. Моудулът за регистрация на заявленията е бил отворен точно в 13 часа на 28 май. Първото заявление е било регистрирано в 13,02 часа. Децата трябва да бъдат записани на място в училища, от 5 до 7 юни срещу представяне на съответните документи. Незаписаните в срок деца автоматично отпадат от приетите, губят входящия си номер, с който са участвали в класиране и могат да кандидатстват отново за прием с нов входящ номер и ново заявление. Заявлението на единственото некласирано дете ще бъде прехвърлено автоматично към следващото класиране. Възможни са и промени в обявения вече резултат, ако родителите променят заявеното предпочитание за училище.", "date": "2019.06.04", "title": " Само едно дете не се класира по първо желание за първи клас в Сливен"}
{"url": "https://trud.bg/%d0%bc%d0%b0%d1%88%d0%b8%d0%bd%d0%b8-%d0%b7%d0%b0-%d0%b3%d0%bb%d0%b0%d1%81%d1%83%d0%b2%d0%b0%d0%bd%d0%b5-%d1%81%d0%ba%d1%80%d0%b8%d1%82%d0%b8-%d0%b7%d0%b0%d0%b4-%d0%ba%d1%83%d1%82%d0%b8%d0%b8-%d0%b7/", "text": "Част от машините за гласуване били скрити зад кутии за кроасани в изборния ден. Това било сред основните причини, поради които в 160 (от общо 3000) секции с осигурено машинно гласуване, апаратурата да не бъде използвана нито веднъж, сочи анализ на Института за развитие на публичната среда. Друг проблем било неосигуряването на тайната на вота във Враца, Перник и Монтана, където машините били с екран към изборните комисии. Това разкри експертът от института Ива Лазарова на пресконференция, на която беше представен анализ на данните от евровота.  26% (158 967 души) от гласувалите на 26 май са използвали машинно гласуване, сочи докладът. Апаратурата била най-много използвана в 23 ИР София, 24 ИР София, както и в Габрово, а едва 10-13% от жителите на Кърджали, Търговище и Монтана избрали устройствата пред хартиената бюлетина. Над 34% от избирателите са гласували с преференция, но според експертите налице имало редица проблеми, свързани с преференциалното гласуване на машина. Основна пречка било това, че във формулярите на протоколите не било предвидено разделение между гласове с хартиена бюлетина и чрез машинен вот. “Пре­насяйки обобщената цифра, може да се допусне грешка”, обясни Лазарова. Тя посочи, че 6702 грешки е поправила ЦИК в протоколите на територията на цялата страна. Въпреки това, анализът на института показва, че в 1139 секции има несъответствие между данните от машинните протоколи и окончателните протоколи, които съдържат данни за преференциите. “Има пълна липса на пренасяне на преференции от машинното гласуване в окончателния протокол с окончателните резултати”, подчерта още Лазарова, като отбеляза, че административните пропуски били останали некоригирани. Тя напомни, че преференциите ще имат важно значение за пренареждането на листите на предстоящите местни избори тази година. Затова препоръките на експретите за избягване на административни грешки са да се публикуват своевременно методическите указания за машинно гласуване, опростяване на протоколите, както и да има стандарти за осигуряване на тайната на вота. “На евроизборите бяха късно изготвени и публикувани методическите указания относно машинното гласуване”, обясни Лазарова. По думите є обученията на районните избирателни комисии били проведени в последните дни преди изборите. Така срокът, в който представителите на РИК-овете трябвало да се подготвят, бил твърде кратък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Машини за гласуване скрити зад кутии за кроасани\t"}
{"url": "https://trud.bg/%d0%b4%d0%b0%d0%bd%d0%b8%d0%b5%d0%bb%d0%b0-%d0%b4%d0%b0%d1%80%d0%b8%d1%82%d0%ba%d0%be%d0%b2%d0%b0-%d0%bf%d0%b0%d1%80%d1%82%d0%b8%d0%b8%d1%82%d0%b5-%d0%bd%d0%b5-%d1%81%d0%b0-%d0%b7%d0%b0%d0%b1%d0%b5/", "text": "Председателят на парламентарната група на ГЕРБ Даниела Дариткова заяви пред  , че със законодателната промяна, която днес е била приета единодушно в правна комисия, надвзетите средства към партийната субсидия от политическите партии ще бъдат възстановени. „Със субсидията на политическите партии се получи неточно прилагане на разпоредбите на закона“, коментира Дариткова. Тя допълни, че гласуваната днес в комисия законодателна промяна дефинира ясно и точно какви са ангажиментите за изплащане на субсидии на политическите партии и как ще бъдат възстановени надвзетите средства, които са около 14,5 милиона. Законодателната промяна, предложена от Министерски съвет, е била единодушно приета в правна комисия на Народно събрание. Според Дариткова партиите не са забелязали, че са получили повече средства към субсидията си, защото „никой не е тръгнал да изчислява“ и допълни, че критиките на БСП и искането на оставки е некоректно, защото и те са получили субсидия. Според председателя на ПГ на ГЕРБ излизането на БСП от парламента е било грешка, която е била отчетена и от техните избиратели на европейските избори. Дариткова каза, че се надява БСП отново да се превърнат „в тази силна опозиция, която познавахме преди напускането им на парламента“. Според нея е важно да се чуват и други гледни точки в Народно събрание. Относно предложеното от депутата от ДПС Делян Пеевски намаляване на ДДС ставката върху някои продукти, Дариткова отговори: „Смятам, че темата при условие, че има толкова голяма подкрепа при двете опозиционни партии, би следвало да бъде разгледана“. Тя допълни, че по въпроса на първо място трябва да се чуят експертите, които да обяснят какъв би бил рискът за социалните плащания при едно такова намаляване на ставката на ДДС. За оттеглянето на Цветанов от всички постове в ГЕРБ, Дариткова коментира, че според нея темата трябва да бъде затворена: „Оставката е факт. Оценката е дадена от господин Борисов. Оттук нататък всеки поема своите ангажименти“. Тя допълни, че вярва, че Цветан Цветанов няма да се обърне срещу партията, защото „е приел завинаги идеята ГЕРБ и няма да изневери на тази идея“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Даниела Дариткова: Партиите не са забелязали, че са получили повече средства към субсидията си"}
{"url": "https://trud.bg/%d0%bf%d0%be%d1%87%d0%b8%d1%81%d1%82%d0%b2%d0%b0%d1%82-%d0%bd%d0%b0%d0%bd%d0%be%d1%81%d0%b8-%d0%bf%d0%be%d0%b4-%d0%bc%d0%be%d1%81%d1%82%d0%be%d0%b2%d0%b5-%d0%b2%d1%8a%d0%b2-%d0%b2%d0%b5%d0%bb%d0%b8/", "text": "Със специализирана техника от днес започна почистването на речните корита в районите под мостове във Велико Търново и общината. Кметът на старата столица Даниел Панов лично огледа няколко мостови съоръжения, за да прецизира локализирането на автокрановете. Той посети Дебелец, където бе изпратен автокран. Впоследствие кметът инспектира и работата в района на Владишкия мост. Екипи и няколко автокрана ще работят и в сряда на мостове в старопрестолния град и общината. Предстои цялостно почистване на коритото на р. Янтра в района на църквата „Свети Четиридесет мъченици“, металния железопътен мост, Владишкия мост и край църквата „Св. св. Петър и Павел“. Премахнати ще бъдат наносите, изкуствените острови, почистени ще бъдат бреговите ивици. На финал са процедурите по избор на изпълнител, а целта е подобряване на проводимостта на реката.", "date": "2019.06.04", "title": " Почистват наноси под мостове във Велико Търново и общината"}
{"url": "https://trud.bg/%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5-%d0%b7%d0%b0-%d1%82%d0%be%d0%bf-%d0%bf%d0%be%d1%81%d1%82%d0%be%d0%b2%d0%b5%d1%82%d0%b5-%d0%b2-%d0%b5%d1%81-%d0%b7%d0%b0%d0%bf%d0%be/", "text": "Резултатът на либералите променя уравнението Специална работна група от шестима официални представители на трите най-големи европейски политически семейства – консерватори, социалисти и либерали – започва от петък работа, за да определи кой ще е следващият председател на Европейската комисия, както и титулярите на останалите топ ръководни позиции в ЕС. Това съобщи електронното издание на “Политико”, като се позовава на неназовани осведомени източници от европейските институции. Решението за въвеждането на такава процедура на консултации е било взето по време на заседанието на Европейския съвет в Брюксел миналата седмица, което се проведе два дни след изборите за ЕП. В рамките на споразумението помежду им, държавните и правителствените ръководители, представляващи съответните три големи партии в държавите членки са определили шестима “координатори”, които да изберат помежду им хората, които да запълнят почти всички топ постове в ЕС. Това са премиерите на Хърватия и Латвия Андрей Пленкович и Кришянис Каринш за консерваторите от Европейската народна партия (ЕНП), министър-председателите на Холандия и Белгия Март Рюте и Луи Мишел за Алианса на либералите и демократите за Европа (АЛДЕ), и колегите им от Испания и Португалия Педро Санчес и Антонио Коща за Партията на европейските социалисти (ПЕС). През 2014 г. консерваторите и социалисти имаха достатъчно места, за да решават единствено помежду им разпределението на топ позиците на политическо ниво. Резултатът на либералите и спадът в подкрепата за двете големи партии тази година променят уравнението.", "date": "2019.06.04", "title": " Преговорите за топ постовете в ЕС започват в петък"}
{"url": "https://trud.bg/%d0%b6%d0%b5%d0%bd%d0%b0-%d0%b4%d0%b0%d0%b4%d0%b5-2400-%d0%bb%d0%b5%d0%b2%d0%b0-%d0%bd%d0%b0-%d0%b0%d0%bb%d0%be-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d0%be%d1%89%d0%b5-%d1%82%d1%80/", "text": "64-годишна сливенка даде 2400 лева на телефонни измамници. Същия ден, 4 юни, са били регистрирани още три опита за същото престъпление, предупредиха от полицията в Сливен. И в четирите случая престъпниците са действали по схемата „оказване на съдействие на МВР при задържането на опасни ало-измамници, чрез предоставянето на наличните парични суми и ценни вещи, които по-късно ще бъдат върнати“. Най-напред се получавало обаждане, че близък на жертвата е пострадал при катастрофа или друг инцидент, счупил е крак при злополука или друг някакъв инцидент. Веднага след това следвало обаждане от мъж, който се представял за инспектор от полицията. Мнимото ченге успявало да спечели доверието на жертвата си, като обяснява, че на телефона на абоната е засечено обаждане с цел измама и се налагало незабавно съдействие, за да бъдат заловени престъпниците. От ОД на МВР в Сливен съветват гражданите при получаване на подобно обаждане връзката да бъде незабавно прекъсната. Служителите отправиха апел към сливенци, ако има самотно живеещи близки, които разполагат със стационарен телефон, веднага да се свържат с тях и да ги предупредят, че е възможно да получат обаждане с цел измама. От полицията още предупредиха, че не е изключена схемата да бъде променена, но искането на пари и ценности винаги остава.", "date": "2019.06.04", "title": " Жена даде 2400 лева на ало-измамници, още три опита за ден в Сливен"}
{"url": "https://trud.bg/%d0%be%d1%82%d0%bc%d0%b5%d0%bd%d0%b8%d1%85%d0%b0-%d1%87%d0%b0%d1%81%d1%82%d0%b8%d1%87%d0%bd%d0%be%d1%82%d0%be-%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be-%d0%bf%d0%be%d0%bb%d0%be%d0%b6-3/", "text": "Със заповед на кмета на Горна Оряховица инж. Добромир Добрев от 17 часа във вторник се отменя частичното бедствено положение на територията на общината за с. Първомайци. То бе обявено вчера, заради запушените отвори на Александровския мост и създадената предпоставка за излизане на река Янтра от коритото й. Част от дъгите на съоръжението бяха затлачени от клони и дънери, довлечени от реката, заради обилните дъждове. Мостът, който е част от републиканския път ІІ-53 (Поликраище – Елена) бе временно затворен и почистен със специализирана техника.", "date": "2019.06.04", "title": " Отмениха частичното бедствено положение в Община Горна Оряховица\t"}
{"url": "https://trud.bg/%d0%bd%d0%b5%d0%bc%d0%be%d1%82%d0%b8%d0%b2%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-%d0%bd%d1%8f%d0%ba%d0%be%d0%b8-%d0%be%d1%82-%d1%81%d1%8a%d0%b4%d0%b5%d0%b1%d0%bd%d0%b8%d1%82%d0%b5/", "text": "„Немотивирането на някои от съдебните актовете няма да застраши справедливостта на съдебния процес и ефективността на правосъдието“, това каза на брифинг пред журналисти председателят на Апелативен съд – Бургас Деница Вълкова по повод проведената в гр. Бургас национална конференция „За ефективността на правосъдието“. На този първи по рода си професионален форум, организиран от ВСС, магистрати от цялата страна обсъждаха и приеха мерки за повишаване ефективността на правосъдието и за преодоляване неравномерната натовареност на съдилищата. Съдия Вълкова поздрави ВСС за инициативата и възможността съдиите да споделят вижданията си по важните за работата им въпроси. Пред журналисти председателят на Апелативен съд – Бургас акцентира върху изразени след конференцията опасения на неспециалисти, че съдиите търсят начини да облекчават работата си без да мислят за това, колко е важно да се мотивират всички съдебни актове. По думите й е нужно са бъде пояснено на широката аудитория кога се налага съкращаване на мотивите на съдебните актове, а в някои случаи дори да не се пишат мотиви, без от това да пострада правосъдието. Тя припомни част от направените на конференцията предложения, за това в кои случаи може да се съкрати писането на мотиви, в това число и представи два каталога с възможни мерки за промяна в стандарта на мотивиране на съдебните актове. Първата група са мерки според сега действащата нормативна уредба Сред тях са препоръките за “кратки, точни, ясни и убедителни мотиви“, съгласно указания на Върховния съд в Постановление на Пленума на Върховния съд от 1953 година, актуални и днес. За да се намали обема от работа при мотивирането на съдебните актове, съдиите следва задължително да проучват делото преди съдебното заседание и да се ориентират бързо и точно в обстоятелствата от предмета на доказване, съобразно конкретния правен спор, като събират доказателства само за тях. Следващото предложение е на базата на анализ на процесуалния опит на Великобритания и Италия, в които държави се допуска наред с писмените бележки, самите страни в процеса да предоставят проект на съдебни актове. Мярката може да бъде приложена у нас по малки спорове до до 1000 лв., допълни съдия Вълкова. Тя повтори несъгласието си с тезата, че съдиите в България са повече на глава от населението в сравнение с друга европейски държави, поради което не трябва да се обсъждат мерки за тяхното разтоварване. „Това е вярно само статистически. Съдиите в България работят и повече защото, само по изключение се подпомагат от съдебни помощници, като в районните съдилища няма такива. Освен това българските съдии работят в среда на непрекъснати законодателни промени“, коментира Председателят на Апелативен съд- Бургас. Не на последно място предложи да се обмисли и създаването на т. нар бланкови мотиви, за което е нужна реализация на електронното правосъдие, защото е по-лесно тези мотиви да са на документи в структуриран формат, а не в PDF формат, както работи Търговският регистър. Важно е ВКС да постанови тълкувателно решение по противоречивата съдебна практика, дали е допустима съдебна спогодба по всички видове дела. Ако се допусне съдебна спогодба при по – голям кръг дела, по тях съдията няма да пише мотиви, а ще концентрира усилията си за мотивиране на съдебни актове по дела с фактическа и правна сложност. Втората група предложения за съкращаване на мотивите на съдебните актове са възможни само ако бъде допълнена разпоредбата на чл. 121 ал.4 от Конституцията на Р България, която гласи: „Актовете на съдилищата се мотивират“. Предложението е да бъде добавен текст, „освен в изрично посочените в закон случаи“. Позовавайки се на предвидената в Конституцията процедура за такава законодателна инициатива, съдия Вълкова добави, че подобен дебат може да стартират ¼ от народните представители или дори само еднолично президентът. Ако се постигне конституционната промяна, може в процесуалните закони се предвиди съдиите да мотивират съдебните актове като акцентират само върху доводите на губещата страна. Другите предложения са да се обявява на страните само резултата от делото /диспозитива на решението/ и да се пишат мотиви само при постъпила редовна и допустима жалба срещу съдебния акт. На следващо място административният ръководител на АС – Бургас предлага, съдът да не се мотивира по доводи на страни, които използват език на омразата. Вълкова посочи, че в Бургаския апелативен район има десетки случаи, макар и само от няколко страни, които в документите си до съда използват такъв нецензурен език. Според нея по този начин няма да бъдат стимулирани подобни ищци, страни и жалбоподатели да злоупотребяват с правото си на свободно изразяване при воденето на дела. Съдът да не мотивира и разпореждания, с които оставя без разглеждане или връща жалба на страна, която злоупотребява с това си право по така наречените „каскадни дела“, когато не се плаща дължима държавна такса, след отказ на съда да освободи страната от това плащане, предложи още магистратът. Съдия Деница Вълкова се обяви за преодоляване на формализма в наказателния процес и приемане на Закон за вещите лица, като даде конкретни примери от съдебната практика, за да обоснове тази необходимост. „Предложенията бяха обсъдени и получиха подкрепа на националната конференция в гр. Бургас“, коментира председателят на Апелативен съд – Бургас и изрази надежда те да бъдат реализирани и на практика. В края на срещата с медиите съдия Вълкова още веднъж благодари на Висшия съдебен съвет за организирането на високия форум и сподели задоволството си от факта, че съдиите от страната са консолидирани в усилията си за подобряване на работата си и повишаване на ефективността на правосъдието.", "date": "2019.06.04", "title": " Немотивирането на някои от съдебните актовете няма да застраши справедливостта на съдебния процес и ефективността на  правосъдието"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-415/", "text": "Нещо ни пързалят американците с парите за 8 самолета Ф-16 Максималната прогнозна цена е 1,673 долара, която не може да се надхвърля. След 2 седмици получаваме проектодоговора и започваме да се пазарим.               Необходим е дебат за това има ли цена човешкият живот Малусът в „Гражданска отговорност“ трябва да компенсира бонуса, казва Светла Несторова, председател на управителния съвет на Асоциация на застрахователите в България, в интервю за „Труд“.             Антиправославна реторика – поредната опорна точка Завоалирана в османофилията на българските интелектуалци, тя води до разединение и объркване в знанията – коментар на проф. Нина Дюлгерова.             Геният на измамата Колю Американеца „Неоалхимичен способ“ лови балъци лапнишарани. Прави от кило злато три, позлатява Първомайско.           Не се смейте на дебелака Силует на Анди Руис-младши. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Вижте акцентите в броя на вестник „Труд“ в сряда, 5 юни 2019"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d1%81%d0%b0%d1%89-%d0%b8-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d1%89%d0%b5-%d1%81/", "text": "САЩ и Великобритания трябва да продължат добрите си отношения и след Брекзит, заяви премиерът Тереза Мей на съвместна пресконференция с американския президент Доналд Тръмп. Според нея двете страни тепърва ще започват да изграждат още по-здрава връзка помежду си. Американският президент от своя страна добави, че двете държави имат „прекрасни икономически отношения“ и че смятат да сключат „феноменална търговска сделка“, след като Обединеното кралство напусне Европейския съюз. Тръмп добави, че за него е било чест да работи с Тереза Мей, която на 7 юни ще подаде оставка, и че двамата заедно са създали най-великият съюз между две държави, който светът някога е виждал. Двамата лидери коментираха и Брекзит, като Мей за пореден път изтъкна, че е сключила добра сделка и че Великобритания задължително трябва да излезе от ЕС със споразумение. Премиерът добави и че напускането на съюза вече е отговорност на нейният наследник. Тръмп беше попитан и за мнението му относно кандидатите за нов лидер на Консервативната партия. Той отново заяви подкрепата си за Борис Джонсън, като повтори, че бившият кмет на Лондон би свършил чудесна работа. Според него добри кандидати са и външният министър на Великобритания Джеръми Хънт и министърът на околната среда Майкъл Гоув. Американският президент коментира и факта, че по улиците на Лондон излязоха хора, които протестират срещу визитата му. Той каза, че това е лъжа и че хиляди са скандирали името му. По време на пресконференцията Тръмп нападна кмета на Лондон Садик Хан, който по-рано определи държавния глава като момче за плакати на крайнодесните по света. „от това, което знам той не е много добър кмет. Не смятам, че трябва да критикува представители на САЩ, които могат да направят толкова много неща за Обединеното кралство. Той има негативно влияние“, заяви Тръмп. Американският държавен глава успя да изненада медиите, като разкри, че лидерът на британската опозиция Джеръми Корбин е поискал среща с него, но той му е отказал. От Лейбъристката партия потвърдиха новината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Доналд Тръмп: САЩ и Великобритания ще сключат феноменална търговска сделка\t"}
{"url": "https://trud.bg/%d0%be%d0%b1%d0%b5%d1%89%d0%b0%d0%b2%d0%b0%d1%82-%d0%bf%d0%be-%d0%b5%d0%b2%d1%82%d0%b8%d0%bd-%d0%b3%d0%b0%d0%b7-%d0%b7%d0%b0-%d0%b1%d0%b8%d0%b7%d0%bd%d0%b5%d1%81%d0%b0/", "text": "Променят Закона за енергетиката По-добри цени на газа за бизнеса е един от ефектите, който ще постигне създаването на борса за природен газ у нас. Това заяви министърът на енергетиката Теменужка Петкова на кръгла маса, на която беше представена стратегията за новата борса, организирана от комисията по енергетика към Народното събрание. По думите й борсата ще гарантира достъп до конкурентни цени и до сигурни доставки. Именно създаването на такъв пазар е една от двете стъпки за реализацията на газов хъб „Балкан”. Другата е изграждане на липсващата инфраструктура до съседните страни, по която правителството предприема сериозни стъпки, напомни Петкова. Лидерът на НФСБ Валери Симеонов попита какъв друг газ, освен руски, ще постъпва в бъдещия хъб. Работим по няколко проекта, отговори министърът и даде за пример вноса на втечнен газ от САЩ. Имаме предложение за дългосрочен договор за 5 години за внос на такова синьо гориво, заяви Петкова. И допълни, че друг проект е интерконекторът с Гърция, който ни свързва с Южния газов коридор. Имаме и договор с азербайджанската държавна нефтена компания СОКАР и от 2020 г. се очаква да внасяме от там 1 млрд. куб. метра газ на година. При положение, че потреблението у нас е 3 млрд. куб. метра годишно, на практика това е една трета от нужните ни количества, изчисли Петкова. Имаме възможности за внос на сериозни количества газ, подчерта и председателят на Комисията за енергийно и водно регулиране Иван Иванов. Предстои да бъдат внесени промени в Закона за енергетиката, за да се създаде правна рамка за работа на газовата борса. Председателят на комисията по енергетика Валентин Николов увери, че промените ще бъдат внесени от народни представители, а не от Министерски съвет, за да започне бързото обсъждане на първо четене.", "date": "2019.06.04", "title": " Обещават по-евтин газ за бизнеса\t"}
{"url": "https://trud.bg/%d0%b8-%d0%b2%d0%be%d0%b5%d0%bd%d0%bd%d0%b0%d1%82%d0%b0-%d1%82%d0%b0%d0%b9%d0%bd%d0%b0-%d0%bf%d1%80%d0%b5%d1%87%d0%b8-%d0%bd%d0%b0-%d0%b0%d1%80%d0%bc%d0%b8%d1%8f%d1%82%d0%b0/", "text": "Министерството на отбраната се опитва да спести поне 4-5 месеца от процедурата за приемане на войници. Нещо, за което се говори от години, е на път да намери своето решение. Представете си, че печелите конкурс за работа в една фирма и се налага да чакате близо половин година, за да ви кажат, че ставате. През това време не ви остава нищо друго, освен да мечтаете за бъдещата си работа, което не винаги е най-добрия начин на живот. За да спечели надпреварата във времето, Министерството на отбраната предлага изменения и допълнения на Правилника за прилагане на Закона за отбраната и Въоръжените сили (ЗОВС). Една от целите е създаване на условия класираният кандидат веднага да бъдат приет на военна служба, т.е. да не чака съответното проучване, което да покаже дали може да му се има доверие. Анализът на проведените конкурси показвал, че на класираните за приемане на съответните длъжности се налага да чакат четири и повече месеца, често и до половин година, издаването на разрешение за достъп до класифицирана информация, преди да сключат договор за военна служба. Така се губят хора за армията. Имаме много такива случаи, признава началникът на отбраната генерал Андрей Боцев. С промяната ще се създаде възможност кандидатите, които не притежават изискващо се разрешение за достъп до класифицирана информация, след като сключат договори за военна служба, да бъдат приети на длъжностите, за които са класирани, и след това да бъдат взети в разпореждане на министъра на отбраната по специален щат. Ще се водят там, докато получат изискващото се разрешение или отказ за достъп до класифицирана информация, се посочва в мотивите към проекта. И ще се обучават при определени ограничения. Няма проблем с нарушаване на закона, защото законодателят е направил така, че допълнителните условия за приемане на военна служба се определят от правилник. Още една надпревара се мъчи да спечели Министерството на отбраната. Тя е с работодателите, но в интерес на истината си е доста проблематична. Все пак това компромисно съкращаване на процедурата ще предотврати досегашната практика в този период на чакане спечелилите конкурс да приемат други предложения за работа и да се отказват от военна служба. По-паметливите си спомнят какво се случи преди четири години. Този път военната тайна не само попречи на един генерал да отиде на висока натовска длъжност, но и го изпрати в запаса. Получи се така, че един анонимен сигнал задейства законов текст и бригаден генерал Димитър Шивиков, тогава командир на 61-ва механизирана бригада, т.е. на най-голямото формирование в Сухопътни войски, си подаде рапорт за уволнение поради отнемане на допуск до класифицирана информация. Доста по-късно бяха приети съответните законови промени, но и тук военната тайна си изигра ролята. Не и анонимният сигнал, разбира се. Генералът беше оправдан. Съдбата го изпрати в политиката и при по-добра ситуация можеше след неотдавнашните избори да отиде в Европейския парламент. Но да се върнем на въпроса за приема на войници, който е най-тежкият за армията. Очевидно е, че се прави всичко възможно за облекчаване на процедурата. Почти няма заседание на Комисията по отбрана, на което депутатите да не се интересуват как върви този въпрос. При гласуването на бюджета се заделят специално средства за това. За тази година, например, те са за около 800 души. Има, обаче, няколко лампички, които трябва да светят непрекъснато. Първо, в стремежа си да попълним некомплекта, да не занижим чувствително качеството на новоприетото попълнение. Особено, с оглед на модерната техника, която все пак се надяваме армията да получи. Второ, което следва от първото, не бива да създаваме впечатление, че войската е изпаднала толкова, за да е съгласна на всичко при попълване на редиците си. И трето, добре е да се знае, че един кандидат за войник би чакал и половин година за допуск до класифицирана информация, ако е доволен от заплатата, която ще взема. Така че, едва ли само военната тайна пречи на усилията за постигане на успех при приема на военнослужещи! Този прокламиран от няколко години списък с мерки за атрактивността на военната професия така и не набира необходимата скорост. Крайно време е да се разбере, че с малки срамежливи стъпки нещата няма да се решат. Административните решения, като промяната на формулата на военната заплата, новият класификатор на длъжностите и съкращаването на процедурите, заради военната тайна, водят до сравнително минимален резултат.   Как беше преди? Въпросът съвсем не е за подценяване. През 2018 г., например, стартираха общо 1 402 процедури за комплектуване на вакантни длъжности във Въоръжените сили. От проведени такива процедури бяха назначени 806 военнослужещи, като 311 от тях по процедури, започнали през 2017 г. А преди, всички младежи служеха. И то без документ за достъп до класифицирана информация. Ще излязат прави тези, които твърдят, че една от най-големите грешки на прехода е премахването на наборната военна служба.", "date": "2019.06.04", "title": " И военната тайна пречи на армията\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d0%b1%d0%b5%d1%89%d0%b0-%d1%84%d0%b5%d0%bd%d0%be%d0%bc%d0%b5%d0%bd%d0%b0%d0%bb%d0%bd%d0%b0-%d1%81%d0%b4%d0%b5%d0%bb%d0%ba%d0%b0-%d1%81-%d0%b2/", "text": "Джонсън и Хънт най-силни кандидати за мястото на Мей Американският президент Доналд Тръмп обеща на Великобритания “феноменално” търговско споразумение със САЩ, след като страната напусне окончателно Европейския съюз. Това стана по време на съвместна пресконференция с британския премиер Тереза Мей в Лондон, където Тръмп е на тридневна визита. Според американския държавен глава бъдещото търговско споразумение ще има изключителен потенциал – “два до три пъти повече” от това, което двете държави имат като стокообмен в момента. По време на разговорите си с Тереза Мей Доналд Тръмп е повдигнал и въпроса за сътрудничеството на Великобритания с китайската компания за високи технологии “Хуавей”, като Лондон и Вашингтон са достигнало до съгласие, че този въпрос не може да влияе на отношенията помежду им, особено в областта на обмена на разузнавателна информация. На въпрос на медиите за избора му на фаворит за следващ министър-председател на Великобритания, Доналд Тръмп подчерта, че двама от кандидатите за приемници на Тереза Мей – бившият и настоящият външни министри Борис Джонсън и Джереми Хънт – са всеки потенциално силни. Медиите на Острова спекулираха през целия ден кой от кандидатите за следващ лидер на партията на консерваторите ще успее да се срещне с Доналд Тръмп по време на визитата. Според информация на телевизия “Скай Нюз” президентът на САЩ е провел 20-минутен телефонен разговор с Джонсън, а в програмата му е планирана среща с министъра на околната среда и също фаворит за премиерския пост, Майкъл Гоув. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Тръмп обеща „феноменална сделка” с Великобритания (обзор)\t"}
{"url": "https://trud.bg/%d0%ba%d0%be%d0%bd%d1%81%d1%82%d0%b8%d1%82%d1%83%d1%86%d0%b8%d0%be%d0%bd%d0%bd%d0%b8%d1%8f%d1%82-%d1%81%d1%8a%d0%b4%d0%b8%d1%8f-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd-%d0%bf/", "text": "Добре ли е всеки български гражданин да има достъп до Конституционния съд? Този принципен въпрос се очерта в една знакова конференция на високо ниво, на която беше представен Сборник с избрани решения на германския Федерален конституционен съд, издаден на български с подкрепата на фондация „Конрад Аденауер“. В правните дебати по време на събитието в Съдебната палата се открои конституционният съдия  , с когото после разговаряхме за върховенството на закона у нас.  – Г-н Пенчев, в зала „Тържествена“ вие представихте пред отбрана публика три решения на германския Федерален конституционен съд и заявихте, че те сочат възможности за по-пълноценна защита на правата и законните интереси на гражданите в България. Означава ли това, че според вас тия права не са защитени достатъчно?   – Още при създаването на конституционното правосъдие в България е имало дебат по един въпрос, който стои и днес пред нас: дали да има преки жалби до Конституционния съд (КС), т.е. дали гражданите да имат достъп до него, за да защитават правата си? Животът е многообразен, той ни сервира нови и нови проблеми, казуси. КС няма как да се самосезира за тях. А тези, които са овластени от Конституцията да го сезират, няма как да обхванат всички проблеми на обществото – всички противоконституционни закони, актове на МС и укази на президента. На мен не ми се вижда нормално в XXI-ви век право да сезират българския КС да имат само определени институции и представители на трите власти – 1/3 от народните представители, МС, главният прокурор, Върховният касационен съд (ВКС), Върховният администативен съд (ВАС), по изключение състави на ВКС и ВАС, когато, решавайки някое дело се сблъска с противоконституционен закон и т.н. Достъпът до КС е твърде елитарен. А акцентът на всяка демократична коституция е защитата на правата и интересите на гражданите. Федералният конституционен съд на Германия е много уважаван и неговата практика е много богата, защото той решава житейски казуси, пречупени през законите и тяхното съобразяване с конституцията. Нашият КС се нуждае от конституционна промяна, която да позволи достъп до него и на обикновения гражданин, аз съм убеден в това. – В това е убеден и президентът Радев, който откривайки конференцията под егидата на „Конрад Аденауер“ каза: „Ключът за успеха на конституционното правосъдие е достъпността. Виждам в българския КС готовност да се мине към разглеждане на преки жалби на граждани.“  – В тази посока бяха направени вече две крачки. През 2006 г. право да сезира КС беше дадено на омбудсмана, а през 2015 г. – на Висшия адвокатски съвет. Но това право е ограничено – само, когато с някой противоконституционен закон се нарушават грубо права и интереси на граждани. То не е достатъчно. Пътят на гражданите към КС отново е опосредствен – чрез омбудсмана и Висшия адвокатски съвет. Адвокатите често се срещат с нарушения на правата на граждани, но техният съвет ни е сезирал само 2-3 пъти досега. Това е учудващо за мен, понеже, докато бях омбудсман, десетки адвокати идваха при мен с молба от техни клиенти да сезирам КС. Тогава те нямаха това право. Сега го имат, но не се възползват от него. – Вие като омбудсман неведнъж сезирахте КС.  – Не само аз, а и покойният Гиньо Ганев, и Мая Манолова, като омбудсмани се възползвахме активно от това право. – Сега сте конституционен съдия и би трябвало да се притеснявате, че получат ли право на пряка жалба, гражданите с нарушени права ще се наредят пред КС на опашка. Не е ли така?   – Не е така, въпреки че има много хора с нарушени права. Пред Федералния конституционен съд на Германия няма опашки. В държавите, в които има преки жалби, има и надеждни филтри. Има критерии, за да не може всеки за всичко да отива в КС, а да отива само, когато са изчерпани всички възможности на правораздаването и наистина са му нарушени правата. У нас, ако се направи тази необходима промяна в Конституцията, ще се разпише в специален закон редът за подаване на пряка конституционна жалба. – „Необходима“ е промяната, казвате?   – Да. Ще ви дам пример от практиката ми на омбудман. Имаше едно жестоко убийство на студент пред дискотека „Амнезия“ в софийския Студентски град. И се оказа, че дискотеката е незаконно построена, и че незаконните постройки и завземането на имоти на учебни заведения е проблем в тоя квартал. И Народното събрание (НС) наложи мораториум върху всички разпоредителни сделки с имоти там. А Студентски град не живеят само студенти. Стотици граждани дойдоха да ми се оплачат: Г-н омбудсман, ние не можем вече да си продаваме имотите, не можем дори да си извадим скица и данъчна оценка! Аз бях потресен. Но омбудсманът няма право да атакува пред КС други актове, освен закони. Писах до председателя на парламента Цецка Цачева – никакъв отговор. След 1-2 г. пак писах до председателя на парламента Михаил Миков и пак – нищо. Слава Богу, че делото стигна до ВКС и гражданската му колегия сезира КС, който без никакви особени мнения обяви мораториума за противоконституционен. Защото с него се ограничава правото на собственост без разумна причина – неадекватно и непропорционално. – А кой ще обезщети гражданите за вредите от това органичение – за изгубените пари, за пропуснатите изгодни сделки?   – Би трябвало Народното събрание (НС). В чл. 22 ал.4 от Закона за Конституционния съд се казва, че органът, чийто акт е обявен за противоконституционен, е длъжен да уреди последиците от него. Но аз не знам много случаи, в които НС е изпълнило тази разпоредба. На практика тя е по-скоро пожелателна. Представете си, че НС със закон определя нов данък, който се атакува в КС и КС казва, че е противоконституционен. Този данъk е събиран 2-3 г., докато КС се произнесе. Той връща ли се на гражданите или не? В момента отговор няма. НС със законна разпоредба би трябвало да го даде. – Конституционните решения са задължителни за всички правни субекти у нас. Но това задължение спазва ли се, или се нарушава, както става с много правила у нас?  – Помня едно решение на КС – доста остро, с което една норма бе обявена за противоконституционна. Преди обнародването му, с което то влиза в сила, беше приета същата норма, леко редактирана. Това е абсолютно неуважение към КС! Теоретично няма пречка КС да обяви една норма за противоконституционна и тя да бъде приета още 10 пъти. Това още не се е случвало, но е възможно. Факт е, че решенията на КС могат да се неглижират. – Тези решения често имат политически последици. Защо ваши колеги сърдито твърдят, че КС не може и не бива да се окачествява като политически съд?  – Аз не съм много съгласен, че няма нищо политическо в работата на КС. Разбира се, че има. Въпросът е какво разбираме под „политическо“. Ако разбираме, че конституционният съдия е лоялен към този, който го е избрал – НС, президент и т.н. – това е неприемливо, защото той трябва да служи само на Конституцията. Когато КС решава дали един закон е противоконституционен, аз не си го представям като Темида с традиционната везна и превръзка на очите. КС не е част от съдебната власт, той не е съдник в буквалния смисъл на думата. Той следи за върховенството на Конституцията. А Конституцията е жив организъм, тя не е застинала, така че като сме я приели през 1991 г., не мърдаме по никакъв начин. Не, ние трябва да я прилагаме, съобразявайки условията на живот и развитието на обществените отношения в годините. Конституцията е рамката на обществения договор. Този договор не е от векове за векове. Няма нищо страшно, ако КС днес се откаже от разбирането си за някой проблем, който е разглеждал преди години – днешните реалности са други. КС е политически орган, само че не е партиен и подчинен на този или онзи. – Добре звучи, но в решенията на някои съдии докладчици прозира подчинение на тия, които са ги избрали, нежели на основния закон на България. Не е ли така?   – Ние сме 12 съдии. По всяко дело се събираме и се произнасяме. Докладчикът предлага проект за решение, но ако мнозинството не е съгласно с него, се пише друг, а той си пише особено мнение. Аз по първото си дело на доклад – то беше по повод делото „КТБ“ – бях на особено мнение. Мнозинството не прие моето мнение, че има противоконституционност и КС се произнесе, че няма. – Конституционният съд е призван да гарантира демократичните процеси в България. Въпросът е дали успява?   – Мисля, че да. Не се сещам за драстичен отрицателен пример, който да сочи обратното. – А за положителен пример сещате ли се? За някое решение в защита на разделението на властите, неприкосновеността на частната собственост, независимостта на медиите и т.н.?   – Всяко решение на КС се взима в името на върховенството на Конституцията. Не бих казал, че едно решение е по-важно от друго. Научните работници и медиите могат да правят такива степенувания в завимост от отражението му в живота на хората. Аз съм докладчик сега по едно дело от състав на ВКС относно правните последици от решенията на КС. Чакаме становищата на заинтересованите страни и научни работници. Ние трябва да кажем: дали решенията на КС са декларации и пожелания, или от тях нещо произтича и се променя в правния мир? Отговорът е важен. Ако искаме съд, който наистина да брани Конституцията и правата на гражданите, с неговите решения трябва да се съобразяват всички. – „Не само конституционният съдия, всеки гражданин е призван да работи за опазване на правовия ред в България.“ Това пак са думи на президента. Намирате ли ги за верни?   – Да. Всеки е длъжен в личния и обществения си живот да се подчинява на законите и Конституцията на България. Затова сме правова държава, надявам се. – Разговарях често с бившия ви колега Димитър Гочев, светла му памет, за безкрайната съдебна реформа у нас. Той казваше: „Тая реформа ще е свършила, когато спрат ме питат познавам ли съдията.“ Вие как смятате?  – Като бях омбудсман, много хора ми се оплакваха от съдебната система – колко е несправедлива, как са осъдени неправилно, как всички са корумпирани и т.н. Аз им обяснявах, че омбудсманът не може да влияе на висящи и решени дела. Въпреки това, често се обръщаха към мен с дяволита усмивка и казваха: „А можете ли да се обадите на съдията?…“ Аз за съдебната реформа съм говорил толкова много, че съм омръзнал сам на себе си. Каквото съм мислил, съм го казал, каквото съм могъл, съм направил. Други хора са сега на върха на съдебната система и във ВСС. Нека и те направят това, което считат за правилно. Но е безспорно, че съдебна реформа ни трябва. – Едно дело за изнасилване, престояло 17 години на една инстанция, съобщи Съдебният инспекторат. Що за прарвосъдие е това?  – Страшно. То граничи с престъпление срещу правосъдието. Има съдии, които с години не си пишат мотивите. Като бях във ВСС, бях безкомпромисен към тях. Всякакви обяснения колко са натоварени, какви хубави мотиви пишат и колко време ги мислят тия шедьоври са абсурдни. Забавеното правосъдие не е правосъдие. Призовавам колегите да бъдат безкомпромисни. – Много авторитетни юристи и политици смятат, че изборът на главен прокурор е най-важният от всички предтоящи избори в държавата. Съгласен ли с тях?  – Да. Тримата големи – главният прокурор и председателите на ВКС и ВАС, оглавяват системата, от тях зависи политиката u. Като бях председател на ВАС, много хора ми казваха: ти не трябва да се занимаваш с политика. Отговарях: напротив, трябва да се занимавам, но безпартийно, а не с тая и оная партия. Освен да ръководят съдебните звена, тримата големи са призвани да бъдат двигатели на реформите. Това са политически фигури. Но не партийни. От техните качества много зависи. – Не е ли достатъчно да са законопослушни и компетентни юристи?   – Ако е така, можем да ги избираме на конкурс с писмен изпит по право. Не става. Това са политически фигури. На тях освен законопослушност и компетентност, им трябва силен характер – смелост, твърдост, почтеност, честност, постоянност. – Работата им е трудна и неблагодарна. Посрещат ги с подозрения, че са нечии протежета и ги изпращат с укори, че са служили не на закона, а на силните на деня.   – Най-лошото е, че нашите политици казват така: Ръководителите на съдебната власт са по презумпция бандити, затова ние няма да им позволим да разпределят делата, компютър ще ги разпределя вместо тях. Те ще предлагат членове на ВСС, ние ще ги избираме обаче. А като не можем да намерим законови гаранции, че почтени хора ще заемат тези позиции, дайте да им намалим правата, като изменим Конституцията и Закона за съдебната власт! Това аз не го одобрявам. – А всичко може да е толкова просто! Ние да избираме почтени политици, а те да избират почтени магистрати, които да наказват всяко отклонение от закона и морала.  – Не е така просто. Не можем да разчитаме само на почтеността на човека. Трябва да има законови гаранции, че той не може да си позволи да постъпва непочтено и да прави бели. Нашият гост  Константин Пенчев е роден на 21 март 1952 г. в София. Завършил ЮФ на СУ “Св. Климент Охридски” (1976). Специализал по защита на конкуренцията във Франция (1991).Стажант-съдия в Софийски окръжен съд (197 1978). Младши съдия в Софийски градски съд (1979 – 1981). Председател на Свогенски районен съд (198 -1984). Есперт в отдел “Договорен и правен” в МВнР (1984 – 1986). Съдия в Софийски окръжен съд (1986 – 1989). Зам.-председател на Софийски окръжен съд (1989 – 1994). Адвокат (1994 – 2004). Депутат в 39-отo НС (2000 – 2004). Председател на Върховния административен съд (2004 – 2010). Омбудсман (2010 – 2015). Избран за съдия в Конституционния съд от 43-то НС (2015).", "date": "2019.06.04", "title": " Конституционният съдия Константин Пенчев пред „Труд“: Тримата големи в правосъдието са политици, но не партийци\t"}
{"url": "https://trud.bg/%d0%b1%d0%b0%d1%80%d0%be%d0%bd-%d0%bc%d1%8e%d0%bd%d1%85%d0%b0%d1%83%d0%b7%d0%b5%d0%bd-%d0%b2-%d0%b7%d0%b5%d0%bc%d0%b8%d1%82%d0%b5-%d0%bd%d0%b0-%d0%b8%d0%bd%d0%b3%d0%b8%d0%bb%d0%b8%d0%b7%d0%b8%d1%82/", "text": "Тръмп може да заплаши с ограничаване на споделянето на разузнавателна информация Самопровъзгласеното стихийно бедствие Доналд Тръмп пристигна в понеделник във Великобритания на тридневна държавна визита, която още преди началото си даваше заявка да е запомнящо се противоречиво събитие на Албиона. Предишното посещение на президента на САЩ през юли 2018 г. беше само официално и като цяло престоят на американския държавен глава се съсредоточи в Шотландия, далеч от многохилядните протести и огромния балон, изобразяващ го като пеленаче, с които беше отбелязана визитата в Лондон. Не че шотландските власти имаха по-малко главоболия с всичките им подпийнали сънародници, които се надпреварваха в дните преди и по време на визитата нощно време да прескачат загражденията на голф игрищата, собственост на Тръмп (където прекара повечето от времето си) и щедро да се облекчават в дупките. В Шотландия тогава тихомълком овладяха ситуацията и информацията за формата на мълчалив протест срещу посещението на Тръмп, която бяха избрали потомците на Уилям Уолъс, изтече в медиите дни по-късно. Но споменът за идеята забавлява и до днес. Този път тридневната визита на американския президент е от държавен характер, с домакин кралица Елизабет ІІ и ще е съпътствана с всички официални церемонии и срещи в Лондон. Тръмп и семейството му са настанени в резиденцията на посланика на САЩ в парка „Риджънтс“, недалеч от сърцето на британската столица. И колкото и да го развеждат домакините и охраната му с хеликоптер за срещите и банкетите в Бъкингамския дворец, за да избегне контакта с народната любов, която залива централни площади на Лондон от вчера, все в някакъв момент ще трябва да го качат в лимузината и да пропътува някакво разстояние из центъра на града. С новата вербална престрелка през туитър, която Доналд Тръмп си устрои с кмета на британската столица Садик Кан часове преди да кацне самолетът му, няма как лимузината му да не я издебне поне едно яйце по някое трасе. По случайност, разбира се. Британските власти са инвестирали 18 млн. лири в т.нар „стоманен ринг“ в който осигуряват сигурност­та в Лондон по време на тридневното посещение. Пък и как би могло това да повлияе на настроението на доказано сприхавия и себелюбив Доналд Тръмп, който несъмнено е дошъл в Лондон за фанфарите, можем само да гадаем с безпокойство. От тази гледна точка организаторите настъпиха мотиката още в първата минута от началото на визитата. Пристигането на американския президент и този път бе предшествено от дни на обществени дебати в Англия трябва или не трябва да се опъва метафорично „червеният килим“ за Тръмп, т.е. да му се оказва честта на пълно държавно посещение, заради противоречивите му изказвания и политики. Основният довод в полза на визитата бе, че това е посещение на държавния глава на САЩ, а не само на скандалния персонаж, който заема поста в момента. Протоколно издържано – всички доводи са налице. Освен под формата на истински „червен килим“, който липсваше на слизането на Тръмп от самолета, посрещането му от посланика и официалните лица и поздравяването на почетния караул. А щом на страничните наблюдатели им е направило впечатление, кисело-деловото изражение на американския президент при появата му на изхода на „Еър Форс 1“ има само едно обяснение. Часовата разлика. Иначе след официалния обяд с Елизабет ІІ и кралското семейство в понеделник, топовните салюти, чая с принц Чарлз и официалния банкет в чест на Доналд Тръмп и съпругата му Мелания (всичкото съпътствано с достатъчно червени килими), от днес започва реалната част от визитата на американския президент във Великобритания. Онази, от която най-много се опасяват политическите наблюдатели. На Тръмп предстои кратка среща с действащия министър-председател Тереза Мей и обща пресконференция, най-вероятно посветена на размяна на прощални любезности. Да бъдем честни, британската премиерка щеше да е подала оставка още преди седмица, когато обяви решението си да го направи този петък, ако не бяха протоколните задължения около посещението на Доналд Тръмп. Който, освен да капитализира имиджово, идва и с намерението да разбърка политическото блато, създало се, със или без негов принос, около сагата Брекзит. Която коства скалпа на Мей и е на път да създаде вакуум в ръководството на партията на торите (и политиката на Албиона въобще) за неопределен период от време. На летище „Станстед“ в понеделник най-висшият правителствен ръководител, който посрещна президента на САЩ, беше министърът на външните работи Джереми Хънт. По стечение на обстоятелствата и един от кандидатите за приемник на Тереза Мей начело на партията на консерваторите и правителството. И също така смятан за фаворит, въпреки официално обявените предпочитания на Доналд Тръмп преди визитата към неговия предшественик Борис Джонсън. Хънт попадна в мерника на британска телевизия веднага след ръкуването му с президента на САЩ и отигра тактично въпроса би ли искал подкрепата на Тръмп с довода, че залага най-вече на тази на членовете на партията на консерваторите. Очаква се на прием довечера американският държавен глава да има среща с избраника си за следващ лидер на торите – Борис Джонсън, и с новопресъздадения си прототип от британска страна – Найджъл Фарадж. Последният е стар любимец на Доналд Тръмп, който се изказа преди дни ласкаво за успеха на „Партията за Брекзит“ на изборите за Европейски парламент миналия месец. И съвсем обърка ингилизите. От Тръмп тепърва предстоят нови изявления и разсъждения през туитър за лидерския пост в торите и начело на Великобритания, които ще съпътстват официалните му срещи днес и утре. Както с членове на британския кабинет, така и с крупни бизнесмени и предприемачи. В рамките на които се очаква да се появи една история за „тояга и морков“ – САЩ може да поискат сигурни гаранции от Великобритания относно използването на технологии на китайската компания „Хуавей“ в новите мобилни мрежи от 5-о поколение. Последното бе свързано със скандал миналия месец с изтичане на информация от секретно правителствено заседание, който коства поста на министъра на отбраната Гавин Уилямсън. Наблюдатели посочват, че Тръмп може да заплаши с ограничаване на споделянето на разузнавателна информация между специалните служби на САЩ и Великобритания, ако Лондон не прекрати отношенията си с „Хуавей“. Тояга си е. С неясния Брекзит на хоризонта. Откъде ще дойде моркова тогава, ще попитате? Тръмп обеща преди тръгването си от Вашингтон да подаде ръка на Лондон за сключване на бързо търговско споразумение между САЩ и Великобритания след Брекзит. Как точно ще започне това договоряне, след като Лондон все още не е приел условията, при които да напусне ЕС, и не е ясно от какво позиция точно може да преговаря със САЩ, остава загадка за икономисти и дипломати. Но не и за Тръмп. От 1000-та души антураж, които формират държавната му делегация, първият, който слезе веднага от самолета след президента и първата дама и се ръкува с официалните лица, беше американският министър на финансите Стивън Мнучин. На много журналисти и наблюдатели от тази страна на Океана отне бая време да го разпознаят, камо ли колко още се чудят за какво е там. Но за историите на барон Мюнхаузен от Ню Йорк сигурно има всички основания.", "date": "2019.06.04", "title": " Барон Мюнхаузен в земите на ингилизите\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bb%d0%be%d0%bd%d0%b4%d0%be%d0%bd-%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b5-%d0%bc%d0%be%d0%bc%d1%87%d0%b5-%d0%b7/", "text": "Кметът на Лондон Садик Хан определи американския президент Доналд Тръмп като момче за плакати на крайнодесните активисти из целия свят, с което продължи вербалната престрелка между двамата. „Със сигурност трябва да му кажем: ‚Слушай, нали знаеш, нали разбираш, че си момче за плакати за крайнодясното движение по целия свят‘“, заяви Хан пред Sky News, визирайки политиките на американския лидер спрямо мюсюлманите и имиграцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Кметът на Лондон: Доналд Тръмп е момче за плакати на крайнодесните по цял свят"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d0%b7%d0%b0-4-%d0%b4%d0%bd%d0%b8-%d0%bd%d0%b5%d0%b1%d0%b5%d1%82%d0%be-%d0%be%d1%82-%d0%b4%d1%83%d1%80%d0%b0%d0%bd%d0%ba%d1%83%d0%bb%d0%b0%d0%ba-%d0%b4/", "text": "Учението „Шабла 2019“ ще се проведе от 10 до 14 юни на зенитния полигон на Военновъздушните сили (ВВС) „Шабла“. Тактическото учение включва бойни стрелби на формирования за противовъздушна отбрана (ПВО) от Българската армия, съвместни експериментални и бойни стрелби на авиационни формирования от ВВС с международно участие, стрелба с ракетен комплекс 9К79 „Точка“ и изпълнение на огневи задачи с артилерийска материална част по надводни цели от Сухопътни войски, съобщиха от МО. Стрелбите са част от План за подготовката на Щаба на отбраната, Българската армия и структурите, пряко подчинени на министъра на отбраната през 2019 година. За времето от 08.00 часа на 10 юни до 19.00 часа на 14 юни 2019 г. активира временно опасни зони, намиращи се във въздушното пространство над полигона и прилежащата му акватория и териториалното море – между нос Калиакра, нос Карталборун и линията, отстояща на 100 км успоредно на бреговата ивица. Предислокацията и развръщането на личния състав и техниката на дивизионите от състава на Първа зенитно-ракетна база, определени за участие в „Шабла-2019”, вече завършиха. Те заеха позиции на територията на Зенитния полигон на ВВС – Шабла, откъдето ще се проведат бойните стрелби, съвместно с формирования за противовъздушна отбрана (ПВО) на Сухопътните войски и Военноморските сили на Република България и на въоръжените сили на Република Сърбия и САЩ. В хода на учението са предвидени стрелби с няколко типа зенитно-ракетни комплекси (ЗРК) по радиоуправляеми, аеробалистични и парашутни мишени. От Зенитно-ракетната база участват разчети на ЗРК „Нева”, “Куб” и С-300. Пускове от полигона ще извършват още военнослужещи от 250-а бригада за ПВО на Сърбия и от американската армия в Европа. За ръководител на стрелбите на зенитно-ракетните формирования е назначен командирът на Базата полковник Валери Ценов.", "date": "2019.06.04", "title": " Затварят за 4 дни небето от Дуранкулак до Калиакра заради стрелбите на „Шабла“"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%81%d0%b5%d0%b7%d0%b8%d1%80%d0%b0-%d0%ba%d0%be%d0%bd%d1%81%d1%82%d0%b8%d1%82%d1%83%d1%86%d0%b8%d0%be%d0%bd%d0%bd%d0%b8%d1%8f/", "text": "Президентът Румен Радев сезира днес Конституционния съд с искане да бъдат обявени за противоконституционни и за несъответстващи на международни договори отделни разпоредби от Закона за изменение и допълнение на Закона за държавната собственост (обн. ДВ бр. 44/4.06.2019), съобщават от президентството. Сезирайки съда президентът отстоява своята позиция, изразена с наложеното вето върху законовите разпоредби, пише още в информацията, разпространена от пресслужбата на държавния глава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Президентът сезира Конституционния съд за разпоредби на Закона за изменение и допълнение на Закона за държавната собственост"}
{"url": "https://trud.bg/%d0%b3%d1%80%d0%b0%d0%bd%d0%b8%d1%87%d0%bd%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-6-%d0%b8%d0%bc%d0%b0-%d0%bd%d0%b5%d0%bb%d0%b5%d0%b3/", "text": "Гранични полицаи от Бургас задържаха шестима незаконни мигранти и двама каналджии. Регионална дирекция „Гранична полиция“ проведе специализирана полицейска операция в района на град Каблешково, съобщиха от МВР. При оперативно-издирвателните действия близо до въгледобивната мина „Черно Море“  са установени и задържани 6 мъже – нелегални мигранти от Афганистан и един местен жител, който ги придружавал. Впоследствие е установен и задържан още един помагач, съпричастен към престъпната дейност. Образувано е досъдебно производство, уведомена е районната прокуратура. Работата по случая продължава.", "date": "2019.06.04", "title": " Гранични полицаи задържаха 6-има нелегални мигранти и двама каналджии"}
{"url": "https://trud.bg/%d0%b8-%d1%81%d0%bc%d0%b5%d1%82%d0%bd%d0%b0%d1%82%d0%b0-%d0%bf%d0%b0%d0%bb%d0%b0%d1%82%d0%b0-%d1%89%d0%b5-%d0%bf%d1%80%d0%be%d0%b2%d0%b5%d1%80%d0%b8-%d1%80%d0%b5%d0%b4%d0%b0-%d0%b7%d0%b0-%d0%bd%d0%b0/", "text": "Сметната палата започна одит на отчета за изпълнението на държавния бюджет на Република България за 2018 година съгласно чл. 6, ал. 5 от Закона за Сметната палата. При този одит ще бъде проверен и редът за начисляване и изплащане на субсидиите на политическите партии. Ще бъдат взети предвид  , съобщиха от одитната институция. След приключване на одита, Народното събрание, Прокуратурата и обществеността ще бъдат уведомени за резултатите от него и той ще бъде публикуван на интернет страницата на Сметната палата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " И Сметната палата ще провери реда за начисляване и изплащане на партийните субсидии"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d1%81%d0%b5-%d0%b5-%d0%bf%d1%80%d0%be%d0%bc%d0%b5%d0%bd%d0%b8%d0%bb%d0%b0-%d0%b0%d0%bd%d0%b4%d0%b6%d0%b5%d0%bb%d0%b8%d0%bd%d0%b0-%d0%b4%d0%b6%d0%be/", "text": "Днес, на 4-ти юни, актрисата Анджелина Джоли навършва 44 години, но с всяка изминала година, тя става все по-красива и изкусителна. Въпреки че е една от най-популярните и обичани дами в Холивуд, има много неизвестни факти за живота, миналото и личността й. Ето и кои са най-интересните: Животът на Анджелина Джоли е пъстър и разнообразен, но визията й винаги е безупречна, а лицето й сякаш не остарява. Вижте във видеото как актрисата се е променила през годините:", "date": "2019.06.04", "title": " Вижте как се е променила Анджелина Джоли през годините (ВИДЕО)\t"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%81%d0%b8%d1%8f-%d0%b8%d0%b7%d0%b4%d0%b8%d0%b3%d0%bd%d0%b0-%d1%81%d1%82%d0%b0%d1%82%d1%83%d1%8f-%d0%bd%d0%b0-%d1%81%d0%bb%d1%8f%d0%bf-%d1%84%d0%b5%d0%bd/", "text": "Испанският клуб „Валенсия“ издигна статуя в почит на сляп привърженик на тима, две години след неговата кончина. Висенте Апарисио губи зрението през 50-те години, заради откъсната ретина. Неспособността да вижда, не му пречи да посещава стадион „Местая“, за да се потопи в атмосферата във всяка домакинска среща. Фенът има сезонна карта за двубоите на „Валенсия“ от 1994 година и я запазва до деня на своята смърт. И сега, в негова чест и по случай 100-годишнината от създаването на клуба, ръководството на „прилепите“ направи така, че Апарисио отново да седи гордо на трибуните. Неговата седалка на „Местая“ бе премахната – номер 164 в ред 15 на централната трибуна – и вместо нея, там сега се намира бронзова статуя в реален размер на запалянкото. „Той присъства на живо при успеха над „Атлетик“ (Билбао) в турнира Копа дел Генералисимо, сега Копа дел Рей, през 1967 година – разкрива синът на Апарисио. – През 93-а беше пред телевизора за мач на „прилепите“ с „Карлсруе“, а след него ми каза, че повече няма да стои у дома и след това не пропусна домакински мач на „Валенсия“. Най-щастливият миг в живота му бе Златният дубъл през 2004 година. Тогава тимът спечели Шампионската лига и Примера дивисион. Знам колко би искал да присъства на стогодишнината на клуба, но съм щастлив, че „Валенсия“ направи така, че баща ми да не пропусне тези чествания“. От ръководството на „прилепите“ заявиха, че се гордеят от подобна вярност и обич. Именно заради това са решили да почетат един от най-верните привърженици на отбора. „Образът на Висенте е символ за всички хора, които имат „Валенсия“ в сърцата си!“, написаха от клуба. Впечатляваща е любовта и на Иън Ууд, 41-годишен привърженик на „Ливърпул“. От 5-годишна възраст той страда от зрителни увреждания на 95%. Въпреки това, не пропуска мач на „Анфийлд“ от 2000-та година, когато си закупува сезонен билет. През януари 2018-а плаща 600 паунда за прототипно устройство, което наподобява шлем за виртуална реалност. Той е снабден с камера с висока разделителна способност чрез която успява да гледа срещите на любимия си тим.  „Благодарение и на радио връзка с коментаторите вече знам и кой е с топката – споделя Ууд, който и днес може да бъде забелязан на „Анфийлд“. – В къщи гледах мачове на 42-инчов екран, като носът ми почти докосваше стъклото. Сега нещата се промениха и благодарение на компютърният шлем мога да гледам и други мачове, както и концерти на любимата ми група „U2“.", "date": "2019.06.04", "title": " „Валенсия“ издигна статуя на сляп фен"}
{"url": "https://trud.bg/%d0%bf%d1%80%d0%b8%d0%bb%d0%b5%d0%bf%d0%b8%d1%82%d0%b5-%d0%bf%d0%be%d0%b4%d0%ba%d1%83%d0%bf%d0%b8%d0%bb%d0%b8-7-%d0%b8%d0%b3%d1%80%d0%b0%d1%87%d0%b8-%d0%be%d1%82-%d0%b2%d0%b0%d0%bb/", "text": "Испанският вестник „Ел Мундо“ твърди, че ръководството на „Валенсия“ е подкупило 7 от играчите на „Валядолид“, за да играят под възможностите си в последния кръг в Ла Лига. Двубоят завърши 2:0 за „прилепите“, които с победата се класираха в Шампионската лига „Виолетовите“, чийто собственик е бразилецът Роналдо, пък не играеха за нищо, тъй като си бяха гарантирали оставане в елита. „Размерът на сумата и резултатът били договорени с Борха Фернандес“, пише „Ел Мундо“,  Той е един от задържаните преди седмица от испанската полиция. Дни след последния кръг в шампионата имаше масови арести на редица професионални футболисти по подозрение, че участват в мрежа за манипулиране на мачове. Сред тях бе и Фернандес, капитанът на „Валядолид“, който малко преди това обяви, че спира с футбола.", "date": "2019.06.04", "title": " „Прилепите“ подкупили 7 играчи от „Валядолид“"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%80%d0%b0%d0%b7%d0%bb%d0%b0%d0%b3%d0%b0%d1%89-%d1%81%d0%b5-%d1%82%d1%80%d1%83%d0%bf-%d0%b2-%d0%ba%d1%83%d1%84%d0%b0%d1%80-%d0%b2-%d0%ba%d0%b8%d0%bf%d1%8a/", "text": "Завързан труп в последен стадий на разлагане е бил открит в третия куфар на токсичното Червено езеро в Кипър, съобщава електронното издание „Филелефтерос“, цитирано от  . Предполага се, че жертвата е дело на арестувания в края на април  . С този труп телата, които полицията е успяла да открие стават шест. В куфара са открити и тротоарни плочи, поставени там, за да може жертвата да потъне по-бързо на дъното на езерото.  Началникът на кипърската полиция Кипрос Михаилидис, който пристигна край Червеното езеро, описа находката като нещо, което не е преживявал досега в 42-годишната си полицейска кариера.  Предполага се, че тялото е на 29-годишната филипинка Марикар Валдес. 35-годишен армейски капитан призна за общо седем убийства на жени, с които се бил свързал в сайтове за запознанства. Сред предполагаемите жертви са и две момичета – на 6 и на 8 години, които са дъщери на изчезналите, посочва „Политис“. Смята се, че две от жертвите са от Филипините – майка и дъщеря. Майка и дъщеря от Румъния също са сред предполагаемите жертви на убиеца, както и една жена от Непал. Повечето от чужденките са работели като домашни помощнички на острова и са изчезнали между септември 2016 г. и август 2018 г. Досега в Червеното езеро бяха открити телата на 36-годишната румънка Ливия Флорентина Буня и на 8-годишната й дъщеря Елена, които според признанията на обвиняемия Никос Метаксас са били убити през септември 2017 г., припомня „Катимерини“. Според информация на „Филелефтерос“, полицията продължава да издирва три жени, които са разговаряли със заподозрения и все още не са открити. Продължават проучванията и в езерото Меми, където според твърденията на Метаксас се намира тялото на 6-годишното момиче.", "date": "2019.06.04", "title": " Откриха разлагащ се труп в куфар в кипърско езеро"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81-%d0%be%d1%82-%d0%b3%d1%80%d0%b0%d0%b4%d1%81%d0%ba%d0%b8%d1%8f-%d1%82%d1%80%d0%b0%d0%bd%d1%81%d0%bf%d0%be%d1%80%d1%82-%d0%b2-%d1%81%d0%be%d1%84%d0%b8%d1%8f/", "text": "Автобус от градския транспорт в София помете два автомобила, чакащи на светофар на ул. „Дойран“. След удара колите се забили в други превозни средства, паркирани по протежение на улицата. Инцидентът станал, след като на шофьора на автобуса му прилошало, съобщи  . При сблъсъка няма пострадали хора. Катастрофата с автобуса, движещ се по линия 204, станала към 14.30 ч. на кръстовището до 36 училище „Максим Горки“.", "date": "2019.06.04", "title": " Автобус от градския транспорт в София помете две коли на светофар"}
{"url": "https://trud.bg/%d0%b4%d0%be%d0%b2%d0%b5%d0%b4%d0%be%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%b2-%d0%be%d0%bf%d0%b8%d1%82-%d0%b7%d0%b0-%d0%b8%d0%b7%d0%bd%d0%b0%d1%81%d0%b8%d0%bb%d0%b2/", "text": "Точно в 15.00 часа във вторник в Районния съд в Несебър под охрана бе докаран  . Делото за мярката му за неотклонение се гледа при закрити врати. Божидар бе видимо спокоен. Адвокатът му Виктор Паскалев обясни пред „Труд”, че подзащитния му от години работи като готвач в престижни заведения в комплекса. В момента бил нает в заведение в Свети Влас. „Видях се с Божидар, още докато беше в ареста в РУ в Слънчев бряг”, обясни Паскалев. Той бе изключително изненадан, че случилото се се коментира като сексуално посегателство. По думите на готвача, двамата с А.Ф. не се познавали. В деня на инцидента обаче те се засекли в центъра на курорта, пред заведение за бързо хранене, където продавали дюнери и палачинки. Божидар си купил палачинка, а А.Ф. дюнер и после се засекли в хотела. Пред заведението за бързо хранене обаче момичето го провокирало. Не си спомням, какво ми каза, бях пил, но определено беше нещо обидно, твърдял Божидар И. Той смътно си спомнял, какво се е случило в коридора на хотела. Явно удрял сервитьорката, за да си отмъсти за обидата, след което си тръгнал. Очаква се магистратите от Несебър да се произнесат дали Божидар ще остане зад решетките. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Доведоха обвинения в опит за изнасилване Божидар в несебърския съд"}
{"url": "https://trud.bg/%d1%80%d0%b5%d0%ba%d0%be%d1%80%d0%b4%d0%bd%d0%be-%d0%bd%d0%b8%d1%81%d0%ba%d0%b0-%d0%b1%d0%b5%d0%b7%d1%80%d0%b0%d0%b1%d0%be%d1%82%d0%b8%d1%86%d0%b0-%d0%b2-%d0%b5%d0%b2%d1%80%d0%be%d0%b7%d0%be%d0%bd/", "text": "През април 2019 година нивото на безработица в еврозоната се е понижило до близо 11-годишно дъно от 7,6%, по данни на Евростат. Това най-ниското ниво от август 2008-а година, спрямо 7,7% през март и 8,4% година по-рано. В 28-те страни от Европейския съюз (ЕС) тя се е стабилизирала на най-ниското си ниво от близо две десетилетия – 6,4%. Подобна е тенденцията и в България. Отбелязваме ново историческо дъно от 4,5% – най-ниската безработица от 2000 година, откакто Евростат разполага с данни за нашата страна. Най-ниска безработица през април е регистрирана в Чешката република (безработица от едва 2,1%), следвана от Германия (3,2%) и Нидерландия (3,3%), докато най-висока остана безработицата в Гърция (ниво от 18,5%, но според данни на Евростат за февруари 2019-а), в Испания (13,8% през април 2019-а) и Италия (10,2%).", "date": "2019.06.04", "title": " Рекордно ниска безработица в Еврозоната"}
{"url": "https://trud.bg/%d0%b1%d1%81%d0%bf-%d1%81%d0%be%d1%84%d0%b8%d1%8f-%d0%bf%d0%be%d0%ba%d0%b0%d0%b7%d0%b0-%d0%ba%d0%b0%d0%ba-%d0%b3%d0%b5%d1%80%d0%b1-%d1%83%d1%81%d0%b2%d0%be%d1%8f%d0%b2%d0%b0-2-%d0%bc%d0%bb%d0%bd/", "text": "БСП – София показа как ГЕРБ „усвоява“ 2 млн. лв. евросредства чрез ремонт на столично училище. Става дума за 70-о Основно училище „Св. Климент Охридски“ в квартал „Модерно предградие“, район „Връбница“. От година това училище е в ремонт, извършван с европейски средства по Оперативна програма „Региони в растеж“, а паралелно с него се провеждат и учебните занятия, съобщиха от пресцентъра на местната структура. След получени поредица от сигнали от граждани за некачествено извършване на ремонта и сериозно забавяне на дейностите, на 4 април 2019 г. заместник-председателят на СОС от БСП Милка Христова ипредседателят на групата на социалистите в СОС и лидер на БСП – София Калоян Паргов направиха официално питане до кмета Йорданка Фандъкова. Част от въпросите в него бяха свързани с това дали са контролирани доставките на материали, има ли издадени досега протоколи или актове от надзорната фирма за извършените строителни дейности в това число и за лошо качество, има ли наложени глоби и санкции на изпълнителя и в какъв размер. Отговорът на питането беше забавен почти 2 месеца и беше включен в дневния ред по точка 84 на първата сесия на СОС след евроизборите в четвъртък, 30-ти май 2019 г. „След като се запознахме с отговора на кмета Йорданка Фандъкова с Калоян Паргов не останахме удовлетворени, тъй като в него на 3 страници пространно се обясняват целите и обема на проекта, технологията по сключването и изпълнението на договора, без обаче да се дават конкретни отговори на поставените въпроси, коментира Милка Христова. – По наше искане разглеждането на отговора на питането беше отложено за следващата сесия на СОС, която ще бъде на 13-и юни“. В деня след сесията миналата седмица, Милка Христова провери лично фактите и установи, че към момента 70-то ОУ продължава да бъде работна площадка, а ремонтните дейности са много далеч от „рязане на лентата“. Въпреки че ремонтът по договор трябва да е приключил в края на март тази година. В ранния следобед в ден петък работниците от строителната фирма, които извършват някаква дейност в училището, са по-малко от пръстите на едната ръка. „Това, което видях на място, надмина и най-лошите ми очаквания, коментира тя. – В отговора на кмета Фандъкова пише, че възложителят в лицето на Столична община и надзорната фирма в лицето на общинскотодружество „Софинвест“ осъществяват непрекъснат контрол върху качеството на влаганите строителни материали и изпълнените строително-монтажни работи. Кметът твърди също, че до настоящия момент са съставени всички изискуеми актове и протоколи – 18 на брой, като не са установени отклонения от изискванията за качество на строителните материали. В отговора също така е посочено, че от стартирането наремонта до 5 април 2019 г. са извършени повече от 160 посещения на обекта от представител навъзложителя, тоест Столична община“. Изненадващо, едва в края на март и началото на април тази година, се появява протокол с констатирани недостатъци. В отговора на кмета Фандъкова на питането от Милка Христова и Калоян Паргов обаче не е посочено в какво точно се изразяват тези недостатъци. При последваща проверка на 1 април 2019 г. е установено, че тези недостатъци не са отстранени и е наложена неустойка в размер на 500 лева на ден, считано от 1 април до отстраняването им?! От тази дата до отговора на Фандъкова на питането от Христова и Паргов са изминали почти 2 месеца. В отговора на кмета обаче напълно липсва информация за това какво се е случило през този период – отстранени ли са недостатъците и ако не са, какъв е размерът на неустойката досега. „Имаме всички основания да считаме, че съставянето на констативния протокол от март тази година за недостатъците по ремонтните дейности е провокирано именно от нашето питане, коментира Милка Христова.- Когато се подготвях за това питане ми направи впечатление, че в количествено-стойностните сметки фигурират респектиращи цени на материали. Например: ще бъде поставен нов дъбов паркет на площ от 1122 кв.м. при цена 52 лева на квадратен метър, без ДДС, на обща стойност около 58 000 лв., без ДДС; фаянс на цена от 43 лева, без ДДС, теракот за 53 лева на кв.м., без ДДС. Това, което видях с очите си на място беше разхвърляна строителна площадка на обект, който по договор трябваше да бъде готов в края на март. Фасадата на училището е някакъв странен пачуърк от ярки, крещящи цветове, който е крайно неподходящ за учебно заведение. Качеството на изпълнението на настилките в двора е изключително лошо. Плочите са наредени и фугирани по безобразен начин. По примера на тактилната лента от площад „Гарибалди“, която води незрящите в стената, тук цяла алея отвежда в дувара на оградата. Очевидно това е част от „почерка“ на управляващите, който ще остане в историята – пътищата им водят до никъде. Вътре в училището стените на коридорите и на стаите са боядисани в изключително неподходящ тъмносин цвят. Новият дъбов паркет от почти 70 лв./кв.м. с ДДС изобщо не изглежда нов, освен това е изкривен, надут и неизползваем в този му вид. От пръв поглед става ясно, че фаянсът и теракотът в тоалетните изобщо не отговарят на цените отколичествено-стойностните сметки. Освен това са поставени изключително некачествено – криви плочки и фуги. Озеленяването в двора се състои от няколко полуизсъхнали дръвчета и храсти…“. В отговора на питането на Милка Христова и Калоян Паргов кметът Йорданка Фандъкова твърди, че за всички вложени в ремонта материали се съхраняват мостри във фирмата, осъществяваща надзор, това е общинската „Софинвест“. И че тези мостри отговарят на поставените материали в училището. „Тепърва предстои да изясним колко вярно е това, защото на пръв поглед нищо от казаното и от отговора на кмета не съвпада с видяното от мен на място, заяви Милка Христова. – И най-важното – цялото това „изключително качествено“ усвояване на около 2 милиона лева е ставало под бдителното око на представителя на Столична община, който е бил на обекта точно 160 пъти по официални данни, предоставени от кмета Фандъкова! От това, което видях на място в 70-о училище възникнаха куп нови въпроси. Затова предлагам на кмета Фандъкова да направим заедно инспекция на ремонта и тя на място да ми отговори на всичките въпроси. Да ми каже дали това, което ще види с очите си, я удовлетворява. Да каже дали това е обектът, който е посетен 160 пъти от представители в Столична община и не са намерени никакви недостатъци. Да посочи кметът Фандъкова къде в училището е поставен дъбов паркет, първо качество, за 52 лв./кв.м., без ДДС. Да каже тя като учител и директор на училище, дали фасадата на едно училище трябва да изглежда така, като тази на 70-о ОУ. Да отговори на въпроса дали този ремонт наистина струва 2 милиона лева и кога ще му видим края. Искам всички тези отговори на място в училището. Чакам тя да посочи ден и час, в който да направим заедно инспекцията“.", "date": "2019.06.04", "title": " БСП – София показа как ГЕРБ „усвоява“ 2 млн. лв. евросредства чрез ремонт на училище"}
{"url": "https://trud.bg/%d0%bf%d1%80%d0%b0%d0%b2%d0%bd%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%bf%d1%80%d0%b8%d0%b5-%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%b7%d0%b0-%d0%bf%d0%b0/", "text": "Парламентарната комисия по правни въпроси прие на първо четете  . Промените предвиждат край на надписването над 11 лева на глас за формациите в парламента и приспадане на надвзетите пари за последните три години от следващите траншове. По време на заседанието Христиан Митев от „Обединени патриоти“  , че порочната практика е заложена в закона още през 2001 г. и започнала през 2002 г. Призна го и зам.-министърът на финансите Росица Велкова. По думите на министъра на правосъдието Данаил Кирилов връщането щяло да бъде само три години назад заради погасителна давност. „Законът не е бил неправилен, неправилно е бил изпълнен“, каза депутатът от БСП Крум Зарков и допълни, че партията му поддържа искането си за оставка на министъра на финансите Владислав Горанов. Миналата седмица законопроектът беше приет на първо четене и от бюджетната комисия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Правната комисия прие промените за партийните субсидии"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d1%82%d0%b5-%d1%81%d0%b8-%d0%b2-%d1%81%d0%b0%d1%89-%d1%87/", "text": "Китай издаде предупреждения за своите граждани, които отиват в Съединените щати, че могат да станат обект на полицейски тормоз и престъпления в тази страна, съобщи AFP. „В последно време, стрелбите, грабежите и кражбите са често явление в САЩ“, съобщават държавните медии, като цитират изявление от китайското министерство на културата и туризма. В съобщението китайските туристи се предупреждават „да са напълно наясно с риска“ и „да бъдат нащрек за своята сигурност и безопасност“. В отделно предупреждение, Министерството на външните работи на Китай констатира, че правозащитните органи в САЩ „многократно“ са използвали методи, като имиграционни и други разпити, за да „тормозят“ китайските граждани в САЩ. Предупрежденията идват ден след като Министерството на образованието обяви, че студентите и академиците са изправени пред визови проблеми в САЩ и ги призовава да преценят „риска“ от пътуването до Съединените щати.", "date": "2019.06.04", "title": " Китай предупреди гражданите си в САЩ, че могат да станат обект на „полицейски тормоз и престъпления“"}
{"url": "https://trud.bg/%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd%d0%b0-%d0%b2%d0%b8%d0%ba%d1%82%d0%be%d1%80-%d0%be%d1%80%d0%b1%d0%b0%d0%bd-%d0%b8%d1%81%d0%ba%d0%b0-%d0%b4%d0%b0-%d0%be%d1%81%d1%82%d0%b0%d0%bd/", "text": "Партията на унгарския премиер Виктор Орбан Фидес обаяви, че иска да остане в редиците на Европейска народна партия (ЕНП). С това тя прави обратен завой след евроизборите миналия месец, съобщи ДПА, цитирана от БТА. „Смятам, че така е най-добре за нас. За ЕНП също е най-добре да ни задържи“, заяви министърът в кабинета на премиера Гергей Гуляш в интервю за германския в. „Велт“, публикувано днес. ЕНП замрази членството на Фидес за неопределено време заради злостната кампания в Унгария преди евроизборите срещу консервативния председател на Европейската комисия Жан-Клод Юнкер. Преди дни Орбан каза, че Фидес ще напусне ЕНП по собствено желание, ако ЕНП реши да състави центристки блок със социалдемократите, Зелените и либералите в Европейския парламент. По думите му тогава Фидес би трябвало да влезе в съюз с крайната десница в ЕП. Гуляш използва по-умерен тон в публикуваното днес интервю: „Има въпроси, по които можем да сътрудничим със социалдемократите, Зелените и либералите“. Изненадващата промяна последва по-слабото от очакваното представяне на десните популисти на евроизборите на 23-26 май. Въпреки това Гуляш и Фидес продължават да се против номинацията от ЕНП на германския консервативен депутат Манфред Вебер за председател на ЕК. Вебер, който бе председател на ЕНП в последния ЕП, влезе в сблъсък с Фидес и подкрепи замразяването на членството на партията през март, припомня ДПА. Според Гуляш ЕНП трябва да номинира друг лидер от консервативния лагер за бъдещ ръководител на ЕК – един от най-висшите постове в ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Партията на Виктор Орбан иска да остане в ЕНП, но не подкрепя Манфред Вебер за председател на ЕК"}
{"url": "https://trud.bg/%d0%bf%d0%be%d1%81%d0%be%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d1%81%d0%b0%d1%89-16-%d0%bc%d0%b8%d0%bb%d0%b8%d0%b0%d1%80%d0%b4%d0%b0-%d0%b4%d0%be%d0%bb%d0%b0%d1%80%d0%b0-%d0%b5/", "text": "Нотификацията за продажбата на F-16 на България включва като цена на програмата 1,6 милиарда долара, но това не е крайната цена. Действителните окончателни разходи на програмата ще се основават на окончателните български изисквания. Това се казва в изявление на Посолството на САЩ онтосно нотификацията до Конгреса за продажбата на Ф-16 на България. От мисията уточняват също, че американското законодателство изисква изпълнителната власт да уведоми Конгреса за потенциална продажба на въоръжениe на съюзници в НАТО, стойността на коeто надхвърля 50 милиона долара. Планираната от България придобивка на осем изтребителя F-16 попада в тази категория. Вчерашната нотификация до Конгреса е рутинна процедура и ние не очакваме възражение от негова страна, се казва в информацията. „Нотификациите са въпрос на обществено достояние. Важно е да се отбележи, че цената, цитирана във формалната нотификация до Конгреса, не е окончателната цена на програмата“, подчертават от посолството на САЩ. Държавният департамент и Министерството на отбраната на САЩ дават възможност за горна граница във всички нотификации, в случай че чуждестранните партньори разширят обхвата на програмата извън първоначално заявеното. Това избягва необходимостта от промени в нотификацията до Конгреса и намалява времето, необходимо за приключване на чуждестранна военна продажба, уточняват от дипломатическата мисия. „Нотификацията, изпратена до Конгреса, е само една стъпка в процеса за чуждестранни военни продажби. След като процесът по уведомяване приключи, Министерството на отбраната на САЩ ще предостави предложение за сключване на сделка. На този етап ще започнат окончателни преговори и българското правителство може да преразгледа или предефинира изискванията, преди да се стигне до крайната цена“, гласи още текста.", "date": "2019.06.04", "title": " Посолството на САЩ: 1,6 милиарда долара е горна граница за цената на Ф-16"}
{"url": "https://trud.bg/%d0%b3%d0%bb%d0%be%d1%80%d0%b8%d1%8f-%d1%81-%d0%bd%d0%be%d0%b2-%d0%bb%d1%8e%d0%b1%d0%b8%d0%bc-%d0%b2%d1%8a%d0%b2-%d0%b2%d0%b8%d0%b5%d0%bd%d0%b0/", "text": "В последно време Глория се е отдала на пътешествия извън пределите на страната ни. Бягайки от дъждовното време в София, певицата замина за Гърция. Още преди седмица, в официалната си Instagram страница, тя пусна свои снимки на фона на красиви гръцки пейзажи. Всъщност изпълнителката притежава вила в южната ни съседка. Преди три дни обаче картините зад нея се промениха, като лазурните плажове и кристалносини води бяха изместени от величествената архитектура на Виена. Един от фотосите привлече вниманието на феновете ѝ повече, отколкото всички останали. На него певицата позира в градината на двореца Шьонбрун, а до нея стои мъж, обгърнал дискретно с ръка талията ѝ. Почитателите на Глория веднага обсипаха предполагаемата двойка с пожелания под формата на коментари. „Много ви се радвам. Бъдете щастливи и безкрайно влюбени“, „Той как ти отива, ако знаеш“, „Страхотна двойка сте“, гласят част от тях. Дори дъщеря ѝ Симона се включи, поставяйки три сърца на фотографията. С това, според някои, тя доказва, че мъжът на снимката не е просто случаен фен, който е срещнал майка ѝ на културната ѝ обиколка. Други са на мнение, че самото споделяне на кадъра, в личната страница на Глория, е достатъчно красноречиво. След раздялата ѝ с Илия Загоров, повече от 14 години певицата пазеше личния си живот в тайна. Досега не беше показвала с нищо дали има до себе си мъж.", "date": "2019.06.04", "title": " Глория с нов любим във Виена?"}
{"url": "https://trud.bg/%d0%bf%d0%b8%d1%8f%d0%bd%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%b7%d0%b0%d1%81%d1%82%d1%80%d0%b5%d0%bb%d1%8f%d1%85%d0%b0-5-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc/", "text": "Украйна задържа днес двама полицаи по подозрение, че са застреляли 5-годишно момче, докато били пияни. Случаят засили гнева срещу корупцията и безнаказаността на органите на реда в страната, предаде АФП, цитирана от  Националното бюро за разследвания заяви, че стрелбата е станала миналия петък, когато двамата полицаи пиели алкохол в двора на къща в град Переяслав-Хмелницкий, на 70 югозападно от Киев. Докато стреляли по метални кутии, те уцелили 5-годишно момче, съобщиха разследващите. Детето, идентифицирано като Кирило Тлялов, починало от рана в главата в болница в неделя. Полицаите първоначално твърдели, че нямат никаква вина и настояли, че момченцето се подхлъзнало и ударило главата си в камък. Ако бъдат признати за виновни, те са заплашени от доживотни присъди. Заради трагичния инцидент шефът на полицията в Киевска област подаде оставка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Пияни полицаи застреляха 5-годишно момче в Украйна, задържаха ги"}
{"url": "https://trud.bg/%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%bd%d0%b0-%d0%b3%d1%80%d0%b0%d0%b4%d1%83%d1%88%d0%ba%d0%b0-%d0%bf%d0%be%d0%bc%d0%bb%d1%8f-%d0%b3%d1%80%d0%b0%d0%b4%d0%b8%d0%bd%d0%b8-%d0%b2-%d1%88/", "text": "Много интензивна градушка, продължила около 20 минути, съсипа зеленчуковите градини в шуменското село Кочово. Ледените зърна във вторник по обяд са били с размери до орех, разказаха местни хора. Преди две седмици пак валял град, но тогава оцелели част от насажденията, а сега и малкото оцеляло вече е съсипано. Ледените късове са разкъсали и опънатите нарочно мрежи срещу градушка.  Няма сигнали от други населени места в Шуменско за паднала градушка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Интензивна градушка помля градини в шуменско село"}
{"url": "https://trud.bg/%d0%bf%d1%80%d0%be%d0%bb%d0%b8%d0%b2%d0%b5%d0%bd-%d0%b4%d1%8a%d0%b6%d0%b4-%d0%b7%d0%b0%d1%82%d1%80%d1%83%d0%b4%d0%bd%d1%8f%d0%b2%d0%b0-%d1%82%d1%80%d0%b0%d1%84%d0%b8%d0%ba%d0%b0-%d0%b2-%d0%bf%d0%b0/", "text": "Проливен дъжд в Пазарджик наводни улици и тротоари. Поради интензивния валеж за кратко по един от големите булеварди „Цар Шишман“ пътното платно се покри с около 10 см вода. Много от шофьорите спряха и изчакаха бурята да премине. Сериозни завирявания – около 20 см, има и по улица „Есперанто“, а също и по главния булевард „България“, информира Трафикът в града е затруднен. Дъждът е придружен от вятър и гръмотевици, които за кратко причиниха спиране на електричеството на различни места, но впоследствие електрозахранването бе възстановено. В момента дъждът продължава, но е значително по-слаб. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Проливен дъжд затруднява трафика в Пазарджик\t"}
{"url": "https://trud.bg/%d1%81%d0%b2%d0%be%d0%b1%d0%be%d0%b4%d0%b0%d1%82%d0%b0-%d0%bd%d0%b8-%d0%b5-%d1%81%d0%ba%d1%8a%d0%bf%d0%b0-%d0%bd%d0%be-%d0%b4%d1%80%d1%83%d0%b3-%d1%82%d1%80%d1%8f%d0%b1%d0%b2%d0%b0-%d0%b4%d0%b0/", "text": "В последните дни група от сайтове, обединили редакционната си политика по волята на техните собственици, част от които подсъдими, провеждат активна кампания срещу най-голямата медийна група у нас. „Какво се случва в Нова телевизия?“, „Защо собствениците уволняват журналисти?“, „Свободата на словото е застрашена!“, гласят гръмките констатации на колегите, които целят да внушат, че първата частна телевизия у нас има непреодолим проблем с част от журналистическия си състав. Освен, че тези атаки по същество представляват уронване авторитета на конкурент, нанасят удар и срещу националния капитал. Никога досега срещу телевизия от ранга на Нова или на бТВ не се е водила толкова ожесточена кампания, може би и защото не са били българска собственост. Има и друг важен детайл – изданията, които проявяват нездрав интерес към съдбата на малка част от работещите в конкурентната Нова телевизия и сайтовете на групата, до едно са на издатели, чиито други бизнеси финансират изданията им. Истината, разбира се, е далеч по-различна и последното нещо, за което в случая става въпрос е „свободата на словото“. Новите собственици на Нова телевизия, свързаните с нея нишови телевизионни канали и сайтове, са в правото си да търсят начин за ефективно управление на бизнеса си, което включва оптимизиране на разходите, които реалността показва, че са били значителни. Иначе, как да си обясним факта, че през 2008 г. Нова телевизия струваше 620 млн. евро, а десет години по-късно бе продадена за 180 млн. евро. На какво се дължи тази драстична разлика в цената, всеки сам може да си отговори, но не е далеч истината, че злоупотреба може да има не само при управлението на публични финанси, но и в частния бизнес. Има ли изобщо казус с “уволнени” журналисти? По скоро няма. От Нова телевизия е била освободена единствено Виктория Бехар, която е била на изпитателен срок. Решението е дошло след като се е установило, че длъжността й припокрива длъжностните характеристики на още двама директори в телевизията. Отделен е въпросът, че заплатата й е била доста висока. Парадоксално е, че напускането на двама продуценти от “Новините” – Цветомир Семов и Диана Димова също е включено в “хибридната пропаганда” срещу новите собственици на медията. За обикновения зрител тези имена не говорят нищо, за сметка на това заплатите, които са получавали, надвишават сериозно възнагражденията дори на водещи лица на телевизията и са били в пъти по-високи от тези на репортерите. Кой и как ги е оценил толкова високо? Оказва се, че несъразмерно високите възнаграждения са били възможни благодарение на бившата шефка на новинарите в Нова телевизия Дарина Сарелска, която бе освободена от предишните собственици, след разкритията на разследващия журналист Васил Иванов за налагането на цензура върху негови материали. Доста различна от тиражираната се оказва истината и за трима други репортери – Миролюба Бенатова, Генка Шикерова и Марин Николов. Тримата са получили предложение да подпишат авторски договори и възнаграждението им да бъде обвързано с работата им. Срещу това телевизията е предложила пълни гаранции за тяхната независимост и пълна юридическа закрила при необходимост. Докато обмислят предложенията, информацията за офертата на телевизията се появява в сайтове, които в последните седмици демонстрират тенденциозно отношение към новите собственици на Нова. Разбира се, покрай многото невярна информация, за чието разпространение способстват, колегите предпочитат да се скрият зад мантрата за “свободата на словото”, но не и да признаят, че става въпрос основно за пари. За много пари. За заплати, които се конкурират с възнагражденията на депутати и гонят тези на президента и на премиера. И за да бъде ясно, че зад цялата кампания срещу Нова телевизия, очевидно прозират нечисти интереси, нека погледнем какво започва да се случва с конкурса за нов генерален директор на БНТ. Изданията “Капитал”, “Дневник”, “Медиапул”, “Свободна Европа”, “Клуб Зет” цял месец ще ни убеждават, че конкурсът е нагласен, че “телевизията майка” няма бъдеще, защото не я управляват посочени от техните собственици ръководители, че “свободата на словото” у нас пропада още, и още… “Свобода”, която всъщност има своето изражение във финикийски знаци, “свобода”, която обаче друг трябва да им я плаща.", "date": "2019.06.04", "title": " Коментар „Труд“: Свободата ни е скъпа, но друг трябва да я плаща"}
{"url": "https://trud.bg/%d0%b4%d1%8a%d0%b6%d0%b4%d1%8a%d1%82-%d0%b2-%d0%b1%d1%83%d1%80%d0%b3%d0%b0%d1%81-%d0%bd%d0%b0%d0%b2%d0%be%d0%b4%d0%bd%d0%b8-%d0%b4%d0%b2%d0%be%d1%80-%d0%b8-%d0%bf%d0%b5%d1%80%d0%b0%d0%bb%d0%bd%d0%be/", "text": "Проливният дъжд, който на места бе премесен с градушка, наводни двора и пералното помещение на две детски градини в морския град. Става въпрос за градините“Делфин“ и „Чайка“, за които са били подадени сигнали за наводнения. Проверката на място установи, че и на двете места не е имало проникване на вода в помещенията, където са били децата, не е извършвано и извеждането им от сградите. В детска градина „Делфин“ се е събрало количество вода в дворното пространство, а в детска градина „Чайка“- в приземното перално помещение, което се намира в пристройка на съседната административна сграда. Получени са няколко сигнала за връщащи водата шахти по улица „Въстаническа“ и на улица „Перущица“, но за кратко време водата се е изтекла. Ситуацията в града е спокойна. Падналият дъжд за кратко време е около 20 литра на кв. м. в комплекс „Меден рудник“ и около 10 литра на кв. м. в централната част на града. Дъждът и силният вятър са скъсали и чадъри на плажа в квартал „Крайморие” и са донесли кал от улицата. Ивицата там е тясна, но се поддържа от концесионера. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Дъждът в Бургас наводни двор и перално в две градини\t"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%b2-%d0%be%d0%bf%d0%b8%d1%82-%d0%b7%d0%b0-%d0%b8/", "text": "Точно в 15.00 часа във вторник в Районния съд в Несебър   – сервитьорка в курорта „Слънчев бряг”. Делото за мярката му за неотклонение се гледа при закрити врати. Магистратите решиха Божидар да остане в ареста. В съда Божидар дойде видимо спокоен. Адвокатът му Виктор Паскалев обясни пред „Труд”, че подзащитния му от години работи като готвач в престижни заведения в комплекса. В момента бил нает в заведение в Свети Влас. „Видях се с Божидар, още докато беше в ареста в РУ в Слънчев бряг”, обясни Паскалев. Той бе изключително изненадан, че случилото се се коментира като сексуално посегателство. По думите на готвача, двамата с А.Ф. не се познавали. В деня на инцидента обаче те се засекли в центъра на курорта, пред заведение за бързо хранене, където продавали дюнери и палачинки. Божидар си купил палачинка, а А.Ф. дюнер и после се засекли в хотела. Пред заведението за бързо хранене обаче момичето го провокирало. Не си спомням, какво ми каза, бях пил, но определено беше нещо обидно, твърдял Божидар И. Той смътно си спомнял, какво се е случило в коридора на хотела. Явно удрял сервитьорката, за да си отмъсти за обидата, след което си тръгнал. Версията на момичето е друга- че абсолютно непознатият за нея млад мъж безпричинно се нахвърлил да я бие в коридора пред стаята, в която нощувала. Той я бутал с всичка сила към стаята, като я удрял с юмруци в областта на главата, гърдите, корема, областта на бъбреците. Насилникът нанесъл удари и с коляно в дясната част на ханша на момичето, огъвал ухото й, обясниха магистратите след инцидента. Престъплението е по чл.152, ал.1, т.2, предл.1, вр. с чл.18, ал.1 от НК., съобщиха от прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Оставиха в ареста обвинения в опит за изнасилване Божидар\t"}
{"url": "https://trud.bg/%d1%81%d0%b5%d1%80%d0%b5%d0%bd%d0%b0-%d1%83%d0%b8%d0%bb%d1%8f%d0%bc%d1%81-%d0%b5-%d0%bf%d1%8a%d1%80%d0%b2%d0%b8%d1%8f%d1%82-%d0%b0%d1%82%d0%bb%d0%b5%d1%82-%d0%b2-%d0%ba%d0%bb%d0%b0%d1%81%d0%b0%d1%86/", "text": "Тенисистката Серена Уилямс влезе в историята, като стана първият атлет в класацията на сп. Forbes за 80-те най-богати жени в САЩ. Въпреки че Серена заема 80-то място, приносът й от гледна точка на спорта, е безспорен. 37-годишната професионална тенисистка е натрупала състояние от 224 милиона долара, като сумата не е резултат от изключително успешната й кариера или както сама казва: „Изкарах пари с акъла си, а не с бекхенда“, а в следствие на инвестицията й в 34 стартъп компании през последните 5 години, предават от  Според Fobres, 60% от приходите на Серена идват от инвестициите й в компании, управлявани от жени, главно цветнокожи. Основната цел на тенис звездата е да създаде марка, която да бъде по-разпознаваема дори от лицето й.  е оглавена от 72-годишната Даян Хендрикс, притежаваща 7 милиарда долара. В списъка попадат и други популярни лица като Опра Уинфри (10-то място, 2,6 млрд. долара), Кайли Дженър (23-то място, 1 милиард долара), Риана (37-мо място, 600 милиона долара), Мадона (39-то място, 570 милиона долара), Селин Дион (46-то място, 450 милиона долара), Бионсе (51-во място, 400 милиона долара) и т.н.", "date": "2019.06.04", "title": " Серена Уилямс е първият атлет в класацията на Forbes за най-богатите жени в Америка"}
{"url": "https://trud.bg/%d0%b4%d0%b6%d0%be%d1%88%d1%83%d0%b0-%d1%81%d0%bc%d0%b5%d0%bd%d0%b8-%d1%81%d0%b8-%d1%82%d1%80%d0%b5%d0%bd%d1%8c%d0%be%d1%80%d0%b0-%d0%b7%d0%be%d0%b2%d0%b5-%d0%bb%d0%b5%d0%bd%d1%8a%d0%ba%d1%81-%d0%bb/", "text": "Легендарният Ленъкс Люис призова Антъни Джошуа да смени треньора си. Според британеца, именно това е проблемът на неговия съгражданина му. „Не може за университета да те подготвя учител от гимназията – казва Люис. – Та той няма да може да отговори на всичките ти въпроси. Трябва ти професор. Джошуа бе абсолютно неподготвен в мача с Руис…“ Роб Маккракън тренира Антъни още от любителския бокс. Люис дава пример със себе си, когато губи от Оливер Маккоу (САЩ) във 2-я рунд. Тогава сменя треньора си и започва сътрудничеството му с Емануел Стюард, който го извежда до абсолютната световна титла.", "date": "2019.06.04", "title": " Джошуа, смени си треньора, зове Ленъкс Люис"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%82-%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%bf%d1%80%d0%be%d0%b2%d0%b0%d0%b4%d0%b8%d0%b9%d1%81%d0%ba%d0%be-%d1%81%d0%b5%d0%bb%d0%be/", "text": "Язовирът край Тутраканци е прелял след последните поройни дъждове през нощта срещу вторник. Кметът на Провадия Филчо Филев съобщи, че е издал заповед за обявяване на частично бедствено положение. Той посочи, че е започнала евакуация на най-близките десетина къщи в селото, в което живеят около 300 жители, като част от тях са приходящи. Тутраканци е вилната зона на общинския център. Полиция, пожарна и спасителни екипи са на мястото на бедствието. Правят се правят опити за прокопаване на канал между язовира с придошлата вода и близката река край селото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Преля язовирът край провадийското село Тутраканци"}
{"url": "https://trud.bg/%d1%81%d0%b5%d0%bc%d0%b5%d0%bd%d1%8f-%d1%89%d0%b5-%d0%b1%d1%8f%d0%b3%d0%b0-%d0%bf%d1%80%d0%b8-%d0%b6%d0%b5%d0%bd%d0%b8%d1%82%d0%b5-%d0%b1%d0%b5%d0%b7-%d0%bd%d0%b0%d0%bc%d0%b0%d0%bb%d1%8f%d0%b2%d0%b0/", "text": "Двукратната олимпийска шампионка на 800 метра Кастър Семеня ще може да бяга при жените без да се налага да взима хапчета за намаляване на тестостерона. Федералният съд в Швейцария отмени ограниченията на Международна асоциация на лекоатлетическите федерации (IAAF). Според правилото, прието през април 2018-а, до състезания се допускат атлетки, чийто тестостерон не превишава 5 наномила на литър. Семеня благодари на съда, и изрази мнение, че решението е фундаментано за човешките права.  Още от рождение Кастър има повишени нива на тестостерон.", "date": "2019.06.04", "title": " Семеня ще бяга при жените  без намалява тестостерона"}
{"url": "https://trud.bg/%d1%84%d0%b5%d1%82%d0%b5%d0%bb-%d0%bd%d1%8f%d0%bc%d0%b0-%d0%b4%d0%b0-%d1%81%d0%b8-%d1%82%d1%80%d1%8a%d0%b3%d0%bd%d0%b0-%d1%82%d0%be%d0%b7%d0%b8-%d1%81%d0%b5%d0%b7%d0%be%d0%bd/", "text": "Себастиан Фетел отхвърли слуховете, че обмисля оттегляне от Формула 1 след края на сезона. Пилотът на „Ферари“ се представя под очакванията от началото на сезона и изпитва трудности да победи дори новия си съотборник Шарл Льоклер. Освен това германецът вече изостава сериозно от лидера в шампионата Люис Хамилтън и едва ли ще може да се пребори за титлата през 2019-а.  „Нямам намерения да спирам засега – обяви Фетел. – Все още изпитвам удоволствие от състезанията и смятам, че мога да постигна нещо повече с „Ферари“.“  Льоклер пък разкри, че вече се оглежда встрани. Младокът, който на няколко пъти трябваше да пропуска Фетел по време на гонките, призна, че мечтае да опита силите си в MotoGP.", "date": "2019.06.04", "title": " Фетел: Няма да си тръгна този сезон"}
{"url": "https://trud.bg/%d1%85%d0%b0%d1%87%d0%b0%d0%bd%d0%be%d0%b2-%d0%b2%d0%bb%d0%b8%d0%b7%d0%b0-%d0%b2-%d1%82%d0%be%d0%bf-10-%d0%b8-%d1%81%d1%82%d0%b0%d0%b2%d0%b0-%d0%b1%d0%b0%d1%89%d0%b0/", "text": "Карен Хачанов получи две добри новини в началото на втората седмица на „Ролан Гарос“. С победата със 7:5, 6:3, 3:6, 6:3 над идола си Хуан Мартин дел Потро (Аржентина) стана първият руснак на четвъртфинал на парижкия клей след Михаил Южни през 2010-а. Това е най-доброто му постижение на турнир от Големия шлем досега. Освен това за пръв път в кариерата си ще пробие в топ 10 на ранглистата идната седмица.  А третата хубавата вест не е нова за него, а за публиката.  „Ще ставам баща през септември – призна Хачанов. – Затова жена ми Вероника не е тук с мен. Полетите със самолет вече й идват в повече.“  Негов съперник за място на полуфиналите ще е миналогодинишят финалист Доминик Тийм (Австрия), който сложи край на последната домакинска надежда – 6:4, 6:4, 6:2 срещу Гаел Монфис.", "date": "2019.06.04", "title": " Хачанов влиза в топ 10 и става баща"}
{"url": "https://trud.bg/%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d1%81%d0%ba%d0%b8%d0%be%d1%80%d0%ba%d0%b8-%d0%b2-%d0%b1%d0%b0%d0%bd%d1%81%d0%ba%d0%be-%d0%bf%d1%80%d0%b5%d0%b7-%d1%8f%d0%bd/", "text": "Банско отново ще приеме най-добрите в алпийските ски. След като през изминалата зима в пиринския курорт топ състезателите при мъжете се впуснаха в решителни битки за Световната купа, идния сезон под връх Тодорка ще пристигнат дамите от Белия керван. Това стана ясно, след като техническият комитет на Международната ски федерация (ФИС) утвърди календара за предстоящия сезон.  По традиция Банско посреща състезанията в края на февруари, но този път българската спирка е изместена за януари, когато са най-престижните стартове. Скоростните дисциплини по пистата „Марк Жирардели“ заменят класиката в Кортина д’Ампецо, тъй като италианският курорт ще е домакин на финалите на Световната купа през март.  Стартовете в Пирин ще са спускане на 25-и и супер-г на 26-и. Най-добрите скиорки в света пък ще дойдат у нас за пръв път след 2015-а.  Иначе официалното откриване на сезона е на 26-27 октомври с традиционните гигантски слаломи за жени и мъже в Зьолден (Австрия). Любопитно е, че по-широко ще бъде представена алпийската комбинацията – 4 от 43 дамски и 3 от 46 мъжки старта. За първи път ще има и състезание в Китай – скоростни дисциплини за мъже в Янкин.", "date": "2019.06.04", "title": " Най-добрите скиорки – в Банско през януари"}
{"url": "https://trud.bg/%d1%81%d0%b5%d1%80%d0%b8%d0%bd%d0%b0-%d1%81%d0%b0%d0%bc%d0%b0-%d0%b8%d0%b7%d0%ba%d0%b0%d1%80%d0%b0%d0%bb%d0%b0-225-%d0%bc%d0%bb%d0%bd/", "text": "Серина Уилямс отпадна в третия кръг на „Ролан Гарос“ и напусна със скандал, след като стана причина за прекъсването на пресконференцията на Доминик Тийм. Това обаче не попречи на американката да влезе в нов престижен списък. Тя стана първата спортистка, попаднала в годишната класация на „Форбс“ за жени, спечелили парите си със собствени сили. Състоянието на 37-годишната тенисистка се оценява на 225 милиона долара.  „Тя разби толкова стереотипи и бариери – пише изданието. – Освен това е спечелила голяма част от парите си благодарение на своя ум и бизнес нюх, не толкова с бекхенда си.“", "date": "2019.06.04", "title": " Серина сама изкарала $225 млн."}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2-24/", "text": "Редовното правителствено заседание ще се проведе както обикновено – в сряда, 5 юни, от 10 ч. при следния предварителен дневен ред: 1. ПРОЕКТ НА РЕШЕНИЕ ЗА ОДОБРЯВАНЕ НА ГОДИШЕН ОТЧЕТ ЗА ДЕЙ¬НОСТТА НА ДЪРЖАВЕН ФОНД „ЗЕМЕДЕЛИЕ“ И НА РАЗПЛАЩАТЕЛНАТА АГЕНЦИЯ ЗА 2018 Г.  Внася: министърът на земеделието, храните и горите 2. ПРОЕКТ НА РЕШЕНИЕ ЗА ПРИЕМАНЕ НА КОНСОЛИДИРАН ГОДИШЕН ДОК¬ЛАД ЗА ВЪТРЕШНИЯ КОНТРОЛ В ПУБЛИЧНИЯ СЕКТОР В РЕПУБЛИКА БЪЛГАРИЯ ЗА 2018 Г.  Внася: министърът на финансите 3. ПРОЕКТ НА РЕШЕНИЕ ЗА ПРИЕМАНЕ НА ОТЧЕТ ЗА ДЕЙНОСТТА НА АГЕН¬ЦИЯТА ЗА ДЪРЖАВНА ФИНАНСОВА ИНСПЕКЦИЯ.  Внася: министърът на финансите 4. ДОКЛАД ЗА УТВЪРЖДАВАНЕ НА РАЗХОДИТЕ ЗА КОМАНДИРОВКИ В СТРАНА¬ТА ЗА ПЪРВОТО ТРИМЕСЕЧИЕ НА 2019 Г. НА ЗАМЕСТНИК МИНИСТЪР-ПРЕДСЕДАТЕЛИТЕ, МИНИСТРИТЕ, ОРГАНИТЕ КЪМ МИНИСТЕРСКИЯ СЪВЕТ ПО ЧЛ. 19, АЛ. 4 ОТ ЗАКОНА ЗА АДМИНИСТРАЦИЯТА, ЗАМЕСТНИК-МИНИСТРИТЕ И ОБЛАСТНИТЕ УПРАВИТЕЛИ.  Внася: министър-председателят 5. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ/ ТРАНСФЕРИ ЗА 2019 Г. ЗА ИЗПЛАЩАНЕ НА СТИПЕНДИИ ПО ПРОГРА¬МАТА НА МЕРКИТЕ ЗА ЗАКРИЛА НА ДЕЦА С ИЗЯВЕНИ ДАРБИ ОТ ДЪРЖАВ¬НИ, ОБЩИНСКИ И ЧАСТНИ УЧИЛИЩА ПРЕЗ 2019 Г., ПРИЕТА С ПОСТАНОВ¬ЛЕНИЕ № 97 НА МИНИСТЕРСКИЯ СЪВЕТ ОТ 2019 Г.  Внася: министърът на културата 6. ПРОЕКТ НА ПОСТАНОВЛЕНИЕ ЗА ОПРЕДЕЛЯНЕ НА НОВ РАЗМЕР НА СО¬ЦИАЛНАТА ПЕНСИЯ ЗА СТАРОСТ.  Внася: министърът на труда и социалната политика 7. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ДОГОВОР ПО ЧЛ. 61Е, АЛ. 3 ОТ ПРАВИЛНИКА ЗА ПРИЛАГАНЕ НА ЗАКОНА ЗА НАСЪРЧАВАНЕ НА ИНВЕСТИЦИИТЕ И ЗА УПЪЛНОМОЩАВАНЕ НА МИНИСТЪРА НА ИКОНО¬МИКАТА ЗА СКЛЮЧВАНЕ НА ДОГОВОРИ С ДРУЖЕСТВА, ИЗПЪЛНЯВАЩИ СЕРТИФИЦИРАНИ ИНВЕСТИЦИОННИ ПРОЕКТИ.  Внася: министърът на икономиката 8. ПРОЕКТ НА РЕШЕНИЕ ЗА ОДОБРЯВАНЕ НА ИНДИКАТИВНО ФИНАНСОВО РАЗПРЕДЕЛЕНИЕ НА СРЕДСТВАТА ОТ ЕВРОПЕЙСКИЯ СОЦИАЛЕН ФОНД+, ЕВРОПЕЙСКИЯ ФОНД ЗА РЕГИОНАЛНО РАЗВИТИЕ И КОХЕЗИОННИЯ ФОНД ЗА ПРОГРАМЕН ПЕРИОД 2021-2027 Г. ПО ЦЕЛИ НА ПОЛИТИКАТА И ПРОГ¬РАМИ.  Внася: заместник министър-председателят 9. ПРОЕКТ НА РЕШЕНИЕ ЗА УЧРЕДЯВАНЕ НА ВЪЗМЕЗДНО БЕЗСРОЧНО ОГРА¬НИЧЕНО ВЕЩНО ПРАВО – СЕРВИТУТ, ВЪРХУ ЧАСТ ОТ ПОЗЕМЛЕНИ ИМОТИ – ПУБЛИЧНА ДЪРЖАВНА СОБСТВЕНОСТ, В ПОЛЗА НА „ДАНИДАР КОНСУЛТ“ ЕООД.  Внася: министърът на земеделието, храните и горите 10. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИ¬ЖИМИ ИМОТИ, СОБСТВЕНОСТ НА „АГЕНЦИЯ ДИПЛОМАТИЧЕСКИ ИМОТИ В СТРАНАТА“ ЕООД – СОФИЯ.  Внася: заместник министър-председателят по правосъдната реформа и министър на външните работи 11. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА ОБОСО¬БЕНА ЧАСТ ОТ ЛЕЧЕБНО ЗАВЕДЕНИЕ – НЕДВИЖИМ ИМОТ, СОБСТВЕНОСТ НА „УНИВЕРСИТЕТСКА МНОГОПРОФИЛНА БОЛНИЦА ЗА АКТИВНО ЛЕЧЕ¬НИЕ „АЛЕКСАНДРОВСКА” ЕАД – СОФИЯ.  Внася: министърът на здравеопазването 12. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕ¬НИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА ОБЩИНА ПОПОВО, ОБЛАСТ ТЪРГОВИЩЕ.  Внася: министърът на културата 13. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕХВЪРЛЯНЕ ПРАВОТО НА СОБСТВЕНОСТ ВЪРХУ ИМОТ – ЧАСТНА ДЪРЖАВНА СОБСТВЕНОСТ, НА ОБ¬ЩИНА КОСТЕНЕЦ, СОФИЙСКА ОБЛАСТ.  Внася: министърът на регионалното развитие и благоустройството 14. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ЧАСТНА ДЪРЖАВНА СОБ¬СТВЕНОСТ, ЗА ИМОТ – ПУБЛИЧНА ДЪРЖАВНА СОБСТВЕНОСТ.  Внася: министърът на регионалното развитие и благоустройството 15. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ЧАСТНА ДЪРЖАВНА СОБ¬СТВЕНОСТ, ЗА ИМОТ – ПУБЛИЧНА ДЪРЖАВНА СОБСТВЕНОСТ.  Внася: министърът на регионалното развитие и благоустройството 16. ДОКЛАД ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В НЕФОРМАЛНАТА СРЕЩА НА МИНИСТРИТЕ ОТ ЕВРОПЕЙСКИЯ СЪЮЗ, ОТГОВАРЯЩИ ЗА ГРАДСКАТА ПОЛИТИКА, КОЯТО ЩЕ СЕ ПРОВЕДЕ НА 14 ЮНИ 2019 Г. В БУКУРЕЩ.  Внася: министърът на регионалното развитие и благоустройството 17. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА НАМАЛЯВА¬НЕ НА НАЦИОНАЛНИТЕ ЕМИСИИ НА ОПРЕДЕЛЕНИ АТМОСФЕРНИ ЗАМЪР¬СИТЕЛИ.  Внася: министърът на околната среда и водите 18. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА АНТИДО¬ПИНГОВАТА ДЕЙНОСТ.  Внася: министърът на младежта и спорта 19. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕД¬БАТА ЗА ТАКСИТЕ ЗА ИЗПОЛЗВАНЕ НА ЛЕТИЩАТА ЗА ОБЩЕСТВЕНО ПОЛЗ¬ВАНЕ И ЗА АЕРОНАВИГАЦИОННО ОБСЛУЖВАНЕ В РЕПУБЛИКА БЪЛГАРИЯ, ПРИЕТА С ПОСТАНОВЛЕНИЕ № 280 НА МИНИСТЕРСКИЯ СЪВЕТ ОТ 1998 Г.  Внасят: министърът на транспорта, информационните технологии и съобщенията  министърът на финансите АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Вижте какво ще решава Министерски съвет утре, 5 юни 2019 г."}
{"url": "https://trud.bg/%d0%bd%d0%b0-%d0%b0%d1%80%d0%bc%d0%b8%d1%8f%d1%82%d0%b0-%d1%80%d0%b5%d1%88%d0%b8%d1%85%d0%b0-%d1%82%d1%80%d0%b8%d0%be-%d0%b2%d0%be%d0%b4%d0%b8-%d1%86%d1%81%d0%ba%d0%b0-%d0%b2-%d0%b5/", "text": "Добромир Митов остава треньор на ЦСКА и за новия сезон. Това обяви ръководството на „червените“, уточнявайки, че 47-годишният специалист ще бъде подпомаган от славните Любко Петрович и Димитър Пенев. Именно с това трио столичният гранд бе на крачка от титлата през изминалата вече кампания, когато „Лудогорец“ триумфира с крехката преднина от една точка. А развръзката дойде едва в последния кръг.  В щаба остават асистентът Даниел Моралес и кондиционният треньор Кирил Динчев. Подготовката на вратарите отново е поверена на Ивайло Петров.  Първата тренировка на отбора ще бъде още тази неделя (9-и юни). На нея се очаква да присъстват и голяма част от новите попълнения. На „Българска армия“ вече успяха да привлекат четирима – българският национал Петър Занев, както и легионерите Тони Уот, Денис Давидов и Диего Фабрини. Очаква се обаче селекцията да продължи и тази седмица като входящите трансфери отново ще бъдат от чужбина. Отборът заминава на лагер в Австрия на 20 юни.", "date": "2019.06.04", "title": " На „Армията“ решиха: Трио води ЦСКА в Европа"}
{"url": "https://trud.bg/%d0%b3%d0%b0%d0%b4%d0%b6%d0%b5%d1%82%d0%be-%d0%bd%d0%b0-%d0%b2%d0%b0%d0%bb%d0%b5%d1%80%d0%b8-%d0%b1%d0%be%d0%b6%d0%b8%d0%bd%d0%be%d0%b2-%d0%bf%d1%80%d0%b5%d0%ba%d0%b0%d0%bb%d0%b8-%d1%81-%d1%84%d0%be/", "text": "Половинката на футболиста Валери Божинов, сръбкинята Биляна Дол, често публикува снимки в профила си в Instagram от екзотични дестинации и луксозни заведения. Напоследък обаче, снимките й са видно твърде ретуширани. Биляна Дол има слабо и красиво тяло, но на последните кадри то изглежда нереалистично. Освен това, на някои снимки се виждат следите от корекциите с фотошоп.", "date": "2019.06.04", "title": " Гаджето на Валери Божинов прекали с фотошопа (СНИМКИ)"}
{"url": "https://trud.bg/%d0%b2%d1%81%d1%82%d1%8a%d0%bf%d0%b8-%d0%b2-%d0%b4%d0%bb%d1%8a%d0%b6%d0%bd%d0%be%d1%81%d1%82-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d1%80%d0%b0/", "text": "Официално встъпи в длъжност новия административен ръководител на Районен съд – Велики Преслав съдия Диана Петрова. Това стана на тържествена церемония пред Общото събрание и в присъствието на Председателя на Окръжен съд – Шумен съдия София Радославова. Петрова беше избрана на 14 май от съдийската колегия на ВСС с 9 гласа. Новият председател има 19 години юридически стаж, а 14 от тях са в съдебната система. От 11 години е съдия в Районен съд -Велики Преслав, а от края на 2017 г. досега изпълняваше и задълженията на административен ръководител. Подобряване срочността на правораздавателната дейност и изграждане на публичния образ на Районен съд – Велики Преслав са само част от целите на съдия Петрова, заложени в Концепцията й за стратегическо управления на съда за следващите 5 години.", "date": "2019.06.04", "title": " Встъпи в длъжност председателят на Районен съд-Преслав"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%b2%d0%b7%d0%bb%d0%be%d0%bc-%d0%b2-%d0%ba%d1%8a%d1%89%d0%b0-%d0%bd%d0%b0-%d0%b3%d1%83%d1%80%d0%b1%d0%b5%d1%82%d1%87%d0%b8%d0%b8/", "text": "Пореден имот на гурбетчии е станал обект на взлом от крадци, които потрошили прозорци и отмъкнали ценни вещи. Този път е било разбито жилище в Лозница, Разградско. Собствениците работели зад граница и в това време къщата им наглеждала съседка. В понеделник жената видяла, че има счупени стъкла на прозорци и подала сигнал в полицията, тъй като не знаела какво е станало вътре и дали още няма неканени гости. При огледа на криминалисти, в присъствието на съседката, и след разговори със стопаните, било установено, че липсва телевизор. Съдържанието на гардеробите било разхвърляно в стаите, но станало ясно, че са открадни нови дрехи и обувки. Изяснява се какво точно е изнесено от  дома на хората, както и каква е щетата, която им е нанесена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Разследват взлом в къща на гурбетчии\t"}
{"url": "https://trud.bg/%d1%80%d0%b0%d0%b1%d0%be%d1%82%d0%b8%d0%bc-30-%d0%bc%d0%b8%d0%bd%d1%83%d1%82%d0%b8-%d0%b7%d0%b0-%d0%ba%d1%83%d1%82%d0%b8%d1%8f-%d1%86%d0%b8%d0%b3%d0%b0%d1%80%d0%b8/", "text": "Нелегалната търговия на тютюневи изделия намаля до 4,4% от пазара Хасково е №1 по кутии без бандерол Българите работят средно 30 минути за кутия цигари, докато средно за жителите на ЕС са необходими 17 минути труд, показват данни на Института за пазарна икономика (ИПИ). Средната цена на цигарите в България е с 20-25% по-ниска от тези в новите страни-членки и с 50% по-ниска спрямо средните цени за ЕС. Но като се вземат предвид доходите у нас се оказва, че цигарите в България са 1,6 – 1,7 пъти по-недостъпни за хората спрямо средните нива за ЕС. През 2018 г. с разполагаемия дневен доход на човек в България могат да се купят 5,8 кутии цигари, докато средно за ЕС могат да се купят 9,3 кутии цигари. У нас за кутия цигари са нужни 17,1% от дневния разполагаем доход, а средно за ЕС – само 10,8%. Но благодарение на покачването на доходите през последните 3-4 години достъпността на цигарите у нас се подобрява, въпреки вдигането на акциза през 2016-2018 г., каза Петър Ганев, старши икономист в ИПИ. Незаконната търговия с цигари сериозно намалява през последните години и в резултат делът на нелегалния пазар у нас вече е най-ниският в ЕС. От над 30% от пазара делът на нелегалните цигари е намалял до 5% през 2018 г., каза Петър Ганев. А за последното тримесечие на 2018 г. този дял е дори 4,4%. През 2018 г. приходите от ДДС и акциз върху тютюневите изделия са над 3 млрд. лв., или 9,5% от всички данъчни приходи в бюджета. Тези приходи с около 1 млрд. лв. повече спрямо ситуацията преди 5-6 години. Това стана благодарение на политическата воля незаконната търговия с цигари да бъде намалена и приходите в бюджета да бъдат увеличени, коментира Петър Ганев. Въпреки ниския дял на нелегалното потребление, то не е за подценяване – незаконните късове цигари са около 700 млн. броя годишно и са повече както от цялото потребление на тютюн за свиване (изчислено в брой късове), така и от бездимните тютюневи изделия. Криминалните приходи от нелегалното потребление на цигари през 2018 г. се изчисляват от ИПИ в рамките на 90-120 млн. лв. А нелегалната търговия има най-голям дял от пазара в Хасково. При тютюна за пушене по-голямата част е без платен акциз. Но той има малък дял от общия пазар на тютюневи изделия и приходите от нелегалното му потребление са около 20 млн. лв.   Присъдите са 6-9 месеца условно Най-често присъдите за контрабанда на цигари са 6-9 месеца условно, показват данни от анализ на ИПИ за съдебната практика в някои съдилища в страната. Най-често са залавяни хора, които пренасят нелегално между 500 и 1000 къса цигари през границата. Най-често това са безработни българи с основно или средно образование, които живеят в пограничните райони и се занимават с контрабанда за препитание. Много рядко са хващани хора от Турция с цигари без бандерол. По отношение на нелегалните фабрики за цигари – най-често те са добре скрити, а в тях работят 10-20 души. В разкритите в България през 2018 г. четири нелегални фабрики са работили предимно литовци, а българи са хващани в нелегални цехове в Испания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Работим 30 минути за кутия цигари\t"}
{"url": "https://trud.bg/%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0-%d0%b0%d0%ba%d0%b0%d0%b4%d0%b5%d0%bc%d0%b8%d1%8f-%d0%bd%d0%b0%d0%b3%d1%80%d0%b0/", "text": "Ректорът на Стопанска академия „Димитър А. Ценов” награди свищовските студенти, завоювали медали в тазгодишния Национален университетски шампионат. Доц. д-р Иван Марчевски поздрави за постигнатите успехи Едмон Белчев – шампион по джудо от Национална универсиада 2019 и представителния отбор по футбол на Стопанска академия – бронзов медалист от Национален университетски шампионат по футбол 2019 и четвърти в шампионата по футзал. В срещата участваха треньорите на медалистите – съответно ст. преп. д-р Силвия Иванова и ст. преп. д-р Асен Атанасов, зам.-ректорът по студентска политика – доц. д-р Николай Нинов и финансовият директор – доц. д-р Иван Андреев. Ректорът благодари на спортистите за проявените мотивация и ентусиазъм при представянето на Стопанска академия в националната студентска надпревара по различни видове спорт. Той подчерта важността за младите хора да имат условия за практикуване на любимия спорт и заяви, че Стопанска академия ще продължи да подпомага Университетски спортен клуб „Димитър А. Ценов” за развиване на различни индивидуални и колективни спортове. В знак на високата оценка за положения труд, академичното ръководство присъди на медалистите еднократна стипендия в размер на 250 лева, а ректорът им връчи грамоти за постигнатите резултати.", "date": "2019.06.04", "title": " Ректорът на Стопанска академия награди студенти-медалисти\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b4%d0%b5%d1%81%d0%b5%d1%82%d0%b0-%d0%b6%d0%b5%d1%80%d1%82%d0%b2%d0%b0-%d0%be%d1%82-%d0%bf%d0%be%d1%82%d1%8a%d0%bd%d0%b0%d0%bb%d0%be%d1%82%d0%be-%d0%ba/", "text": "Унгарски спасители съобщиха, че са намерили тялото на десета жертва след  в река Дунав в участъка й при унгарската столица Будапеща на 29 май, съобщава БТА. Стоялото на котва близо до сградата на унгарския парламент корабче с южнокорейски туристи на борда беше блъснато от по-голям плавателен съд, преобърна се и потъна за около седем секунди. 18 от общо 35-те души, които са били на борда на преобърналото се корабче, все още са в неизвестност. Седем бяха спасени. Според властите основната цел на продължаващата операция е изваждането на потъналото корабче, което сега е на дъното на реката. Бързите течения на Дунав и почти нулевата видимост под водата затрудняват работата на спасителните екипи. В спасителната операция участват унгарски и южнокорейски спасители.", "date": "2019.06.04", "title": " Откриха десета жертва от потъналото корабче в Дунав"}
{"url": "https://trud.bg/%d0%b1%d0%b0%d0%bb%d1%8a%d1%82-%d0%bd%d0%b0-%d0%ba%d1%80%d0%b8%d0%b1-%d0%b7%d0%b0%d0%bf%d0%be%d1%87%d0%bd%d0%b0/", "text": "Конфедерацията на работодателите и индустриалците в България (КРИБ) тази вечер ще отличи най-добрите компании у нас за пета поредна година. На официална церемония в София ще станат ясни победителите в трите категории „Качество”, „Растеж” и „Иновации”, за които се бореха общо 25 компании. Снимки: Денислав Стойчев Гости на тържествената церемония са премиерът Бойко Борисов, който е патрон на бала за пета поредна година, кметът на София Йорданка Фандъкова, Менда Стоянова, председател на парламентарната Комисия по Бюджет и финанси, Валентин Николов, председател на Комисията по енергетика, както и тринадесет министри от кабинета, в това число вицепремиерът Екатерина Захариева, екоминистърът Нено димов, министърът на икономиката Емил Караниколов, заместник-министри и ръководители на държавни агенции, както и целият бизнес елит. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Балът на КРИБ започна"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%ba%d0%be%d0%b0%d0%bb%d0%b8%d1%86%d0%b8%d0%be%d0%bd%d0%b5%d0%bd-%d1%81%d1%8a%d0%b2%d0%b5%d1%82/", "text": "Коалиционен съвет може да има по всяко време. Това каза пред журналисти министър-председателят Бойко Борисов. На въпрос как ще отговори на исканията на ВМРО за коалиционен съвет, Борисов обясни, че такъв може да се случи по всяко време. „Ние всеки ден сме с Красимир Каракачанов, Марияна Николова и другите. Така че когато пожелаят, аз съм там“, коментира премиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Премиерът Борисов: Коалиционен съвет може да има по всяко време"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b2-%d1%81%d0%bb%d0%be%d0%b2%d0%b5%d0%bd%d0%b8%d1%8f-%d0%b7%d0%b0-%d1%83%d1%87%d0%b0%d1%81%d1%82/", "text": "Утре държавният глава Румен Радев ще участва в Четвъртата среща на върха на регионалната инициатива „Три морета“, която ще се състои в Словения, съобщават от президентството. Българският президент ще посети Любляна по покана на словенския си колега Борут Пахор, който е домакин на форума. Инициативата „Три морета“ е създадена през 2015 г. и обединява 12 държави от Европейския съюз, разположени между Адриатическо, Балтийско и Черно море, като целта е да се насърчи транспортната, енергийната и дигиталната свързаност в региона чрез съвместни проекти. Българският държавен глава ще участва в дискусия в рамките на президентския панел на форума заедно с президентите на Словения, Хърватия, Чехия, Естония, Латвия, Литва, Полша, Румъния, както и представители на Словакия и Унгария. Участие ще вземе и министърът на енергетиката на САЩ Рик Пери. Темата на дискусията е посветена на предизвикателства пред ЕС в региона между  Адриатическо, Балтийско и Черно море. Във водената от президента Радев делегация е министърът на икономиката Емил Караниколов, както и представители на българския бизнес, които ще участват в икономическия форум, съпътстващ срещата на върха в Любляна. В рамките на двудневната среща на върха ще присъстват председателят на Европейската комисия Жан-Клод Юнкер, германският федерален президент Франк-Валтер Щайнмайер, висши представители на Европейска банка за възстановяване и развитие, на Европейската инвестиционна банка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Президентът Радев в Словения за участие в срещата на върха на регионалната инициатива „Три морета“"}
{"url": "https://trud.bg/%d0%bd%d0%b5%d1%89%d0%be-%d0%bd%d0%b8-%d0%bf%d1%8a%d1%80%d0%b7%d0%b0%d0%bb%d1%8f%d1%82-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%86%d0%b8%d1%82%d0%b5-%d1%81-%d0%bf%d0%b0%d1%80%d0%b8%d1%82/", "text": "Държавният департамент на САЩ одобри финансовата рамка за България След 2 седмици получаваме проектодоговора и започваме да се пазарим Съмнително висока е сумата, която искат от нас американците за 8 нови самолета Ф-16, блок 70. Това става ясно, след като се сравнят сделките за покупка на същия тип нови изтребители от други държави като Бахрейн и Словакия. Разликите са очебийни, но не са в наша полза. Американският Държавен департамент одобри финансовата рамка за придобиване на 8 многоцелеви изтребителя Ф-16, блок 70 от България. В 16.15 ч. вашингтонско време на 3 юни (23.15 ч. българско) на сайта на Агенцията за сътрудничество в областта на отбраната и сигурността на САЩ бе публикувано съобщение, в което се посочва, че Департаментът на САЩ е дал разрешение България да получи възможност за закупуване на цялостен пакет за 8 многоцелеви изтребителя Ф-16, блок 70 на стойност 1,673 млрд. долара. По ориентировъчен курс на долара от днес сумата в родна валута е 2,927 млрд. лв. Късно през нощта в понеделник пресцентърът на МО потвърди новината, но отбеляза крайната сума като 1,6 млрд. долара. Разликата все пак е съществена тъй като “спестените” 73 млн. долара от пресслужбата са близо 128 млн. лв. по-ниска цена. Първоначално парламентът разреши цената за 8 нови многоцелеви изтребителя да не надхвърля 1,8 млрд. лв. с ДДС. По-късно депутатите приеха допълнително решение международният договор за придобиване на нов тип боен самолет да се отклони от посочената цена. “За” това отклонение гласуваха 130 депутати, а 84 бяха против. Пакетът включва почти всичко, което е поискала българката страна: стойността на осемте самолета с комплект въоръжение “въздух-въздух” и “въздух-повърхност”, допълнителни системи на самолета, както и бъдещите модернизации и нововъведения. Това е максималната финансова рамка на проекта за превъоръжаване на ВВС с нов тип боен самолет. От 3 юни тече двуседмичен срок, в който правителство на САЩ трябва да ни представи проект за конкретен договор с точни параметри за крайна цена, начин на плащане, срокове за доставки и т.н. От ведомството се надяват целият пакет за изтребителите да бъде в рамките на 1,2 млрд. долара. След като получим проекта, преговорите продължават. САЩ трябва да ни изпратят проектодоговора до края на юни. Когато го получим, пък започва да тече 60-дневен срок, през който можем да се пазарим за по-ниска цена. В този период България може да подпише договора или да предприеме стъпки за предоговарянето му. Третият вариант е, ако не се споразумеем, за който неотдавна говори министър Каракачанов, е да се откажем и да преминем към разговори с някой от другите участници в конкурса. Въпросът е това ли ще е окончателната цена? Естествено, че не. Експертите са на мнение, че чрез преговори, по примера на Словакия, можем да я свалим значително. Проблемът е да гоним намаляване на цената, но не и за сметка на бойните и оперативните способности.   Получаваме 40 ракети за въздушен бой България е заявила скромен боекомплект за новите изтребители, сочи оригиналният документ на американската агенция за сътрудничество в отбраната. Въоръжението “въздух-въздух” се изчерпва с 16 ракети за далечен бой и 24 ракети за близък въздушен бой. Заявените боеприпаси за поразяване на цели на земята, включително и бомби, пък са общо 52 бр. Трябва да е ясно и, че в посочената от САЩ крайна цена на проекта не е включено 20% ДДС. Тях това не ги интересува. Не е включено и 2% мито, тъй като става дума за сделка със страна извън ЕС, което е за наша сметка. Най-вероятно ще бъде удържано от военния бюджет.   Румен Петков, лидер на АБВ:  Това е безумие, настояваме за мораториум Председателят на АБВ Румен Петков настоя за незабавен мораториум върху сделката за Ф-16 и за преустановяване на безумната политика спрямо българската авиация. На брифинг след заседание на ИБ на партията той коментира, че безобразната цена на изтребителите е още един аргумент за това. “Това, което беше обявено в публичното пространство и потвърдено от МО, е поредното доказателство, че на нас се гледа като на портмоне от страна на партньорите ни от САЩ. Те са преценили, че могат да бръкнат в портмонето и да си вземат близо 3 млрд. лв. за 8 изключително скъпи “прахосмукачки”, както специалистите наричат самолетите Ф-16”, обясни Петков. Той припомни, че първоначалната финансова рамка е била 1,5 млрд. лв. “Това е безумна цена. Кой ще поеме отговорността?”, отсече Петков.   Красимир Каракачанов, военен министър:  Около 2 млрд. лв. е разумно да ни поискат Стойността от 1,6 млрд. долара за придобиване на самолети Ф-16 е само рамка. Това коментира във Варна военният министър Красимир Каракачанов. Според него това е рамката, която департаментът дава като максимум, която разрешава на правителството да сключи сделка максимум на такава цена. “Това по никакъв начин не означава, че стойността на самолетите, ако ги закупим, ще бъде 1,673 милиарда (сумата, посочена от Департамента на САЩ – б.р.).”, допълни той. “Ние имаме една рамка, която е гласувал парламентът – 1,8 млрд. лева. Той ни гласува и възможност да се отклоним леко, но в края на краищата лично аз смятам, че можем да се отклоним в рамките на разумното и изгодното за България. Около 2 милиарда лева е, според мен, максимумът на разумната цена. Малко повече от един милиард долара, грубо казано”, каза Каракачанов.   Това не е крайната цена Американското законодателство изисква изпълнителната власт да уведоми Конгреса за потенциална продажба на въоръжениe на съюзници в НАТО, стойността на коeто надхвърля 50 милиона долара. Планираната от България придобивка на 8 изтребителя Ф-16 попада в тази категория. Това се посочва в изявление на посолството на САЩ. “Вчерашната нотификация до Конгреса е рутинна процедура и ние не очакваме възражение от негова страна”, допълват от посолството. “Важно е да се отбележи, че цената, цитирана във формалната нотификация до Конгреса, не е окончателната цена на програмата”, се казва още в позицията. “Държавният департамент и Министерството на отбраната на САЩ дават възможност за горна граница във всички нотификации, в случай че чуждестранните партньори разширят обхвата на програмата извън първоначално заявеното. Това избягва необходимостта от промени в нотификацията до Конгреса и намалява времето, необходимо за приключване на чуждестранна военна продажба”, смятат от американското посолство.   Словакия отби $1,1 млрд. за 14 изтребителя Покупката на въоръжение и бойна техника, включително и на изтребители, се базира на елементарния принцип – продавачът иска да пласира стоката си по-скъпо, а купувачът търси винаги по-евтин вариант. Чрез умели преговори и гъвкав подход винаги може да се намери компромисен вариант и за двете страни. Пример в това отношение е Словакия. Словаците решиха да сменят своите руски изтребители МиГ-29 също с Ф-16, блок 70. Те поискаха оферта от САЩ за 14 самолета със съпътстващ пакет. Отговорът, като при нас, за максимална цена бе за 2,91 млрд. долара. След преговори с американците крайната цена бе намалена с 1,8 млрд. долара (виж таблицата). Третата страна, освен нас, която купува също този тип изтребител, е Бахрейн. Тази държава се договори със САЩ за покупка на 16 броя Ф-16, блок 70 на стойност 1,2 млрд. долара. Прави веднага впечатление, че ние купуваме два пъти по-скъпо от тях. Което предизвика и сериозна вълна на гняв в социалните мрежи. Формално погледнато е така. Но Бахрейн плаща само за “голи” самолети, защото разполага с Ф-16 от друга модификация и има въоръжение, оборудване, системи, логистика и инфраструктура, докато ние по отношение на Ф-16 започваме от нулата. Гърция пък ще модернизира 85 броя по стара модификация Ф-16 блок 50 и 52+ до блок 70 за 1,45 млрд. долара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Нещо ни пързалят американците с парите за 8 самолета Ф-16\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bd%d1%8f%d0%bc%d0%b0-%d0%b4%d0%b0-%d0%bf%d0%b8%d0%bf%d0%b0%d0%bc%d0%b5-%d0%b4%d0%b0%d0%bd%d1%8a%d1%86%d0%b8%d1%82%d0%b5/", "text": "В политиката популизмът стигна до там, че всички се надпреварват непрекъснато да говорят за безплатни неща. Това каза министър-председателят Бойко Борисов във видео във „Фейсбук“ по време на Петия бал на КРИБ. „Много впечатлен съм от обиколките по заводите – мога да кажа, че България пак се завърна като една индустриална държава – както е била преди 1945 г. Където минете – завод до завод. И в голямата си част всичко заминава за износ и това държи БВП висок“, заяви Борисов. Той посочи, че за комунистите няма по-добро от чуждите пари. „И ние, за съжаление, останахме единствените, които продължаваме да се съпротивляваме срещу думата „безплатно“. В политиката популизмът стигна до там, че всеки се надпреварва да говори за безплатни неща непрекъснато – дори и една либерална дясна партия като ДПС. Безплатни неща няма в живота. Безплатното за едни означава по-високи данъци за тези, които работят“, посочи премиерът. Борисов заяви, че инвестициите и стабилността, които посочват всички световни кредитни агенции, са защото правителството държи прогнозируеми данъци. „И ще ги държим до края“, подчерта той. Министър-председателят посочи, че ГЕРБ няма да пипа данъците, защото те са най-добрата среда, която може България да си позволи. „На финала сме за чакалнята на еврозоната – това е добре, защото ще спре изкушението на банките от лошите кредити и ще се гарантира сигурността на инвестициите. Да не говорим, че сме в общото европейско семейство. В противен случай, който не иска – има Европа и на втора скорост. Ние не искаме да оставяме България във втората скорост. Защото големите и силни държави казват, че еврото е това, което ги държи единни“, коментира Борисов. Той обясни, че държавата ще продължава да подкрепя и малкия, и средния и едрия бизнес. Борисов посочи, че с финансовият министър Владислав Горанов са се договорили да се отпуснат пари за колкото е нужно детски градини и ясли, за да може жените да работят и да бъдат равнопоставени. „Колкото градини и ясли липсват в България, ще отделим ако трябва и 100, 200, 500 млрд. лв. ако трябва, и ще ги построим. Защото има смисъл“, каза още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " Борисов: Няма да пипаме данъците\t"}
{"url": "https://trud.bg/%d0%b8-%d1%82%d0%b0%d0%b9%d0%bb%d0%b0%d0%bd%d0%b4-%d0%bd%d0%b8-%d1%83%d0%b4%d0%b0%d1%80%d0%b8-%d0%bd%d0%b0-%d0%b2%d0%be%d0%bb%d0%b5%d0%b9%d0%b1%d0%be%d0%bb-%d0%bf%d1%80%d0%b8-%d0%b6%d0%b5%d0%bd%d0%b8/", "text": "Волейболисткити ни загубиха и от Тайланд в Лигата на нациите. Националките, водени от треньора Иван Петков, успяха да спечелят само първия гейм, а след това домакините се мобилизираха, за да спечелят мача с 3:1 (25:27, 25:20, 25:22, 25:22). Най-резултатна за азиатките бе 178-сантиметровата Аджчарапорн Конгиот, която заби 30 точки. А за нашите момичета Мирослава Паскова и Мира Тодорова отбелязаха по 15 т.  България остава на последното, 16-то място във временното класиране, след седем поредни поражения, без нито една победа и само с една спечелена точка. Противничките им са 9-и (3 успеха и 4 загуби). В сряда българките играят с Турция от 14,05 наше време. Вчера представителките на южната ни съседка сломиха коравия тим на Доминиканската република с 3:1. Така момичетата на италианския треньор Джовани Гуидети водят в общото класиране с 18 точки след 6 победи и една загуба. Най-резултатна за туркините бе Гьозде Йълмаз, която игра само до третия гейм и отбеляза 22 точки. Миналата година отборът на Турция стигна до финалите, а сега са амбицирани да спечелят и трофея.  В четвъртък националките ще играят с Доминиканската република в последен мач на тайландска земя.", "date": "2019.06.04", "title": " И Тайланд ни удари  на волейбол при жените"}
{"url": "https://trud.bg/%d1%82%d1%80%d0%b8%d0%bc%d0%b0-%d1%81%d0%b8-%d1%82%d1%80%d1%8a%d0%b3%d0%b2%d0%b0%d1%82-%d0%be%d1%82-%d0%bc%d0%be%d0%bd%d1%82%d0%b0%d0%bd%d0%b0/", "text": "„Монтана“ се разделя с трима основни футболисти след фиаското в баража с „Витоша“ (Бистрица), загубен с 0:3. От втородивизионния тим си тръгва бранителят Борислав Стойчев. На „Осогово“ се надяваха опитният бранител да бъде основен играч за двубоите  в  елита, но мисията „Първа лига“ се отлага с поне една година. Капитанът Иван Михов пък е близо до изходящ трансфер, а интерес към него не липсва. Бранителят заедно с Тони Тасев може да подсилят ЦСКА 1948. Не е изключено отборът да има нов треньор, след като Атанас Атанасов не успя да осигури на „сините“ място сред най-добрите у нас.  ", "date": "2019.06.04", "title": " Трима си тръгват от „Монтана“"}
{"url": "https://trud.bg/%d0%bd%d0%b0-%d1%84%d0%b8%d0%bd%d0%b0%d0%bb%d0%b0-%d0%b5-%d0%bf%d1%80%d0%be%d0%b5%d0%ba%d1%82%d1%8a%d1%82-%d0%b7%d0%b0-%d0%bf%d1%8a%d1%80%d0%b2%d0%b8%d1%8f-%d1%81%d1%82%d1%83%d0%b4%d0%b5%d0%bd%d1%82/", "text": "На финала е проектът за първия студентски кампус в Студентски град. На терен от 27 дка се обособяват 4 от съществуващите общежития – три на Техническия университет и едно на Минно-геоложкия. Предвиден е и паркинг на 2 нива с 40 места. С плана за Студентски град обособихме 10 кампуса и спасихме от застрояване 220 дка. През 2001 г. е приет план, който предвижда застрояване на всичко, което може да се застрои. Най-фрапиращо беше, че за застрояване е отреден дори и дворът на Националната спортна академия. Затова през 2008 г. започнахме изготвянето на нов план, с който спасихме 70-те декара от двора на НСА и общо 220 дка зелени площи. Това съобщи в профила си във фейсбук столичният кмет Йорданка Фандъкова. И днес продължават спекулациите от политици, че с Плана на Борисовата градина, който утре ще бъде представен пред гражданите, се цели строителство и сеч в Борисовата градина.  Утре в УАСГ е първото обществено обсъждане, на което ще чуем от автора на плана арх. Ковачев какво предлага и с какви мотиви. Аз вече споделих част от моите бележки по проекта и те са подчинени на една цел – запазване на историческия вид на Борисовата градина и недопускане на ново строителство. Това е целта на този план. Няма как да допусна общински съветници, които би трябвало да познават процедурите по изготвяне и приемане на план, да ми вменяват някакви тайни мисли за скрито и открито застрояване, пише още столичният кмет. И то представители на партии, които са допуснали огромни части от Борисовата днес да са частна собственост. От тях не очаквам коректност, а още по-малко истината, защото тя не е в тяхна полза, уточнява Фандъкова. Тя пише още, че позициите, които е споделила преди дни, и които ще защитава при обсъждането и приемането на плана на Борисовата градина, са: Не подкрепя предложението на проектанта за изграждане на съществуващото преди десетилетия Климатично училище. Тази зона трябва да е част от зелената система на парка. Обектите на „Спортна София“ и Конната база трябва да бъдат запазени на местата, на които са, а стадион „Юнак“ да е във вида, в който го помним. Стадионите в Борисовата могат да бъдат реновирани, но не и разширявани. Автокъщата трябва да бъде премахната, за което от миналата година водим дела. На нейно място се предвижда подземен паркинг. Предложението на арх. Ковачев там да се изгради музей, може да бъде обсъдено, но мнението ми е, че не трябва да се допуска застрояване извън съществуващото. Къпалнята „Мария Луиза“ се запазва и категорично не се допуска допълнително разширяване и застрояване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " На финала е проектът за първия студентски кампус в Студентски град"}
{"url": "https://trud.bg/11-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5-%d0%b5-%d0%bf%d1%80%d0%b8%d0%b5%d1%82%d0%be-%d0%b2-%d0%bf%d0%b8%d1%80%d0%be%d0%b3%d0%be%d0%b2-%d1%81%d0%bb%d0%b5%d0%b4/", "text": "Бой на деца в двор на училище на село Джурово. 11-годишно момче е било заварено от спешните медици в безсъзнание. То е с контузия на главата и на корема, съобщава Н . Детето е закарано в противошокова зала на „Пирогов“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.04", "title": " 11-годишно момче е прието в „Пирогов“ след бой в училище"}
{"url": "https://trud.bg/%d0%bc%d0%b0%d0%bc%d0%b0-%d0%bc%d0%b8%d0%b0-%d0%b3%d0%b0%d1%81%d1%82%d1%80%d0%be%d0%bb%d0%b8%d1%80%d0%b0-%d0%bf%d0%b5%d1%82-%d0%b2%d0%b5%d1%87%d0%b5%d1%80%d0%b8-%d0%b2-%d0%bb%d0%b5%d1%82%d0%bd/", "text": "Култовият спектакъл „Мама миа!“ ще се играе в пет последователни вечери -на 29,30, 31 август и на 1 и 2 септември в Летния театър във Варна. Никой не е ангажирал най-атрактивното място на открито край морето за едно и също нещо повече от 2 пъти, посочи Живко Ботев, режисьор и мениджър на Софийската опера и балет. Звездите на мюзикъла Весела Делчева, Ники Сотиров и Деница Шопова се срещнаха с представителите на медиите в града. От премиерата си на 18 юли м.г. досега „Мама миа!“е представян 32 пъти -най-много в София, и на летния фестивал“Белоградчишки скали“.Тази година  турнето на спектакъла започва на 24 август в Албена за 50-годишния юбилей на елитния курорт, след това е във Варна и след 10 септември в Античния театър в Пловдив. А богатият летен репертоар на Софийската опера и балет превръща културния туризъм у нас от мечта в реалност. Само за фестивала „Вагнер-Магура“ са продадени над 200 билета на чужденци извън страната. Очаква се  специално за него да пристигне публика от Сан Франциско, Австралия, каза мениджърът.Той допълни, че годишният финансов оборот на операта с директор акад.проф.Пламен Карталов, който е и режисьор на зрелищния спектакъл“Мама миа!“, е равен на сбора от приходите на всички останали сценични изкуства, които се правят у нас.", "date": "2019.06.04", "title": " „Мама миа!“ гастролира пет вечери  в Летния театър във Варна"}
{"url": "https://trud.bg/%d0%bd%d0%b0%d0%b4-1-%d0%bc%d0%b8%d0%bb%d0%b8%d0%be%d0%bd-%d0%b2-%d0%b5%d0%b2%d1%80%d0%be%d0%bf%d0%b0-%d1%81%d0%b0%d0%bc%d0%b8-%d1%81%d0%b8-%d0%bf%d1%80%d0%be%d0%b8%d0%b7%d0%b2%d0%b5%d0%b6%d0%b4%d0%b0/", "text": "Над 1 милион европейци вече сами си произвеждат еленергия. При добро законодателство над 250 милиона в света ще могат да го правят през следващите 30 години. Това съобщи Игнасио Наваро, ръководител на проекта „Европейски енергиен преход“ на организацията „Грийнпийс“, чийто легендарен кораб „Rainbow Warrior“, акостира за два дни във Варна. Според него слънчевата енергия е най-евтиният и чист начин за производство на електричество, а използването й свежда до минимум енергийната бедност. Предимно в западните ни съседи се възползват от производството й, а на полуострова добрият пример е Гърция. Игнасио Наваро припомни, че наскоро беше приета европейската директива, която дава право на гражданите да си произвеждат сами енергия. Оттук нататък зависи кога отделните държави ще я приложат в националните си законодателства. Общоевропейският тур на кораба „Rainbow Warrior“ под мотото „Заедно за климата“ изпраща послание към политиците, че е време да променим енергията, а не климата. 5 юни е Световният ден на чистотата на околната среда. Европейската политика трябва да има две цели -затваряне на въглищните централи и премахване на всички бариери пред хората, които могат да произвеждат възобновяема енергия, смятат организаторите. След Варна корабът ще бъде четири дни в Бургас, а след това ще отплава за Гърция, Италия и Испания.", "date": "2019.06.04", "title": " Над 1 милион в Европа сами си произвеждат еленергия"}
