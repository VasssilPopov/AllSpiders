{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d1%89%d0%b5-%d0%bd%d0%b0%d0%bb%d0%b0%d0%b3%d0%b0-%d0%b8%d0%bf%d0%be%d1%82%d0%b5%d0%ba%d0%b8-%d0%b7%d0%b0-%d0%bb/", "text": "До края на годината Столичната община започва налагане на ипотеки за лошо стопанисвани сгради, обявени за недвижима културна ценност. Това съобщи главният архитект на София Здравко Здравков по  . Ако собственикът е глобен три пъти за бездействие при опазването на имота, общината ще го ремонтира за собствена сметка. Официално предупреждение вече е изпратено до един от собствениците на „Захарна фабрика“, но засега ще им бъде наложена глоба от 200 хил. лв. Собственикът е подал възражение и е изразил готовност да започне реставрация. Отношението на различни собственици през годините към имота, обявен за недвижима културна ценност е причина за неговата разруха. Предишните собственици получават три глоби – една от 50 хил. лв. и две от 100 хил. лв. В края на 2016 г. със „Захарна фабрика“ се сдобива най-новият й стопанин – „Недвижими имоти София“. През август тази година на свой ред фирмата получава покана от Столичната община да започне реставрация на комплекса. Предупреждението гласи, че ако това не стане в определения срок, имотът ще бъде ипотекиран и ремонтиран, съгласно закона. „Тези предписания не са изпълнени. Установено е на 24 август, че не са изпълнени. Предстои да направим един протокол и да пристъпим към нова санкция. Съответно в закона вдигнахме санкциите от 100 на 200 хил. лв. на юридически лица, така ще бъде наложена най-високата санкция“, обясни Здравко Здравков, главен архитект на София. Фирмата собственик на по-голямата част от сградите в „Захарна фабрика“ твърди, че на 24 август е изпратила отговор до Столичната община, в който разяснява какви действия са предприети във връзка с поканата за доброволно изпълнение. На 20 август настоящият и предишният собственик се договарят за прехвърлянето на правата на реставрационен проект. Малко преди продажбата на комплекса той е одобрен от Министерството на културата. Остава да получи зелена светлина и от Столичната община. Ако бъде реализиран, в Захарна фабрика ще видим спортен, културен и търговски център. Междувременно в Общината мислят как да поощрят добросъвестните собственици на недвижими културни ценности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " Столична община ще налага ипотеки за лошо стопанисвани сгради – културна ценност"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d1%87%d1%80%d0%b5%d0%b7-%d0%b5%d0%b2%d1%80%d0%be%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb/", "text": "Чрез Българското председателството на Съвета на ЕС успяхме да постигнем целта си – коренно и трайно да променим имиджа на страната ни. Бяхме заклеймени като корумпирана, бедна и неможеща държава, но показахме, че имаме потенциал и компетентност да бъдем балансьор, лидер, да отстояваме позиция по важните европейски теми. Това коментира министърът на Българското председателство на Съвета на ЕС Лиляна Павлова пред участниците в ХI Летен университет на МГЕРБ. Тя бе категорична, че положителните резултати са постигнати, въпреки множеството фалшиви новини, предшестващи председателството ни, съобщиха от пресцентъра на ГЕРБ. „С манипулативни твърдения имаше опити да се внуши, че не можем да се справим с тази отговорна задача, че не сме на висотата на тази позиция”, припомни министърът в контекста на мотото на политическата академия – „Само истината, не на фалшивите новини”. Лиляна Павлова посочи като огромна полза за страната ни и наложената от министър-председателя Бойко Борисов приоритетна тема за Западните Балкани. „За хората, живеещи в региона, беше важно да видят перспектива. Наред с икономическите ползи – преки и косвени, фонд от 10 млрд. гарантира инвестиции в свързаността на Балканите”, припомни Павлова в равносметката си за първите шест месеца на годината. Тя изтъкна, че по време на председателството се е развил административен капацитет, който трябва да бъде привнесен като опит във всички национални секторни политики. „Администрацията ни може да работи ефективно, важно е да бъде създаден добър механизъм да го прави. Имаме много подготвени хора, много експерти на всички нива”, убедена е Лиляна Павлова. „Трябва да запазим енергията, капацитета и стимула, който показахме по време на председателството. Трябва да си вярваме повече, защото сме част от Европа и участваме равностойно в процесите. Когато имаме самочувствие и аргументи, можем да сме убедителни и да помогнем истината да надделее над фалшивите новини”, заяви пред младежите Павлова. По думите й неуважението към държавата и институциите е недопустимо за един политик, но и за всеки гражданин. „Защото държавата сме всички ние”, категорична бе тя. Павлова отчете като постижение пресичането на практиката за онлайн пазаруване на български граждани през чужди държави. „Доскоро, влизайки в онлайн сайтове, директно ни пренасочваха да пазаруваме през други държави. Това географско блокиране вече е преодоляно. И от 1 декември отпада окончателно. По идентичен начин бяха разрешени и проблемите с колетите. Приехме директива за колетните пратки. В образователен аспект бе запазена програма „Еразъм“, а бюджетът й – удвоен. Обърнахме тренда в съотношението при медийното отразяване в положителна посока. 120 медии отразяваха новините за председателството“, посочи министърът. Лиляна Павлова коментира, че едва 1 % от българите, участвали в социологическо проучване, заявяват, че България не се е справила с председателството. „Имаме с какво да се гордеем. Равносметката е много добра“, изтъкна тя. Лиляна Павлова сподели, че нито в Естония, нито в Австрия е видяла саботиране на европредседателството, както опитите, които бяха направени в България. „Бях в залата, когато Естония и Австрия представяха своите приоритети за европредседателството. И управляващи, и опозиция се подкрепяха в името на националния интерес“, разказа министърът. Тя анонсира, че през септември в Залцбург предстои Среща на върха, на която ще присъства премиерът Бойко Борисов. Лиляна Павлова сподели в отговор на поставените въпроси, че вече е спечелила 8 дела срещу фалшивите новини. „Невинаги можеш да си търсиш правата, битката е неравностойна, но вярвам, че с усилията си българският еврокомисар Мария Габриел ще допринесе да се създаде регламент срещу фалшивите новини”, заключи министърът на Българското председателство на Съвета на ЕС.", "date": "2018.09.01", "title": " Лиляна Павлова: Чрез европредседателството успяхме трайно да променим имиджа на България"}
{"url": "https://trud.bg/%d0%b1%d0%be%d0%ba%d0%be-%d1%85%d0%b0%d1%80%d0%b0%d0%bc-%d0%bb%d0%b8%d0%ba%d0%b2%d0%b8%d0%b4%d0%b8%d1%80%d0%b0-30-%d0%bd%d0%b8%d0%b3%d0%b5%d1%80%d0%b8%d0%b9%d1%81%d0%ba%d0%b8-%d0%b2%d0%be%d0%b5/", "text": "Най-малко 30 нигерийски военнослужещи са били убити в схватка с терористичната групировка „Боко Харам“, които са нападнали военна база в североизточната част на Нигерия, близо до границата с Нигер, съобщи AFP, позовавайки се на военни източници. Десетки джихадисти на „Боко Харам“ в камиони са щурмували базата в село Зари в северния щат Борно в четвъртък вечерта и бързо са я превзели след жестока схватка, в която 30 войници са били убити, поясниха източниците.", "date": "2018.09.01", "title": " „Боко харам“ ликвидира 30 нигерийски военни"}
{"url": "https://trud.bg/%d1%87%d0%b0%d1%81%d0%be%d0%b2%d0%b5-%d0%b4%d0%be-%d0%b3%d0%be%d0%bb%d0%b5%d0%bc%d0%b8%d1%8f-%d1%84%d0%b8%d0%bd%d0%b0%d0%bb-%d0%bd%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4/", "text": "От 22.00 часа днес на стадион „Христо Ботев“ ще бъде истински футболен празник. Осем отбора от България, Португалия, Хърватска, Сърбия, Кипър показаха класа и футбол на световни ниво в рамките на една седмица, съобщиха от Община Благоевград. Финалите се играят на благоевградския стадион „Христо Ботев“ . Срещите за 3 и 4-то място са от 19:00 часа, а определящият първо място мач започва от 20.30 часа. Класирането до този момент определи 8 място за ОФК „Пирин“, 7 място- ФК „Апоел“, 6 място- ПФК „Славия“ и 5 място за ПФК „ЦСКА“. По традиция, награждаването ще се проведе след последната и решаваща среща. Кой ще грабне първото място, жители и гости на Благоевград могат да видят на стадион „Христо Ботев“ от 20.30 часа. Входът, за всички почитатели на един от най- обичаните спортове, е свободен.", "date": "2018.09.01", "title": " Часове до големия финал на Международния турнир „Купите на Община Благоевград“"}
{"url": "https://trud.bg/%d0%bf%d0%be%d1%80%d0%b5%d0%b4%d0%b5%d0%bd-%d0%b4%d0%b5%d0%bd-%d0%bd%d0%b0-%d0%b4%d0%b5%d0%bc%d0%be%d0%bd%d1%81%d1%82%d1%80%d0%b0%d1%86%d0%b8%d0%b8-%d0%b2-%d0%ba%d0%b5%d0%bc%d0%bd%d0%b8%d1%86-%d0%b2/", "text": "И днес продължават демонстрациите в източния германски град Кемниц във връзка с убийството на млад мъж, вероятно дело на чужденци. Над 1200 полицаи ще се грижат за осигуряването на реда в саксонския град. В центъра започнаха да се събират леви активисти под лозунгите „Имай сърце, не омраза“ и „Кемниц, свободен от нацисти“. Инициативата им е подкрепена от над 80 асоциации, партии, клубове и сдружения. За по-късно е предвиден маршът на крайнодесните групи, сред които ПЕГИДА и „Алтернатива за Германия“, в памет на убития. Десните обещаха, че демонстрацията им ще бъде мирна и мълчалива. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " Пореден ден на демонстрации в Кемниц (ВИДЕО)"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8-%d0%b7%d0%b0-%d0%bf%d0%b0%d0%bd%d0%b0%d0%b8%d1%80%d0%b0-%d0%b2-%d1%81%d0%be%d0%bb%d1%83%d0%bd-%d0%b4%d0%b5%d0%ba%d0%be%d1%80%d0%b8%d1%80%d0%b0%d1%82/", "text": "Гръцкият премиер Алексис Ципрас пристигна в Солун, за да се запознае от близо с подготовката на предстоящия 83-ти международен панаир, който стартира на 8 септември и ще продължи до 16 септември. „Това е първият път, след 8 години, когато гръцки премиер ще говори на Международния панаир в Солун и ще представи плана на правителството си“, заяви Ципрас по време на среща с представители на местния бизнес. Той обърна особено внимание на необходимите реформи, за да избегне страната политиките, довели я до фалит. В същото време стана ясно, че гръцките фермери се организират за протестно шествие, което ще стартира от Бялата кула в Солун от 18.00 ч. в деня на откриване на международното изложение. От 19.00 ч започват и протестите срещу Преспанското споразумение. „Всеки с гръцко знаме в ръка да дойде в Солун, където ще бъде премиерът Ципрас при откриването на Международния панаир. Протестът е срещу робството на македонския елинизъм, който води до концесията на гръцките земи и това не бива да се допуска. Без платформи и високоговорители. Гръцкият народ ще говори“, се казва в призива на организаторите. В същото време стана ясно, че улиците ще бъдат декорирани със светещи звезди в цветовете на Америка – бяло, синьо и червено, тъй като тази година почетен гост на 83-тия международен панаир е САЩ. Подобен ход бе направен миналата година с китайски фенери, които висяха по главните пътища, тъй като почетен гост на 82-рия панаир бе Китай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " Протести за панаира в Солун, декорират улиците в цветовете на САЩ"}
{"url": "https://trud.bg/%d0%b3%d0%be%d1%87%d0%b0%d1%80%d0%b0-%d0%b6%d0%b8%d0%b2%d0%b5%d0%b5-%d0%bf%d0%be-%d0%bd%d0%b5%d0%bf%d0%b8%d1%81%d0%b0%d0%bd%d0%b8%d1%82%d0%b5-%d0%b7%d0%b0%d0%ba%d0%be%d0%bd%d0%b8-%d0%bd%d0%b0-%d0%bc/", "text": "Важното е да се продава, мангизите са интересни накрая, казва мъдрецът Той е като герой от романите на Хемингуй, влюбен в морето, сякаш роден от него, и без мрънкане и отчаяние успява да се пребори с всички проблеми, с които се сблъсква всекидневно… Това казва режисьорът на любимия филм на цяла Варна “Бартер” Атанас Киряков за избрания от него прототип на рибаря Хиндо, чиято роля блестящо изигра актьорът Филип Аврамов. Лентата получи награда за най-добър телевизионен игрален филм от Фестивала на българското кино “Златна роза” във Варна /2015/ и награда за най-добра женска роля на Татяна Лолова от фестивала “Любовта е лудост” във Варна същата година, когато се завъртя премиерата. Истинската история на Георги с прякора Гочара първо вдъхнови режисьора да направи документалния филм за него “Омагьосан от морето”, а след това и да снима “Бартер”на плажа и рибарското селище “Карантината” в “Аспарухово”. Три години след това Гочара продължава живота си по неписаните закони на морето и рибарлъка в скромната си хижа, вече вдовец и сам с грижите за 37- годишния си болен син Деян, когото всички гальовно наричат Бибо. Младият мъж с ментални проблеми е с изключително добродушно и наивно отношение на дете към света. Семейството, което има и по-малък син, отказва да даде Бибо в социален дом и баща му цял живот се грижи с трогателна нежност за него.”Зарекох се, че няма да го оставя на държавата. Хлапето не може без мен и аз без него”, казва Гочара. За да не оставя сам Бибо, не е отишъл на премиерата на “Бартер”, раздал няколко покани на приятели, а в колибата си, както нарича рибарската си хижа, гледал филма за живота си по телевизията. Лентата преплита и съдби на други обитатели на рибарското селище, в нея има нагли бизнес интереси, мутри, охранители, отмъщение по бандитски, багери, готови да захапят бараките, за да не пречат на гледката към морето на новостроящия се комплекс-мастодонт край него. Гочара е по-отстъпчив от героя на Филип Аврамов : “Аз съм човек реалист, не може да дадеш цяла торба с мангизи и да гледаш отсреща прани гащи, мангал да пикае или мидаджиите да вадят и хвърлят миризливите си боклуци…Отдавна всичко е продадено на руснаци.” Сега той и останалите обитатели на селището се вълнуват от предстоящото строителство на новото рибарско пристанище. Въпреки уверенията на общината, че няма да бутнат хижите им, тръгнал слух, че трябва да се омитат до края на сезона за улов. “Новият пристан е проектиран от другата страна на мостика, няма да засегне рибарското селище, не е обявена още обществената поръчка за фирма-изпълнител “, каза за “Труд” зам.-кметът по строителството инж. Христо Иванов. Целият живот на 63-годишния Георги Недев е край морето и както казва с единия си крак винаги съм в него. Най-романтичните му години са от времето, когато е бил спасител, един от първите гларуси на плажа в “Аспарухово” и “Галата”. Нощем работил в държавните таксита, от които не го пускали, но накрая го освободили на бартер – срещу една каса лефер. “Винаги става въпрос за услуга, дали ще е към Господ, дали ще е към някой друг. Това е положението, това е бартер”, казва героят на Филип Аврамов във филма. Старите рибари започнали от рано да викат якото момче да тегли с тях грипа с улова. Отначало му давали по някоя риба, но после усетили, че върши работа и започнали да му дават цял дял. Барабите ме съветваха : Учи момче, за да не станеш калканджия. Не ги послушах. И не се оплаквам, защото явно люспата е била на задника ми, както казваха те, връща лентата назад варненският рибар. Сега вече имам цяла тайфа от 8 до 15 мъжаги, но от тях половината са “спортисти”, някой може и да не дойде, щото като вземе пари, “натовари каруцата”, пил е до 12 часа, как ще се събуди, ние работим от 2-3 часа през нощта, казва морският вълк. “Има неписан закон, чорбаджията, какъвто съм аз, взема 40% от улова, останалите 60% на момчетата, а ако работя с тях, вземам и от техния дял. Важното е да се продава, мангизите са интересни накрая”, казва Гочара. Най-богатият улов, за който старите рибари казват, че морето се е подквасило, е бил през 2016 г. Но тогава е имал тежък инцидент. Трябвало да събере мрежите, хвърлени през нощта, но излязла “балкан вълна” и едва не обърнала лодката. А Бибо го чакал на брега да го изпрати на занятия в центъра за социална интеграция.” Има случаи в които може би ме е спасявал Господ. Не ме е страх, че ще се удавя, когато съм сам, но когато съм с хората – там е проблемът, а на инвентара – майната му”, споделя още Гочара. Не се уплашил и по време на голямото наводнение в “Аспарухово” през 2014 г., въпреки че голямата приливна вълна не дошла от морето, а в гръб. Удавила кучката му, защото се скрила от трясъка на гръмотевиците под пода на хижата, но успял да измъкне бебета й на леглото до него. Веднага след драмата с пороя му се обадил Георги Мамалев, с когото са първи братовчеди – майката на Гочара и бащата на актьора са брат и сестра, наследници на стара фамилия. Артистични заложби има и варненският рибар, който не спира да говори и да разсмива от сърце.", "date": "2018.09.01", "title": " Гочара живее по неписаните закони на морето и рибарлъка\t\t\t"}
{"url": "https://trud.bg/%d0%b8%d1%80%d0%b0%d0%bd-%d0%b5%d0%b2%d1%80%d0%be%d0%bf%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%bf%d0%bb%d0%b0%d1%82%d0%b8-%d1%86%d0%b5%d0%bd%d0%b0%d1%82%d0%b0-%d0%b7%d0%b0/", "text": "Европейските държави трябва да предприемат действия и да са готови да платят цената, за да се радват на ползите от ядреното споразумение с Иран. Това заяви иранският външен министър Мохамад Джавад Зариф пред държавната агенция ИРНА. „Време е европейските държави да действат в допълнение с изразяването на политическия си ангажимент. Тези мерки може и да са скъпи, но ако държавите желаят да се радват на ползите и ако вярват, че ядреното споразумение е международно постижение, те трябва да бъдат готови да запазят това постижение“, заяви Зариф.", "date": "2018.09.01", "title": " Иран: Европа трябва да плати цената, за да се радва на ядреното споразумение"}
{"url": "https://trud.bg/%d0%bf%d1%80%d0%b8%d0%b1%d1%80%d0%b0%d1%85%d0%b0-%d1%81%d0%b5-%d1%83%d1%87%d0%b5%d0%bd%d0%b8%d1%86%d0%b8%d1%82%d0%b5-%d0%be%d1%82-%d1%81%d0%b8%d0%bb%d0%b8%d1%81%d1%82%d1%80%d0%b0-%d0%bf%d0%be%d1%81/", "text": "Късно снощи учениците от Силистра, пострадали при  , се прибраха у дома. Инцидентът стана на 6 август, когато 7 от 20-те българчета на обучение в Италия бяха ранени. След няколко часа чакане родителите бяха щастливи да прегърнат децата си, съобщи  . 11-класникът Йордан Йорданов е един от тримата останали за лечение в италианската болница. Казва, че няма да забрави деня на експлозията. За директорката на Професионалната гимназия по механотехника в Силистра Татяна Кинджакова най-важното е, че 20-те ученици се прибират живи и здрави. Тя е благодарна за грижите на всички, които са ги подкрепили в този момент. „Ако не бяхме получили тази подкрепа, едва ли щяхме да сме тук в пълен състав, в който тръгнахме за Болоня”, казва тя. С изключение на тримата пострадали, всички ученици вече имат сертификат за диагностика и ремонт на компютърни системи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " Прибраха се учениците от Силистра, пострадали при взрива в Болоня"}
{"url": "https://trud.bg/%d0%bf%d1%80%d0%b5%d1%80%d1%8f%d0%b7%d0%b0%d1%85%d0%b0-%d0%bb%d0%b5%d0%bd%d1%82%d0%b0%d1%82%d0%b0-%d0%bd%d0%b0-%d1%80%d0%b5%d0%bd%d0%be%d0%b2%d0%b8%d1%80%d0%b0%d0%bd%d0%b0%d1%82%d0%b0-%d1%81%d0%bf/", "text": "Министърът на младежта и спорта Красен Кралев, кметът на Русе Пламен Стоилов, народният представител Пламен Нунев, вицепрезидентът на Българската федерация по волейбол Любо Ганев и почетният президент на Българската федерация по борба Валентин Йорданов откриха изцяло обновената зала „Иван Ханджиев “. Съоръжението ще се използва за тренировъчна зала по време на Световното първенство по волейбол за мъже, съобщиха от спортното министерство. В Русе ще се играят мачовете от груба „Б”, в която са отборите на Бразилия, Холандия, Франция, Канада, Египет и Китай. „Горд и щастлив съм от инвестициите в спортна инфраструктура, които правим в Русе. Работим прекрасно и с кмета Пламен Стоилов, и с Пламен Нунев. Инвестирахме доста средства в стадиона, в залата по борба, в залата за тенис на маса, а сега и в залата за волейбол. Защото и волейболният отбор, който тази година влезе в Суперлигата, трябва да бъде подкрепен. Вече имат условия къде да тренират, а аз вярвам, че ще развият още и детско-юношеската си школа”, заяви Кралев. Министърът подчерта, че една от основните цели на домакинствата на големи първенства е да може подрастващите да се докоснат до най-големите български и световни звезди. „Целта е българските деца да се запалят по спорта. Защото сме стигнали един критичен процент от млади хора, които се занимават със спорт – едва под 30%. За това правим всичко възможно като държава да им осигурим условия за тренировки и допълнителна мотивация. Трябва да работим и с българските семейства, за да може децата ни да обърнат по-сериозно внимание на спорта. Много пъти сме говорили, че така ще се изгради едно по-здраво поколение. И не само ще съживим, но и ще вдигнем нивото на българския спорт. Така че нека всички родители да се възползват от тези нови условия, които се опитваме да предоставим на българските деца, за да могат да тренират и да следват примера на спортисти като Валентин Йорданов и Любо Ганев”, заяви Кралев. Министърът изтъкна, че влиянието на двама от най-известните русенски спортисти Валентин Йорданов и Любо Ганев за възхода на местния спорт е много сериозно. Кралев обяви, че ще се работи и за реконструкция на боксовата зала в Русе. До броени седмици ще започне реконструкцията и на спортното училище в града. „Русенският бокс заслужава сериозна подкрепа. Особено дамската школа, която се утвърждава като водеща в България. А при жените сме една от големите сили в Европа и света”, каза министърът. Кралев изрази увереност, че Русе ще бъде отличен домакин на Световното първенство по волейбол и изтъкна активната подкрепа, която общината оказва на организаторите. Кметът Пламен Стоилов благодари на министър Красен Кралев за помощта, с която продължава да се развива спортът в Русе. „Гордеем се, че по време на Световното първенство в Русе, зала „Иван Ханджиев“ ще бъде една от залите за тренировка на отборите.“ каза Стоилов. Любо Ганев изтъкна, че през последните години се прави изключително много за изграждането на спортна инфраструктура. „Единственият начин да върнем хората в залите и по стадионите е като им се създадат добри условия за спорт“, заяви вицепрезидентът на Българската федерация по волейбол. Ремонтът на зала „Иван Ханджиев“ включва полагане на топлоизолация на фасада и таван, подмяна на прозорци, врати и хидроизолация. На пода е поставена винилова настилка и са ремонтирани санитарните помещения. Извършена е и частична подмяна на електрическата и ВиК инсталациите. Стойността на ремонта е над 220 000 лв., осигурени от Министерството на младежта и спорта. Община Русе е инвестирала 18 000 лв. в оборудването на залата. На откриването присъстваха множество бивши и настоящи русенски спортисти, както и мъжкият волейболен отбор на „Дунав” (Русе), който ще бъде основен ползвател на залата.  Министър Кралев проведе среща с ръководството на общината, на която бяха обсъдени подробности около организацията на Световното първенство по волейбол. Той разгледа и фотоизложба, посветена на успехите на българския волейбол и отборите, които ще играят в Русе. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " Прерязаха лентата на реновираната спортна зала в Русе"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%b3%d0%b5%d0%bb%d0%ba%d0%be%d0%b2%d0%b0-%d1%80%d0%be%d0%b4%d0%be%d0%bf%d1%81%d0%ba%d0%b0%d1%82%d0%b0-%d1%81%d0%bf%d0%b0-%d0%b4%d0%b5%d1%81/", "text": "Родопската балнео- и СПА дестнация е сред най-конкурентните в страната и има огромен потенциал да привлича хиляди туристи от страната и чужбина с висококачествен продукт. Тя е една от седемте СПА дестинации, които Министерството на туризма разработи за територията на страната и ги предложи за публично обсъждане. Това заяви във Велинград министърът на туризма Николина Ангелкова при откриването на кръгла маса за обсъждане на инициативата, съобщиха от МТ. В дестинация „Родопска“ освен Велинград са включени още Белово, Варвара, Ракитово, Нареченски минерални бани, Беденски минерални бани, Девин, Михалково, Баните (Смолян). Министър Ангелкова благодари за партньорството на местната власт в община Велинград, която днес чества и троен празник – 70-годишнината от създаването на града, 10 години от обявяването му за СПА столица на Балканите и 100 години на организирания туризъм в региона. Това е четвъртата подобна дискусия за бъдещите СПА дестниации след срещите ни в Сандански, Стара Загора и Варна, припомни министър Ангелкова и допълни, че разработването на балнео- и СПА направленията е част от цялостната стратегия на министерството за утвърждаване на България като целогодишна дестинация. Велинград е национален курорт с международен престиж, който привлича целогодишно хиляди туристи от страната и чужбина. Термоминералното находище тук е най-голямото в страната ни. Плюсовете на балнео- и СПА туризма за икономиката са свързани преди всичко с предоставянето на комплексна услуга, привличане на по-платежоспособни гости, преодоляване на сезонността с оптимална запълняемост на базата и откриване на нови работни места, коментира министър Ангелкова. В подкрепа на тази политика бе приемането на първата специализирана наредба за дейността на специализираните балнео-, СПА и производните им центрове, които могат да се сертифицират, но на доброволен принцип. Създаден бе и регистър на сертифицираните центрове като част от Националния туристически регистър, който ще стане част от Единната система за туристическа информация (ЕСТИ), посочи министърът. Предвидени са и възможности новите дестинации да бъдат съчетани със създадените вече 8 културно-исторически и обсъжданите в момента 12 винено-кулинарни дестинации. Министър Ангелкова обърна внимание, че през миналата година в местата за настаняване в общината са пренощували близо 230 хил. туристи – българи и чужденци, което е около 20% ръст спрямо 2016 г. Реализираните нощувки са общо около 571 хил. – почти 23 на сто ръст. Чуждите туристи в региона през 2017 г. са били общо повече от 18 600, което отбелязва над 26 на сто увеличение спрямо предходната година. Сред тях най-голям интерес се отчита при граждани от Израел, балканските страни, Русия, Германия, Великобритания, Италия, Франция, САЩ, Испания и много други. В обсъждането участваха също кметът на община Велинград д-р Костадин Коев, представители на местната власт и на бизнеса, експерти по балнеология и др. В отговор на журналистически въпрос министър Ангелова заяви, че една от целите на Министерството на туризма е чрез разработването на спа дестинациите, както и на културно-историческите и винено-кулинарните маршрути, „е да успеем да ги включим като продукти, кито да се рекламират като част от общия туристически продукт, който големите туроператори предлагат“. Според нея по този начин догодина вече ще могат да се договарят и полети, които да започнат още от април месец. Големите туроператори, с които съм провела разговори, и „ТУИ“, и „Томас Кук“ обмислят такива варианти, но ние трябва да докажем, че сме дестинация, в която заслужава да се инвестира и да имаме много по-ранни полети. Това вече ще доведе до отключване на по голям туристопоток, категорична бе министър Ангелкова. Тя добави, че има нова дестинация с голям интерес към България – САЩ, където за първи път миналата година сме имали рекламна кампания. Към момента ръстовете от тази държава се движат около 20%. Има много голям интерес за лятото и от Франция, Австрия, Италия. Затова в кампаниите, които предвиждаме за 2019 г., ще включим отново тези държави, при които бележим ръст. Според оценката на Световната организация по туризъм успяваме да поддържаме високо ниво на интерес от чуждестранните посетители. Това със сигурност се дължи на общите усилия на бизнеса, местната власт и правителството, каза министър Ангелкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " Министър Агелкова: Родопската СПА дестинация има потенциал да привлича хиляди туристи"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b7%d0%b0%d0%bf%d0%bb%d0%b0%d1%88%d0%b8-%d0%b4%d0%b0-%d0%b8%d0%b7%d0%ba%d0%bb%d1%8e%d1%87%d0%b8-%d0%ba%d0%b0%d0%bd%d0%b0%d0%b4%d0%b0-%d0%be%d1%82-%d0%bd%d0%be%d0%b2/", "text": "Президентът на САЩ Доналд Тръмп заплаши да изключи Канада от новата сделка за Северноамериканското споразумение за свободна търговия (НАФТА), след като преговорите за предоговаряне на пакта завършиха без постигането на консенсус в петък, предава AFP. „Няма политическа необходимост за държим Канада в новото споразумение за НАФТА. Ако не постигнем справедлива сделка за САЩ след десетилетия на злоупотреба, Канада ще бъде аут“, написа той в социалната мрежа „Туитър“. „Конгресът не трябва да се меси в тези преговори или ще елиминирам НАФТА изцяло и ще бъдем далеч по-добре“, добави той  ", "date": "2018.09.01", "title": " Тръмп заплаши да изключи Канада от новата търговска сделка НАФТА"}
{"url": "https://trud.bg/%d0%b2%d0%bb%d0%b0%d0%ba-%d0%b3%d0%be%d1%80%d1%8f-%d0%ba%d1%80%d0%b0%d0%b9-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0/", "text": "Пожар във вагон на товарен влак в района на Старозагорското село Плоска Могила е възникнал днес следобед. Сигналът е подаден малко след 15,00 часа, съобщи за   Михаил Михов, началник група „Оперативен център“ в Регионална дирекция „Пожарна безопасност и защита на населението“. “Няма пострадали, единствено материални загуби от товара, който е превозвал. Към момента се водят оперативно-следствените действия и тепърва ще се изяснят и причините, ще бъдат и назначени съответните експертизи. Локализиран е пожарът, което означава, че всички предпоставки за неговото разпространение са прекратени. Остава да се доизгасят тлеещите огнища“, информира Михов. Веднага на място са изпратени два пожарни автомобила с 6 човека личен състав. Вагонът е бил натоварен с ПДЧ плоскости. До пристигането на пожарникарите, служителите на БДЖ са разкачили товарния вагон от композицията и са го придвижили до спирката на Плоска могила. Взети са всички мерки по обезопасяване. След спиране на напрежението по контактната мрежа започват действията на пожарникарите. Към момента пожарът е локализиран. Няма пострадали хора, изясняват се причините. Заради инцидента цял влак пътници за Варна, пътуващи по линията Пловдив-Варна, престояха на гара Стара Загора близо три часа. „Имало е пожар и се е наложило пътническият влак да изчака. Пътниците са извозени до Нова Загора, за да продължат пътя си“, обясниха пред  . от БДЖ-Варна. Във влака, според свидетели, е имало близо 200 души, сред които група от 30 деца от Варна на възраст между 10 и 18 години. Повече от два часа пътниците са чакали на тротоара пред гарата в Стара Загора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " Влак горя край Стара Загора\t\t\t"}
{"url": "https://trud.bg/%d0%b8-%d0%b2-%d1%81%d0%b0%d0%bc%d0%be%d0%ba%d0%be%d0%b2-%d0%b8%d0%b7%d0%bb%d0%b8%d0%b7%d0%b0%d1%82-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d0%b7%d0%b0%d1%80%d0%b0%d0%b4%d0%b8-%d0%bb/", "text": "Жителите на Самоков излизат на протест заради лоши пътища. Хората настояват спешно да бъдат основно ремонтирани шосето, което свързва магистралите „Тракия“ и „Струма“, както и пътя Радуил–Боровец, съобщи  . Сигнали до институциите за състоянието на пътя се подават от години и от години ремонтът предстои. „След миналогодишния протест бяхме поканени в АПИ, тогавашният шеф Дончо Атанасов каза – мен ме е срам от тоя път, ще търсим финансиране, но поръчката още е в начален етап”, казва Илиян Чалгънов. От мястото си, освен непрестанния трафик, Иван вижда и как заради него се руши къщата на съседа му. Местните казват, че леглата им нощем се тресат от преминаването на тировете. На 9 септември жителите на Самоков ще затворят за движение трасето Самоков – Дупница, както и пътя Радуил – Боровец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " И в Самоков излизат на протест заради лоши пътища"}
{"url": "https://trud.bg/%d0%b5%d0%b2%d1%80%d0%be%d0%ba%d0%be%d0%bc%d0%b8%d1%81%d0%b0%d1%80%d1%8f%d1%82-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%bf%d0%be%d0%b4%d0%ba%d1%80%d0%b5%d0%bf/", "text": "Българският еврокомисар по цифрова икономика и цифрово общество Мария Габриел подкрепи инициатива на Младежи ГЕРБ срещу фалшивите новини, която се проведе в центъра на Варна. Под наслов „Само истината, не на фалшивите новини” преминава и летният университет на младежката организация, който също се провежда в морската столица, съобщиха от партийния пресцентър. За да разяснят негативния ефект и начините да се предпазим от подвеждащата информация, младежите организираха инициатива в центъра на Варна. На видео стена пред входа на Морската градина беше излъчен кратък филм, а участниците в политическата академия се включиха в раздаването на флаери. „Винаги ще има фалшиви новини, но това, което можем да направим, е да намалим въздействието им, защото те рушат доверието в демократичните ценности, рушат доверието в нас като хора! Свободата на информация е неприкосновена, затова всяка инициатива, която показва колко е важно да правим информиран избор, е полезна. Медийната грамотност е изключително важна. Тя изисква да проверяваме достоверността на информацията”, коментира Мария Габриел. В инициативата се включиха също председателят на МГЕРБ и зам.-министър на външните работи Георг Георгиев и народните представители от ГЕРБ Васил Цветков, Галя Василева, Радостин Танев и Станислава Стоянова. „Фалшивите новини, поднесени с гръмки и скандални заглавия, лесно привличат интерес, но изкривяват реалността и въвеждат в заблуда. Хигиената на четене изисква внимателно да подбираме източниците на информация, на които бихме могли да се доверим. Споделяйки в социалните мрежи манипулирани факти и тълкувания, на практика ставаш съучастник в лъжа”, заяви председателят на МГЕРБ Георг Георгиев. „Съжалявам, че има политически партии и техни представители, които са съпричастни към производството и разпространението на фалшиви новини. Ролята на политиците е да бъдат достоверен източник и да вдъхват доверие. Обратното е нелепо!”, категоричен бе Георг Георгиев. „Проверявайте фактите, преди да се доверите! Сайтове със съмнителни заглавия „изникват” периодично в интернет пространството единствено за да заблуждават с фалшиви новини. Не вярвайте на медии, страници и профили в социалните мрежи, които не познавате и всяка информация в тях е скандална! Най-лесният начин да се предпазите е да не отваряте линк, ако не идва от достатъчно надежден източник”, съветват младежите чрез флаерите и краткия видео филм, който привлече интереса на варненци.  ", "date": "2018.09.01", "title": " Еврокомисарят Мария Габриел подкрепи инициатива на Младежки ГЕРБ срещу фалшивите новини"}
{"url": "https://trud.bg/%d0%bf%d0%be%d0%bb%d1%8f%d1%80%d0%bd%d0%b8%d0%ba-%d0%bd%d0%be%d0%bc%d0%b5%d1%80-1-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d1%80%d0%be%d1%84-%d0%b4-%d1%80-%d1%85%d1%80-2/", "text": "Както винаги, вече 30 години, към Антарктида се отправя поредната българска полярна експедиция. Какво се промени през годините, как става подборът на участниците, с какви научни проекти ще се занимават. За това разговаряме с полярник номер 1 на България проф. Христо Пимпирев. Той дава отговор и на въпроса за глобалното затопляне, което се усеща много силно и на Ледения континент. И отправя покана първите ни държавни мъже да посетят нашата база на остров Ливингстън. – Г-н Пимпирев, има ли място българската политика в Антарктида. Питам ви по повод оставките в кабинета, които бяха обявени в петък. – Политиката е обхванала изцяло нашия обществен, икономически, културен и дори научен живот. Например, въпросът с изваждането на Националния институт по метеорология и хидрология от структурата на БАН, поради неадекватните действия от страна на Академията, трябваше да бъде решаван от правителството. Присъствието на всяка антарктическа държава, включително и България на Ледения континент, е преди всичко външна политика. Това е цял един континент, за който се решават международноправни, научни, екологични, териториални, икономически, образователни и културни въпроси. Животът и работата на всяка национална антарктическа база се определя от строги правила, поставени, както от международното право, така и от регулациите на всеки един държавен антарктически оператор. При възникване на инцидент, отговорността е персонална и виновните отговарят пред юрисдикцията на съответната държава. – От началото на септември тръгва същинската подготовка за поредната, вече 27-а българска антарктическа експедиция. Какво ви предстои до началото й и кои са най-важните моменти за новия сезон? – Подготовката на предстоящата национална полярна експедиция започна още през отпускарските юлски дни и за антарктиците се оказа, че няма почивка. През юли и началото на август се проведе конкурса за оценяване и подбор на представените 26 научни проекта, представени за изпълнение на българската база през настоящия полярен сезон. Бяха одобрени и финансирани само 7 проекта, 4 от областта на биоложките науки и 3 от науките за Земята. Със символични средства бе подкрепен и хуманитарен проект от Историческия факултет на Софийския университет, чиято задача е изучаването и систематизирането на архивните материали, свързани с българското присъствие на Ледения континент. Тази година за пръв път от четвърт век български полярни изследвания, научните проекти минаха през строг подбор от хабилитирани специалисти и научната част от Националната антарктическа програма е ясна четири месеца преди заминаването на експедицията. След няколко дни с колегата ми Драгомир Матеев заминаваме за Мадрид, където ще участваме на IX Симпозиум по полярни науки на Испания. Предвидена е среща и с новоизбрания председател на Испанския полярен комитет, който е с ранг на зам. министър. Ще бъдат обсъдени проекти, по които ще работим съвместно с испанските ни съседи. Особено важна е срещата с мениджъра по логистика Мигел Охеда, с който ще обсъдим възможностите за превоз на хора, храни и материали с корабите на испанската армада до българската база на о-в Ливингстън. – Известни ли са вече имената на участниците в експедицията? – Поради ограничения капацитет на българската полярна база, която може да приеме за нормален живот и работа максимално 20 души, от одобрените за изпълнение 7 български научни проекта ще заминат по един, в изключителни случаи двама участника от проект. Те в общи линии са определени от ръководителите на изследователските колективи. Логистичният състав на експедицията все още е в процес на уточняване, но той е изключително важен, защото освен текущите ремонти ще започне и подготовката за строителство на нова научна лаборатория. Много важна е дейността по осигуряване и безопасно провеждане на научните изследвания, като за някои от тях ще е необходимо почти ежедневното използване на моторните лодки „Зодиак“ и моторните шейни. – Какво ще е международното участие и сътрудничество? – През настоящия полярен сезон се очаква както обикновено силно присъствие на изявени чуждестранни учени. Досега имаме договореност за работа на българската полярна база на двама чилийски, трима португалски, двама колумбийски, един монголски, един аржентински и двама турски учени. – През последните години сме свидетели на т. нар. глобално затопляне. Как го усещате в Антарктика? – Глобалното затопляне се усеща на цялата планета, което се дължи на парниковия ефект, предизвикан от промяната на състава на атмосферата в последните 100 години индустриална революция. Неоспорим факт е, че количеството на парниковите газове като въглероден диоксид се е увеличило с 60%, а на метан – със 100%. В Антарктида, като най-девствения и чист континент на Земята, се усещат най-отчетливо промените в климата. В Западна Антарктида и Антарктическия полуостров има значително съкращаване на шелфовите ледници, именно в резултат на глобалното затопляне. – Имаше обаче и други аномалии – например миналия сезон снегът на българската база не беше толкова много, други години сте имали огромни проблеми със снегонавяванията и оцеляването на постройките. На какво се дължи всичко това? – Освен глобалните климатични промени, които засягат цели континенти и планетата, има и локални изменения в климата, свързани с орографията, местоположението и преобладаващата посока на ветровете във всеки един конкретен регион, било то на остров Ливингстън или в България. Така например преди няколко години посоката на ветровете беше по ледника и постройките бяха затрупани от навят сняг. Миналата зима посоката на вятъра се смени и наветият сняг намаля драстично, което разсея тревогите ни, свързани със запазването на антарктическата ни база. – Споделяли сте, че романтичната част в полярните експедиции е вече в историята. И все пак – някаква тръпка не е ли останала? – Вече сме в края на двадесетилетието на XXI век и неминуемо животът на Антарктида, не само на българската база, но и в базите на останалите страни, работещи повече от век на континента, се промени. Широко навлезе техническата революция, която изцяло промени общуването между полярниците. Съвсем нормално е на почти всички бази да има интернет, телевизия, сателитни телефони. Само до преди 20 години ние бяхме едно изолирано общество, което можеше да има връзка с населения свят максимум два пъти в седмицата. Цялата работа в полярните бази е поставена на професионална основа, свързана с използването на много нови и съвременни средства за транспорт (самолети, хеликоптери, ледоразбивачи, моторни шейни и лодки), машини, отменящи изцяло тежката физическа работа. Въпреки всичко романтиката остава, защото човек се докосва до един уникален животински и растителен свят и девствена природа. Красотата е извънземна и работата на Антарктида си е тръпка, която остава за цял живот. – Как се преодоляват психологическите и междуличностните проблеми, конфликти в едно малко затворено общество, каквато е експедицията? – В едно затворено общество, в което работят, хранят се, забавляват и почиват непрекъснато заедно една група от хора, от която не можеш да отстраниш никой, ако не ти е приятен, както и той не може да си тръгне, ако ти не си му приятен, неминуемо възникват проблеми от психологическо естество. Затова много е важен подборът на участниците в експедицията, преди всичко тяхната психологическа съвместимост. Установил съм, че когато групата е съставена от интелигентни хора, които имат богат вътрешен живот, проблеми в общуването почти няма. – Какво е съотношението мъже-жени в състава на експедициите, въобще на какви изисквания трябва да отговарят участниците? – Антарктида отдавна не е обетована земя и привилегия само на мъжете. По време на първата ми антарктическа експедиция през 1987-1988 г. в състава й беше включена първата жена англичанка. В края на XX век нежният пол работи и живее наравно с мъжете в най-суровите условия на планетата. Дори съставът на една немска зимуваща база беше само дамски, включително механик, ВиК, електро специалисти и водачи на тежки машини. В досегашните 26 български антарктически експедиции, с изключение на първите две, дамите са неотменна част от състава на полярното ни общество. Те се справят не по-лошо от мъжете във всички дейности като внасят уют и топлина в иначе суровите и изолирани условия на живот. – Какви важни международни антарктически и полярни прояви предстоят през тази и следващата година? – Тази година честваме 30 години от поставянето на първите две български къщички на Антарктида и основаването на полярната ни база „Св. Климент Охридски“. Този юбилей вече беше отбелязан с няколко прояви, а през месец септември на еко-фестивала в Кърджали ще представим последните ни книги на полярна тематика и фото изложба. Кулминацията на честванията ще бъде в рамките на една седмица в град Велико Търново и областта. Там ще бъдат организирани много лекции, уроци на открито, конкурси, фото изложби, представяния на книги и филми и др. Най-престижното и важно събитие, което предстои в края на месец юли 2019 г., е организацията и провеждането в гр. Пловдив на XXXI Съвещание на Съвета мениджърите на националните антарктически програми. На него ще присъстват над 400 делегати от 35 антарктически държави от цял свят и 8 международни полярни организации. – Какво ново строителство планирате на базата „Св. Климент Охридски“ на остров Ливингстън? – Българската полярна база е включена към Националната пътна карта за научна инфраструктура. Тя представлява единствен по рода си български научен център, в който нашите изследователи имат възможност да работят съвместно с колеги от цял свят по проекти с глобално значение като климатичните промени, търсенето на ензими и микроорганизми за нови животоспасяващи лекарства, изследване и запазване на уникалната природа. Българската база има належаща нужда от построяване на нова модерно обзаведена и оборудвана научна лаборатория, която да отговори на засиления интерес на българските и чуждестранни изследователи за проучвания на съвременно ниво в тази част на Антарктика. – Какво стана с православния параклис на острова, готов ли е вече окончателно? – Новата постройка на първия православен храм в Антарктика, параклисът ни „Св. Йоан Рилски“ е изцяло изографисан от художничката-иконописка Ганка Павлова. Тя четири поредни експедиции, в условия подобни на тези на Паисий Хилендарски, когато е писал „История славянобългарска“ в тясната си килия, твореше образите на светци в малка стаичка на втория етаж на пирамидалната къща. Това е единственото духовно средище на Ледения континент, чийто икони са рисувани на място и пресъздават напълно сакралната атмосфера на това девствено кътче от планетата. – Колко е бюджетът за тази година на Българския антарктически институт и на полярната ни програма? – Благодарение на одобрената от Министерски съвет Национална програма за полярни изследвания, българското присъствие в Антарктика е на нов етап, свързан с финансовото подпомагане на 7 български научни проекта и средства за подготовка на строителството на лабораторен блок на българската полярна база. От тази година без да се срамуваме гордо можем да се наречем полярна нация. – На кои родолюбиви български предприемачи разчитате за финансова и логистична помощ? – Българските антарктически изследвания винаги са разчитали и на помощта на българския бизнес, който разбира, че вложените сега средства ще се възвърнат многократно в съвсем обозримо бъдеще. От две години благодарение на дарената от покойния вече проф. Лъчезар Цоцорков високопроходима машина „Маниту“, успяхме значително да улесним товаро-разтоварните и строителни работи на базата. За настоящата експедиция, както вече традиционно повече от петнадесет години, получихме и съвременна полярна екипировка от фирма „Диел спорт“, с която можем да се гордеем. – Очакват ли се „височайши“ посещения на българската база през новия сезон? – Засега нямаме официално отправено искане за посещение на висш държавен служител на българската база, но искрено бихме желали тя да бъде инспектирана от министър Красимир Вълчев и негов екип, тъй като цялостното изпълнение на Националната полярна програма е под ръководството на Министерство на образованието и науката, което направи много тя да стане реалност. Добре дошли в Антарктида на нашата база са президентът Румен Радев и премиерът Бойко Борисов. Използвам случая да ги поканя да ни посетят през предстоящия сезон. – Ако можете да измислите мото на българската антарктическа програма, какво ще е то? – Пътят на хората към звездите, минава през Антарктида! Нашият гост  Проф. Пимпирев е доайен на българската антарктическа програма, участник в първата национална антарктическа експедиция през сезон 1987/1988 г.. Той е ръководител на ежегодните национални научни експедиции до Антарктика, председател-учредител на Българския антарктически институт. През 2013 г. покорява Южния полюс.  Директор на Националния център за полярни изследвания от 2007 г. досега. Преподава историческа геология и палеогеография, изнасял е лекции в САЩ, Португалия, Уругвай, Чили, Колумбия, Германия, Испания, Аржентина и др.  ", "date": "2018.09.01", "title": " Полярник номер 1 на България проф. д-р Христо Пимпирев пред „Труд“: Президентът и премиерът са добре дошли в Антарктида\t\t\t"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b0%d0%bb%d0%b5%d0%ba%d1%81%d0%b0%d0%bd/", "text": "Президентът на Русия Владимир Путин реагира на терористичния акт в Донецк, отнел живота на главата на самопровъзгласената Донецка народна република Александър Захарченко. В изявление, разпространено от Кремъл, Путин определи убийството като подъл акт, целящ да дестабилизира крехкия мир в региона. Според Путин Захарченко е бил истински народен лидер. „Подлото убийство е още едно свидетелство, че тези, които са избрали пътя на терора, насилието, сплашването, не искат мирно и политическо решение на конфликта, не искат да водят реален диалог с жителите, а правят опасен залог върху дестабилизацията. Това няма да им се получи“, заяви президентът в своите съболезнования по повод убийството, предава  . Путин допълни, че разчита на заслужено наказание за организаторите и изпълнителите на престъплението.  На 31 август   където се организира възпоминателна вечеря за певеца Йосиф Кобзон. Погребението му е на 2 септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.09.01", "title": " Владимир Путин: Убийството на Александър Захарченко е подъл акт"}
{"url": "https://trud.bg/%d0%b5%d0%ba%d1%81%d0%bf%d0%bb%d0%be%d0%b7%d0%b8%d1%8f-%d0%b2-%d1%80%d0%b0%d1%84%d0%b8%d0%bd%d0%b5%d1%80%d0%b8%d1%8f-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%bd%d0%b0%d0%b9-%d0%bc/", "text": "Пожар избухна в събота сутринта след експлозия в рафинерия близо до германския град Инголщат, в провинция Бавария, съобщават местните медии. Инцидентът се е случил в 5:30 часа сутринта местно време в обект на компания „Байернойл“. По първоначална информация най-малко осем души са ранени. Трима от пострадалите са са по-тежко пострадали, съобщават от полицията. Експлозията е станала в сектора за производство на втечнен газ. Заради опасност от нови взривове се е наложила превантивната евакуация на близо 2000 души, живеещи в района на рафинерията.", "date": "2018.09.01", "title": " Експлозия в рафинерия в Германия, най-малко осем души са ранени"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "Тази събота и неделя: Четете поредния откъс от уникалната книга, подготвена за печат от издателска компания „Маркет пул”,  „Тайните на ръката“ , публикувана през 1859 г. от французина Адолф Дебарол – основател на научната хиромантия. У нас книгата е отпечатана за пръв път през 1905 г. в Свищов, а предстоящото издание е нейно точно копие. Ева Мендес: Куба е в кръвта ми! Ципурадика във Волос, ямас!", "date": "2018.09.01", "title": " Труд Уикенд – един вестник за два дни"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b8%d0%bd%d1%81%d0%bf%d0%b5%d0%ba%d1%82%d0%b8%d1%80%d0%b0-%d1%80%d0%b5%d0%bc%d0%be%d0%bd%d1%82-2/", "text": "Министър-председателят Бойко Борисов инспектира строителните и ремонтни дейности на инфраструктурни проекти във Варна, съобщават от МС. Заедно с кмета на града Иван Портних, премиерът провери работата при пробива на бул. Сливница. Правителството е отпуснало 4,5 млн. лв. за проекта, като с реализирането му ще бъде осигурен бърз достъп до автомагистрала „Хемус“. Вече са изградени битовата канализация, както и телекомуникационната мрежа. Основата на едното пътното платно вече е готова, поставени са бордюри и частично асфалтиране. Ремонтът на съществуващата част от булеварда се финансира по ОП „Региони в растеж“. Премиерът Борисов инспектира и строителните работи на бул. „Васил Левски“, който е най-големият инфраструктурен проект в града. За изграждането на новото трасе от ул. „Подвис“ до ул. „Девня“ правителството отпусна 80,5 млн. лв. След завършването на булеварда ефектът ще бъде облекчаване на движението в града, намаляване на задръстванията, извеждане на трафика извън централната градска зона, както и бърза връзка от летището към курортите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.01", "title": " Премиерът Борисов инспектира ремонтите на инфраструктурните проекти във Варна (СНИМКИ)"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%be%d0%b1/", "text": "Президентът е морален стожер в кавички и обслужва изцяло интересите на БСП, за да може да дискредитират държавата. Това каза пред журналисти във Варна председателят на ПГ на ГЕРБ и зам.-председател на партията Цветан Цветанов, който участва в 11-ия летен университет на МГЕРБ под мотото „Само истината, НЕ на фалшивите новини“ в к.к. „Св. Св. Константин и Елена“. „Спомняте ли си за Лора и майката Нели, която е от Варна. Тя загуби дъщеря си. Точно това, че някой беше привилегирован от тези, които са предизвикали това да се случи. Видяхте, че споразумението тогава между прокуратурата и извършителя на престъплението бе изпратено на Нели Петрова по пощата. И ние направихме законодателна промяна, с което поне имаше някакъв морален ангажимент и тя стана част от тази инициатива за справедливостта, за която непрекъснато говорим“, припомни той. Питам президента иска ли да има български институции, които да търсят вина от виновния или иска да имаме институции, които да търсят вина от този, който има протекция от близки или роднини, за да се прикрие това престъпление“, заяви Цветан Цветанов. „9 дни да си мълчиш – ти да си информиран от твоя баща и да правиш всичко възможно да прикриеш този скандал, това ли е президентът на страната, това ли е главнокомандващият, на който всички разчитаме да бъде морален стожер“, каза още той. Нека президентът да има доблестта и отговорността да застане като президент на страната, а не като партиен функционер на БСП да „клати“ държавата, заяви Цветанов. „Насреща си имаме креслива опозиция, която започна да дава морални оценки. Самата тя не може да излезе от модела, който създаде през годините, когато е участвала във властта или в реалния политически живот в страната“, коментира той. „ПП ГЕРБ е много по-различна от столетницата, защото при БСП да се носи политическа отговорност – такова нещо няма“, обяви Цветанов. „В БСП някой да застане и да обясни на хората какво се е случило, че те подават оставка, за да може действително държавата да продължи да работи и да се развива по начин, най-добре оценен от обществото- това правим ние в ГЕРБ. За БСП тази тема е абсолютно табу“, посочи той. Според него БСП са успели по някакъв начин да отклонят общественото внимание от темата, свързана с пътния инцидент, в който е участвал бащата на президента Румен Радев. „Искам да попитам президента – как така за пътния инцидент с неговия баща дава съвсем различна оценка, противоречаща на тази за Своге. Раздухано от институциите ли е, ако невинният човек е изкаран виновен, ако виновният човек – бащата на президента, е изкаран невинен. Това раздухване на проблема, за да може да имаме някакви медийни новини ли е“, попита Цветан Цветанов. „За всички е ясно, че навлизащият автомобил, управляван от бащата на президента Радев, е всъщност отнел предимството на човека, който е бил в предимството си да мине преди този, който ще навлезе след това“, посочи той. „Нека президентът да има доблестта, да има отговорността и да застане като президент на страната, а не като партийният функционер на БСП да клати държавата, да създаде усещането, че институциите отсъстват и не работят, а същевременно казва, че институциите са тези, които трябва да си свършат работата по неговия случай на неговия баща“, призова Цветанов. „Какво щяхме днес да обясняваме, ако човекът от триколката беше починал. Срещал съм се с много родители на загинали хора – било на пешеходни пътеки, било при тежки пътни инциденти, и винаги сме искали да има справедливост“, подчерта той. Отговорността за това управление носи ПП ГЕРБ, каза Цветанов във връзка с оставките на трима министри от ГЕРБ след трагедията край Своге. „Министрите, които подадоха вчера оставките си, са от квотата на ПП ГЕРБ, с коалиционните ни партньори ще дискутираме възможните номинации, но ПП ГЕРБ има голяма отговорност и когато се създава усещане, че нещо не е наред или че някой трябва все пак да понесе и съответната отговорност, ние винаги сме заявявали, че за нас властта не е привилегия. За нас властта е отговорност и когато застанеш и обясниш защо подаваш оставката си, смятам, че трябва да бъде възприето“, заяви Цветанов. На въпрос дали има вътрешно противопоставяне в партията след оставките на министрите, Цветанов подчерта, че по никакъв начин тези министри не носят пряката вина. „Сами разбирате, че ние по никакъв начин не казваме, че тези министри носят пряката вина, но когато си в политиката, когато си на високите позиции в изпълнителната власт, ти трябва да можеш и да понесеш и политическа отговорност и по-бързо институциите да продължат да работят, за да реализираме всичко, записано в нашата управленска програма“, посочи Цветан Цветанов. Имаме много ясно разписани правила в коалиционното ни споразумение, посочи Цветанов. Той припомни, че по времето на съставяне на правителството периодът е бил много труден. „Това бе единствената възможна коалиция, която можеше да изведе страната ни в правилната посока и да имаме успешно Председателство и да отчитаме днес и заслугата на България за региона, в който се намираме. И приоритетите, които бяха дадени за Западните Балкани“, коментира Цветанов. „С „Обединени патриоти“ понякога имаме много тежки противоречия, но смятам, че винаги когато изведем България над всичко, постигаме необходимия консенсус, за да продължим да изпълняваме управленската си 4-годишна програма“, отбеляза Цветан Цветанов. По думите му в понеделник или във вторник предстои дебат за новите номинации за постовете, които останаха овакантени. „Отговорността, която нося в момента като председател на ПГ на ГЕРБ, при тази опозиция, която имаме в българския парламент, смятам, че трябва да бъдем отговорни и всеки да тежи на мястото си“, каза Цветанов в отговор на въпрос дали би приел кандидатура за министър на вътрешните работи. „Кандидатури има достатъчно. Не смятам, че чрез медиите трябва да обсъждаме имена, а да ги изчистим с нашите коалиционни партньори и да бъдем коректни към тях“, допълни Цветан Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                        ", "date": "2018.09.01", "title": " Цветан Цветанов: Президентът Радев обслужва изцяло интересите на БСП"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%82%d1%83%d1%80%d1%86%d0%b8%d1%8f-%d0%bf/", "text": "България и Турция на практика показват как се пази границата на ЕС. Това каза премиерът Бойко Борисов на 11-ия летен университет на МГЕРБ под мотото „Само истината, НЕ на фалшивите новини“ в к.к. „Св. Св. Константин и Елена“. „Натискът особено през летните месеци е голям. Огромни усилия струва това на държавата, на мен самия. Виждате как цели държави с мощна икономика се тресат, предизвикат се катаклизми, каквито никога не сме очаквали. Затова България може да бъде модел. Веднъж със запазването правата на човека, което винаги сме извеждали в култ. Втори път с изнесени центрове извън ЕС чрез споразумение, каквото след срещата във Варна между Доналд Туск, Жан-Клод Юнкер и президента Ердоган, със санкцията на Европейския Съвет, показа, че едно изключително работещо споразумение. Само днес имаме над 150 мигранти, които от Гърция и Турция са задържани от нашите славни граничари и военни“, коментира Борисов и добави, че съответно не са допуснати да влязат на територията на страната. „При координираните ни действия с Турция, с Гърция имаме и споразумение, са върнати там. Единствената страна в ЕС. Сиреч, може“, заяви премиерът. Във Виена в петък на срещата на ЕНП България ще бъде показана като модел, каза още Борисов.  „Неслучайно Манфред Вебер ни вярва. Накарах го да дойде, да снима, да гледа, да пипа това, което вижда. Да види, че Черно море е точно толкова топло, проходимо, красиво, както и Средиземно море или Бяло море. Толкова туристи има и тук. Всички сме свидетели как по плажовете на Испания буквално все едно правят военни учения. Пристигат лодките и бягат измежду кърпите на хората. За Италия да не говорим, за нашите съседи, но ние просто показахме как става. Много усилия, много воля, много труд, много инвестиции. Разбира се, за разлика от други колеги в Европа, ние сме благодарни за солидарността, която ЕС чрез ЕК в лицето на 320 млн. лв., които още не можем да ги похарчим, защото текат обществените поръчки, но сега вече виждате стотици нови джипове, термокамери, оборудване, подпомагат нашите служители, които обезпечават тази дейност. Водихме го и на най-голямото в Европа КПП „Капитан Андреево“ и „Капъкуле“, коментира Борисов. Според него подобно има сигурно между Мексико и Щатите някъде. „Над 15 000 автомобила се обработват. Гастарбайтерите от Германия минават през България. Над 1500 ТИР-а на денонощие. Може да си представите. Инфраструктурата ни отесня. Българите забравят бързо от „Тракия“ и „Марица“ да видят какво е било. Така и стана, но викам: „Нека да им е удобно“. Това е един не само успех за спокойствието на българите, но и модел как трябва да действа Европа. Затова разбирам егоизма на много от колегите, защото Гърция е в Шенген, но когато България, Сърбия, Македония не са в Шенген, по суша, ако при друго правителство, което не може да се справя, дойдат мигранти, до Амстердам няма какво да ги спре“, допълни премиерът. „Въздухът и водата, морските и въздушните граници, просто сте длъжни да ни приемете. То не за друго, чисто като политическа оценка. Всякакви други измишльотини, мониторингов механизъм, еди какво си, това няма нищо общо едното с другото. И по линия на американските служби, и на европейските България се справя най-добре с границите в Европа. Затова във Виена в петък на срещата на ЕНП България ще бъде показана като модел“, каза още Бойко Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " Премиерът Борисов: България и Турция показват как се пази границата на ЕС"}
{"url": "https://trud.bg/%d0%b0%d0%bb%d0%b5%d0%ba-%d0%b1%d0%be%d0%bb%d0%b4%d1%83%d0%b8%d0%bd-%d1%81%d0%b5-%d0%be%d1%82%d0%ba%d0%b0%d0%b7%d0%b2%d0%b0-%d0%be%d1%82-%d0%b6%d0%be%d0%ba%d0%b5%d1%80%d0%b0/", "text": "Алек Болдуин се отказва от роля в предстоящия филм “Жокера” дни след като беше официално потвърдено, че той ще изиграе образа на бащата на Батман Томас Уейн. Болдуин съобщи, че се е оттегллил заради проблеми с графика си. Той написа още, че едва ли ще има проблем с намиране на друг подходящ актьор да го замести, защото “поне 25 човека могат да изиграят ролята”. Болдуин щеше да се присъедини към Хоакин Финикс, който вече е ангажриан за главната роля на архизлодея и основен враг на Батман Жокера. Той е един от най-важните образи в комиксовата вселена на DC и голяма надежда за амбициозните филмовите адаптации по техния каталог. От екипа отрекоха и първоначалните слухове, че бащата на Батман ще бъде моделиран като образ по подобие на Доналд Тръмп и филмът ще стане поредното парче от непрестанната холивудска анти-Тръмп пропаганда.", "date": "2018.09.01", "title": " Алек Болдуин се отказва от „Жокера“\t\t\t"}
{"url": "https://trud.bg/%d0%b3%d0%be%d0%bb%d0%b5%d0%bc%d0%b8-%d0%b7%d0%b0%d0%b4%d1%80%d1%8a%d1%81%d1%82%d0%b2%d0%b0%d0%bd%d0%b8%d1%8f-%d0%bf%d0%be-%d0%bf%d1%8a%d1%82%d1%8f-%d0%b7%d0%b0-%d0%b3%d1%8a%d1%80%d1%86%d0%b8%d1%8f/", "text": "Изключително натоварен е трафикът към Гърция след Благоевград, информира  На места колите буквално са спрели. По информация от преминаващи границата при ГКПП „Кулата” се чака дълго.  Въпреки че режимът за преминаване е облекчен, проверяващите не могат да смогнат. Бавно се преминава и през граничния пункт Илинден – Ексохи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " Големи задръствания по пътя за Гърция след Благоевград"}
{"url": "https://trud.bg/%d0%b8-%d0%b1%d0%be%d0%b4%d0%b8%d0%b3%d0%b0%d1%80%d0%b4%d1%8a%d1%82-%d0%bd%d0%b0-%d0%b7%d0%b0%d1%85%d0%b0%d1%80%d1%87%d0%b5%d0%bd%d0%ba%d0%be-%d0%b5-%d1%83%d0%b1%d0%b8%d1%82-%d0%bf%d1%80%d0%b8-%d0%b2/", "text": "Освен лидера на проруските сепаратисти в украинската Донецка област Александър Захарченко, при   е загинал и неговият бодигард, а още 12 души са били ранени. Това съобщи днес министърът на здравеопазването на самопровъзгласената Донецка народна република Александър Опришченко, цитиран от ТАСС. Той добави, че петима от пострадалите са настанени в болница без пряка опасност за живота, а на седем е оказана амбулаторна помощ. Захарченко бе убит при взрив в ресторант в центъра на Донецк снощи. Властите в ДНР са задържали няколко заподозрени за убийството, които, според ТАСС, казали, че Киев е причастен към престъплението. По-рано Украинската служба за сигурност отрече да има някакво отношение към атентата в Донецк. Изпълняващият длъжността лидер на другата проруска самопровъзгласила се Луганска народна република Леонид Пасечник обяви 3-дневен траур, считано от днес, във връзка с гибелта на Захарченко. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " И бодигардът на Захарченко е убит при взрива в Донецк"}
{"url": "https://trud.bg/%d0%bb%d1%8f%d1%82%d0%be%d1%82%d0%be-%d1%81%d0%b8-%d0%be%d1%82%d0%b8%d0%b2%d0%b0-%d0%ba%d1%83%d0%bb%d1%82%d1%83%d1%80%d0%b0%d1%82%d0%b0-%d0%b8%d0%b4%d0%b2%d0%b0/", "text": "ФСБ отбелязва 40-годишнина на сцената на “Аполониия”, Горан Брегович в Пловдив на 26-ти и 28-ми септември Лятото си отива бавно, а културният живот се събужда бързо. С падането на температурите театрите и концертните зали отново се пълнят, а по традиция септември и октомври са най-наситени със събития за всеки вкус. Ако сте решили да завършите лятото с музика или театър сега е момента да си подсигурите билет, а “Труд” събра за вас най-интересните предложения. От снощи Созопол е завладян от духа на емблематичната “Аполония” и така чак до 8 септември. Фестивалът ще представи над 70 културни събития, сред които любимите на публиката “Цената на успеха”, “Книжна Аполония” и “Детска Аполония”. Тази вечер писателят Георги Господинов ще представи книгата си “Всички наши тела” , а почитателите на театъра ще могат да видят моноспектакъла “Чамкория”, който донесе на Захари Бахаров тазгодишните “Икар” и “Аскеер” за главна мъжка роля. Голямата звезда на музикалната сцена ще бъде Белослава. Кулминацията на програмата тази година ще бъде закриването на фестивала от ФСБ, които ще отпразнуват 40 години от създаването на групата на сцената на Аполония на 8 септември. Сред останалите акценти в програмата са изпълненията на Хилда Казасян, Милица Гладнишка, Jeremy?, както и актьорските изяви на Асен Блатечки, Теодора Духовникова и Луиза Григорова. На Лятната сцена в Пловдив пък тази вечер ще има благотворителен концерт част от кампанията “Да събудим Павел” – насочена срещу агресията по пътищата. Средствата от спектакъла ще бъдат използвани за лечението на музиканта Павел Дюлгерски, а в негова подкрепа ще пеят Валя Балканска и Петър Янев, Ренегат, Хоризонт, Мастило и много други. Също тази вечер Gravity Co и Jeremy? ще свирят в Маймунарника в София, а сезонът на Какао Бийч ще закрие хитовият италиански диджей David Squillace. Утре вечер Античният театър под тепетата ще бъде арена на “Заедно” – съвместен концерт на момичетата от 4Magic, Любо Киров, Марги Хранова, Art Voice Centrе и Биг Бенд Пловдив. На 4 септември е поредният концерт от турнето на Любо Киров в летния театър в Русе, а на 5-ти – във Велико Търново. На 13-ти в лятната сцена на столицата – кино Кабана концерт ще изнесе Рут Колева, а на 26 септември почитателите ще могат да чуят изпълнението на Белослава. На 18 септември София избира своята песен на конкурса, част от осмия Международен фестивал за поп и рок музика – “София 2018” с участието на обичани български изпълнители. Фестивалът е в Културния календар на столицата и се организира от Sprint Production с подкрепата на Министерството на културата, Столичната община и Българската национална телевизия. Фестивалът подкрепя благотворителна кампания “Нека бъдем по-добри” за изграждане на Център за лечение на хора, пострадали при инциденти, и хора в будна кома в Панчарево. В зала 1 на НДК под съпровода на Фестивален оркестър София ще бъдат изпълнени финалните песни, който се състезават в конкурса. На 26 септември над 50 музиканти, певци и танцьори от ансамбъл “Филип Кутев”  ще представят пред зрителите за първи път в София, самостоятелен концерт-спектакъл “Фолклорни класици”. Отново на 26-ти и след това на 28-ми Античният театър в Пловдив пък ще събере феновете на Горан Брегович. Местата за концерта на рок звездата на бивша Югославия и неговия “Оркестър за сватби и погребения” свършиха за дни. Билетът за двучасовия балкански лайв под съпровода на неостаряващия гений се оказа най-търсеният пас в града под тепетата за гостуването на звездата тази година у нас. Именно огромният интерес бе и причината организаторите на събитието да обявят още едно шоу на 26 септември. Последното голямо музикално събитие за септември е “Шоуто на ABBA”, което идва за първи път в България за един впечатляващ концерт. На 29 септември в Зала 1 на НДК българската публика ще има възможността да преживее отново магията на скандинавската група в двучасов лайв, посветен на 45-годишната музикална история на ABBA.   Месец на „Мамма миа“ в Софийската опера Във Филхармонията гостува грузинският бас Паата Бурчуладзе Септември е месецът на “Мамма миа”. Мюзикълът на Софийската опера и балет беше страхотен хит в края на миналия сезон, затова бяха обявени още седем представления. Датите са 12, 13, 14, 15, 16 и 18.09, като на 16-и има две представления – от 11 и от 19 ч. Хитовият спектакъл влиза в програмата като постоянно заглавие, така че може да бъде гледан и след това – през октомври, януари и май. Балетът “Зорба Гърка”, който трябваше да се играе на 11 септември, е отменен по технически причини. С тази постановка на 15-и нашият балет танцува на Панатинейкос. Участват гост-изпълнителите Дан Хайя от Румъния в ролята на Зорба и италианеца Алесандро Макарио като Джон. Марина ще изпълнява Марта Петкова, Йоргос ще е Никола Хаджитанев, а Мадам Ортанс – Марина Маринова. Сезонът в Софийската опера реално започва след турнето в Япония от 1 до 18 октомври. Това е шестото турне на Националната ни опера. Новият оперен сезон ще бъде открит на 27 октомври с “Янините девет братя” от Любомир Пипков. В началото на ноември ще можем да гледаме балетите “Жизел” от Адолф Адам(3.11), “Зорба Гърка” от Микис Теодоракис (4.11) и “Баядерка” от Лудвиг Минкус (10.11). На 24 ноември ще има “Лебедово езеро” от Чайковски, а на 30-и – “Петрушка” и “Жар птица” от Игор Стравински. Голямата балетна премиера тази година е “Легенда за езерото” на Панчо Владигеров – първият спектакъл е на 15 март. Публиката очаква с нетърпения новия, голям Вердиев цикъл, който започва със “Симоне Боканегра” с премиера на на 17 ноември и следващи представления на 18, 20, 21, 22 ноември, “Травиата” през декември и завършва през януари с “Трубадур”. Други оперни премиерни заглавия са “Дон Паскуале” от Доницети и мюзикълът “Мери Попинз”. Традиционно краят на сезона е посветен на Вагнер. За удоволствие на вагнерианците през юли 2019 г. ще бъдат възстановени от репертоара “Тристан и Изолда” и “Парсифал”. С началото на есента в Софийската филхармония започва тематичния цикъл “Руски приказки”, който започва на 21 септември в зала “България” големият грузински бас Паата Бурчуладзе ще представи сцени от “Борис Годунов” – операта, която му осигурява запазено място на най-големите оперни сцени. Във втората част на забележителния концерт Софийска филхармония ще изпълни Симфония ? 2 от Рахманинов, дирижира маестро Найден Тодоров. Столичани и гости на столицата ще се насладят на таланта на Бурчуладзе за първи път от над 30 години. Малко известен факт е, че в зората на своята кариера участва в “Севилският бръснар” в Софийска опера. С топли чувства Бурчуладзе си спомня за оперните ни звезди Николай Гяуров, Гена Димитрова, Анна Томава-Синтова, Никола Гюзелев, с които не веднъж е пял на големите оперни сцени. Цикълът включва още “Звездите Светлин Русев и Людмил Ангелов в памет на Кристиан Таков” (4 ноември 2018), “Нежната цигулка на Божидара Кузманова – Жар птица” (24 януари 2019) и “Витруозът Светлин Русев” (14 февруари 2019). В Оперетата откриват сезона на 30 септември с гала концерта “Празник на оперетата и мюзикъла”, в който публиката ще чуе най-обичаните и популярни мелодии от света на мюзикъла и оперетата. Преди това обаче на 5 септември Музикалният театър “Стефан Македонски” гостува на Античния театър в Пловдив с най-новата си постановка “Българи от старо време” от Асен Карастоянов. На 3 и 4 септември оперната звезда Калуди Калудов, който празнува 40 години на сцената, започва националното си турне в ролята на Канио от операта “Палячи” на Леонкавало. Първите две представления от турнето са във Варна в шапитото на цирка /бул. “Цар Освободител” до бензиностанция “Кава Петрол”/. Спектакълът е съвместна продукция на Старозагорската опера и Академичен цирк “Балкански” с режисьор Огнян Драганов. Премиерата се състоя с небивал успех на 20 юни в Стара Загора.   Камен Донев и Димитър Рачков събират любителите на комедията Най-добрите стендъп комици с представление в НДК В началото на есента по традиция има изобилия от събития и за любителите на комедията. На 18 септември в летния театър в Плевен стартира турнето на “Забраненото шоу на Рачков”. Комедийният моноспектакъл е първото телевизионно шоу извън телевизията, което разкрива смешната страна на телевизионните продукции, вкопчени във вечната борбата за рейтинг. Той ще премине през още четири града – Добрич (28 септември), Русе (19 октомври), Хасково (9 ноември) и Благоевград (4 декември). Три години след като театрално представление за първи път напълни най-голямата зала в България – “Арена Армеец” хитовият спектакъл “За сватбите” на Камен Донев акостира в Шумен. На сцената ще видим 35 български музиканти и 20 танцьори. Представлението е истинско зрелище за сетивата и се различава от обичайния стил на Донев – това е разказ за българските традиции, поднесен с много хумор. На 31 октомври пък Донев ще представи в Зала 1 на НДК втората част на емблематичната “Лекция за всеобща просвета”. Друго предложение за любителите на комедията е Фестивал на Комедията София 2018, който обещава да бъде най-голямото стендъп комеди събитие, правено някога в България. Кулминацията на продължаващия цял месец фествал ще бъде Main Event шоуто, което ще събере на сцената на Зала 1 НДК най-добрите стендъп комедианти в страната с техните най-добри и ексклузивни шеги на 15 октомври.  ", "date": "2018.09.01", "title": " Лятото си отива, културата идва\t\t\t"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b8%d0%bc%d0%b0%d0%bc-%d0%bf%d1%80%d0%b5%d1%82%d0%b5%d0%bd%d1%86%d0%b8%d0%b8-%d0%b8-%d0%ba%d1%8a%d0%bc-%d0%b4%d1%80%d1%83/", "text": "Новите министри ще бъдат пак от квотата на ГЕРБ. Назначенията ще съгласуваме в понеделник с коалиционните партньори от Обединените патриоти. Имам идеи и предложения, каза премиерът Бойко Борисов във Варна, където се провежда 11-то издание на Лятната академия на МГЕРБ. На въпрос ще има ли други оставки Борисов отговори, че има претенции и други министри. Според него оставките са личен акт и не вижда защо трябва да ги съгласува с някого. „Още в неделя казах, че ще бъда безкомпромисен, защото трябва да има политическа воля и да се носи политическа отговорност, след като имаме 17 загинали. Да, 5 писма са изпратени до фирмата да си оправи ремонта, че пътят е опасен и министър Нанков, който е иначе блестящ експерт, е трябвало да стои там на пътя, ако трябва, за да предотврати риска” , каза Борисов. Пред младите хора, а и след това пред медиите, той посочи, че причината за оставката на вътрешния министър Валентин Радев е заради инцидента в Харманли. Като не може да управлява хората си, а ги управлява местен партиен лидер, ще си ходи.Не само в Харманли, а на много места полицията действа така, както не искаме да виждаме – невинният да е виновен с вмешателството на партийни лидери, добави още Борисов, който каза, че е гледал материала от видеокамерите, заснели инцидента в Харманли. Премиерът посочи, че на 3 септември в парламента влиза проектът за изменение на Закона за движение по пътищата, който ще направи задължителни коланите в автобусите. Пред разни лобита и бранша, че трябвало да се правят допълнителни инвестиции, няма да отстъпим. Ако трябва от 20 000 да останат 5 000 автобуса, но който иска да превозва хора, да си смени седалките и коланите. По-добре да няма екскурзия и да няма загинали, каза Борисов. „Винаги съм казвал: „Най-големият враг на ГЕРБ сме си самите ние“. Когато допускаме грешки, много хора ме съдят от партията, съм безкомпромисен. Никак не е лесно. Това ми струва и безсъние, нерви, но най-вече всички хора, които отстраняваме в редки изключения, са кадри, които са израснали, работили много, допринесли много. В един момент трябва да се разделим, защото това е разликата между нас и БСП. Купувал депутат избори, наричал хората дебили, след това няма значение. Предизвикал банкови кризи – два пъти в мандати на БСП падат банки. И сега: „О, чудо“, заяви Борисов. „Излиза Гечев и коментира – този, който направи по негово време пенсиите 3 долара на месец. О, чудо. Като се разровим, се вижда, че навсякъде, където ни възникнаха проблеми, скрити, спящи клетки, които в момента провокират или създават напрежение. То веднага бива взимано и коментирано. Какво значение има управлението или властта, ако не правиш добро за хората“, допълни Борисов. По думите му това, което в момента и службите, и прокуратурата правят по олигарсите би им се отразило и на тях. „От 34% контрабандата на цигари, сега в момента е към 5,1%. Само 2-3 месеца на служебното правителство със 120 млн. лв. по-малко приходи в хазната. Къде са отишли? Не са ли при олигархията? При нас всяко тримесечие намалява драстично“, подчерта Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " Бойко Борисов: Имам претенции и към други министри\t\t\t"}
{"url": "https://trud.bg/%d0%b2%d0%b8%d0%ba%d1%82%d0%be%d1%80%d0%b8%d1%8f-%d0%b3%d1%80%d1%83%d0%bf-%d1%81%d1%8a%d0%b4%d0%b5%d0%b9%d1%81%d1%82%d0%b2%d0%b0%d0%bc%d0%b5-%d0%bc%d0%b0%d0%ba%d1%81%d0%b8%d0%bc/", "text": "От ръководството на „Виктория груп“ разпространиха съобщение до медиите във връзка с арестите при акциите в хотелите „Маринела“ в град София и „Марица“ в град Пловдив. Обръщаме се към средствата за масова информация, с оглед случващото се от вчерашния ден в хотелите „Марица“ в гр. Пловдив и „Маринела“ в гр. София – част от хотелиерска група „Виктория груп“. Във връзка с ареста на г-н Вълчо Арабаджиев – младши, като член на фамилията Арабаджиеви и свързването на неговото име с извършени данъчни престъпления, считаме, че никой не може да бъде обявяван за виновен за извършено престъпление публично, чрез средствата за разпространение на масова информация преди произнасяне на българския съд с влязла в сила присъда, особено за тежки умишлени престъпления. Презумпцията за невинност е основен принцип в наказателното право, прогласен в защита на правата на всеки човек. По отношение на направената от медиите привръзка на случващото се с успешно изпълнената от хотел Маринела обществена поръчка за настаняване на делегатите от клас А по време на Българското председателство на Съвета на ЕС, Ви припомняме, следното: Хотелските услуги по настаняването на делегатите бяха възложени на хотел Маринела въз основа на законово проведена процедура за възлагане на обществена поръчка със същия предмет. Хотел Маринела беше единственият участник, който отговори на всички изисквания, заложени в документацията на Възложителя – Министерството на Българското председателство на Съвета на ЕС. Всички останали участници бяха дисквалифицирани, поради допуснати от тях нарушения и неизпълнение на изискванията на Министерството на Българското председателство на Съвета на ЕС. В хода на изпълнение на настаняването, екипът на хотел Маринела работи денонощно с цел да предостави безупречни услуги за високопоставените си гости. Договорът беше изпълнен качествено и в срок, като Екипът ни получи множество благодарствени писма за положените усилия, гъвкавост и денонощна работа по организация на проведените в хотела събития. В хода на извършените проверки екипите на проверяваните хотели оказват пълно съдействие на разследващите органи. Ще направим всичко необходимо, за да съдействаме максимално за изясняване на обективната истина. През последната година компанията е проверявана многократно и не са констатирани закононарушения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " „Виктория груп“: Съдействаме максимално за изясняване на обективната истина"}
{"url": "https://trud.bg/%d0%bd%d0%b0%d0%b9-%d1%85%d1%83%d0%b1%d0%b0%d0%b2%d0%b8%d1%82%d0%b5-%d0%bd%d0%b5%d1%89%d0%b0-%d0%b2-%d0%b6%d0%b8%d0%b2%d0%be%d1%82%d0%b0-%d1%81%d0%b0-%d0%b1%d0%b5%d0%b7%d0%bf%d0%bb%d0%b0%d1%82%d0%bd/", "text": "884 интересни места в повече от 60 града по света Пътеводителят “Най-хубавите неща в живота са безплатни” дава ценни съвети и препоръки, които ще ви улеснят най-изгодно да разгледате и почувствате живота в градовете по целия свят, които сте решили да посетите най-икономично. Книгата е част от най-успешната световна поредица за пътеводители Lonely Planet (”Самотната планета”). Този справочник предлага разходка из 884 интересни места в над 60 големи града на всички континенти. Той ще ви помогне да извлечете максимума от бюджета си с указания за безплатни паркове, музеи и природни забележителности, съчетани с евтина храна и приключения. За мнозина от нас, когато поемем на пътешествие, безплатните неща са не само привлекателни, но и задължителни, ако възнамеряваме да прекараме колкото се може повече време на път с раница на гърба. Не говорим само за туристическите “набези”, защото много от незабравимите моменти на пълна свобода и приключенски пътешествия се оказват финансово бреме. Бързо осъзнаваме, че евтиното може да се окаже далеч, далеч по-хубаво от платеното. Няма вечеря в римски ресторант, която да се сравни с пикник със сандвичи пред вила “Челимонтана”, намираща се на няколко минути пеша от Колизея, която открих по време на първото си посещение на Вечния град. И ако ще си говорим за житейски уроци, няма по-образователно преживяване, разкриващо същността на хората, от споделянето на спално помещение с десетина други пътешественици от цял свят. Ако искате да научите кои са най-лудите приключения в Африка, къде е най-добрата и евтина гурме храна в Азия, кои са най-добрите природни паркове в Европа, кои са топ 10 най-характерни приключения за Америка, най-добрите безплатни разходки в Австралия и Нова Зеландия, това е наистина много добър наръчник да обиколите света. Виж къде са:", "date": "2018.09.01", "title": " Най-хубавите неща в живота са безплатни\t\t\t"}
{"url": "https://trud.bg/%d0%b7%d0%b0%d0%bc-%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-%d1%88%d0%b5%d1%81%d1%82/", "text": "Към наказателна отговорност са привлечени 6 лица, 5 от тях за участие в организирана престъпна група, а шестото е с обвинение за пране на пари. Това каза на брифинг в Специализираната прокуратура зам.-главният прокурор Иван Гешев за вчерашната акция в хотел „Маринела“ в София и хотел „Марица“ в Пловдив. „На част от петте лица с обвинения за участие в организирана престъпна група са им повдигнати обвинения и за вторични престъпления-пране на пари и данъчни престъпления“, обясни той. Едно лице е обявено за издирване на територията на страната. Две други лица – мъж и жена, са обявени за общодържавно издирване. Вчера е изготвена европейска заповед за арест, вече са в Шенгенската информационна система. Действа се и по посока издирване от Интерпол, каза още зам.-главният прокурор. „За двете лица има издадена Европейска заповед за арест с обвинение за участие в организирана престъпна група и данъчни престъпления“, обясни той. „По наши данни лицата в момента се намират във Франция“, коментира Иван Гешев. Той потвърди, че издирваните лица в чужбина са сем. Арабаджиеви, а синът им е обвиненият за пране на пари. „Участници в организирана престъпна група са две жени, основно занимаващи се със счетоводство и организация на групата“, поясни зам.-главният прокурор. „Вчера бяха задържани 10 лица. За четири от тях не са събрани достатъчно доказателства за привличането им към наказателна отговорност и са разпитани“, уточни Гешев. „Едно от обвиненията е за период февруари тази година. Фирмата, която според нас, е извършила данъчно престъпление, е внесла 1000 лева, а е спестила 600 хил. лева. Разследваните фирми са десетки. Само тази фирма е внесла във фиска на държавата 1000 лева, с които да извършва социалната дейност, да плаща пенсии“, каза още той. В хода на претърсванията бяха намерени огромни суми пари, говорим за над 10 млн. лева кеш. Излизат пари от куфари, кутии, сейфове, касетки в банки, заяви още Гешев. „Такова нещо не помня в цялата си кариера. Доколкото ми е известно и не се е случвало в новата история на България“, коментира зам.-главният прокурор. „Колегите са работили почти 24 часа. Наложи се спешно съдействие от БНБ през нощта за осигуряване на броячни машини“, посочи Иван Гешев. „Сумите са потресаващи. Трябва да отбележим, че според нас това не е цялата налична сума“, обясни той и уточни, че парите са намерени в домове, хотели, офиси и банки. „Последното претърсване приключи рано сутринта и беше иззет луксозен автопарк. Ще се провежда разследване в посока как са придобити тези коли. Оценката им грубо върви около 5-10 млн. лева“, заяви зам.- главният прокурор. „Не можеш да забраниш на никой да е богат, но като си купуваш коли, самолети и хотели – си плащай данъците“, каза още Гешев. Направление в разследването е и че фирмите са се занимавали със саниране, допълни зам.-ръководителят на Специализираната прокуратура Кирил Пейчинов и уточни, че в работното обвинение е вписана сумата от 600 хил. лева. „Фирмите, занимаващи се със саниране, са десетки“, коментира той. „Данъчните вериги са няколко, направлението на измамата не е само едно. На този етап сме стигнали до две“, заяви прокурорът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " Зам.-главният прокурор Иван Гешев: Шест са обвинените лица след акциите в хотелите „Маринела“ и „Марица“\t\t\t"}
{"url": "https://trud.bg/%d0%b1%d0%be%d1%8f%d0%bd-%d0%b8-%d0%b3%d0%be%d0%bb%d1%8f%d0%bc%d0%b0%d1%82%d0%b0-%d0%be%d0%ba%d0%b5%d0%b0%d0%bd%d1%81%d0%ba%d0%b0-%d1%83%d0%b1%d0%be%d1%80%d0%ba%d0%b0/", "text": "Холандският изобретател се надява да почисти водите от пластмаса Боян Слат не е измислен герой като Хари Потър или например Пърси Джаксън, а напълно реален холандски изобретател, който другата седмица стартира мащабен, а може би и революционен, проект за почистване на Голямото тихоокеанско сметище. Той е само на 24 г., но вече е най-младият носител на престижното отличие на ООН “Защитник на Земята”, присъждано за екоинициативи. “Форин полиси” го включва в списъка си от 2015 г. за бъдещи лидери, а “Форбс” в престижната листа “30 под 30”. Нюйоркското издателство за научна литература “Елзевиер” пък го определя за “Холандец на годината”. Историята на Боян Слат, която самият той разказва, започва в съседна Гърция, край бреговете на която холандският младеж се гмуркал през 2011 г. Бил много разочарован, тъй като видял повече пластмаса, отколкото риба. Сигурно е споделил възмущението си в социалните мрежи, но за разлика от повечето активисти предприема и реални действия по въпроса за замърсяването на моретата и океаните. Първоначално посвещава училищен проект на по-сериозното разследване на замърсяването на световния океан с пластмаса и на въпроса, защо се смята, че е невъзможно да бъде почистен. А по-късно прекъсва обучението си за авиокосмически инженер в техническия университет “Делфт” и през 2013 г. основава стартъп компанията “The Ocean Cleanup” (”Уборка на океана”). Мисията й е да разработи модерни технологии за изчистване на океанските води от боклук. След основаването си фирмата събира доброволни пожертвования от десетки хиляди дарители от 160 държави, включително ключовия принос на Силициевата долина, в размер на 31,5 млн. долара. С помощта на които младият Слат твърди, че може за 5 г. да разчисти на минимална цена половината от Голямото тихоокеанско сметище (виж инфографиката). Съоръжението, чийто прототип, наречен Система 001, започва работа идната седмица – 9 септември, може да се окаже гениално. Огромна 600-метрова тръба със закачена под нея мрежа на 3 м дълбочина ще се рее свободно на повърхността на водата в зоната на сметището и ще концентрира боклука на едно място. Оттам той ще бъде извозван с кораби за рециклиране на сушата. Планът е да бъдат разположени още такива съоръжения, които постепенно да действат на територията, която е три пъти, колкото тази на Франция. По данни на неправителствената организация “Пластмасова супа” през 1950 г. на Земята се произвеждат едва 5 милиона тона пластмаса. През 2014 г. тези обеми вече са 311 милиарда тона. Изследването на компанията на Слат открива специален алгоритъм за движение на уреда за събиране на боклук. И събирането му ще предотврати разграждането до микропластмаса, която е изключително опасна за океанската флора и фауна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " Боян и голямата океанска уборка\t\t\t"}
{"url": "https://trud.bg/%d0%b4%d0%b8%d0%bd%d0%b0%d0%bc%d0%b8%d1%87%d0%bd%d0%b8-%d1%81%d1%80%d0%b5%d1%89%d0%b8-%d0%bf%d1%80%d0%b5%d0%b4%d0%b2%d0%b5%d1%89%d0%b0%d0%b2%d0%b0%d1%82-%d0%b3%d0%be%d0%bb%d1%8f%d0%bc-%d1%84%d0%b8/", "text": "Динамични срещи и изключителна игра определят един голям предстоящ финал на VI издание на Международния футболен турнир „Купите на Община Благоевград”. Тази вечер на стадион „Христо Ботев” едни срещи други се изправиха четири силни отбора, които дадоха най- доброто от себе си. Първата среща бе между отборите на ФК „Бенфика” и ФК „Цървена звезда”. Зрелищен завършек на мача предложи на зрителите добра игра и много ситуации и за двата отбора, които не се предадоха до самия край. Силната им игра остави резултата в края на редовното време 0:0. След драматични дузпи обаче, головата разлика се очерта 5:2 в полза на ФК „Бенфика”. С толкова динамична игра, изпълнена с много ситуации и голови положения зарадваха публиката и отборите на ФК „Димано Загреб” и ФК „Войводина”. Крайният резултат обаче определи ФК „Динамо Загреб” за победител с 3 гола преднина срещу 1 в акива на ФК „Войводина”. В 9.00 часа на 1 септември, на стадион „Христо Ботев”, започва последният и решаващ ден от Международния футболен турнир „Купите на Община Благоевград”. На терена първи излизат отборите на ФК „Апоел” и ОФК „Пирин”, които ще се борят за 7 и 8 място. За 5 и 6 позиция от 10.30 часа ще играят отборите на ПФК „Славия” и ПФК „ЦСКА”. Втората част на деня ще определи и финалистите. От 19.00 часа играят ФК „Цървена звезда” и ФК „Войводина” за 3 и 4 място, а от 20.30 часа ФК „Динамо Загреб” среща ФК „Бенфика” за първо и второ място. Награждаването в VI Международен футболен турнир ще се състои непосредствено след последния съдийски сигнал на стадион „Христо Ботев” в Благоевград.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " Динамични срещи предвещават голям финал на Международния футболен турнир „Купите на Община Благоевград”"}
{"url": "https://trud.bg/%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%b5%d0%bd-%d1%82%d1%80%d0%b0%d1%84%d0%b8%d0%ba-%d0%bf%d0%be-%d0%b3%d1%80%d0%b0%d0%bd%d0%b8%d1%86%d0%b8%d1%82%d0%b5-%d1%81-%d0%b3%d1%8a%d1%80%d1%86-2/", "text": "На българо-гръцката граница трафикът интензивен на вход и изход за леки автомобили на ГКПП Маказа, ГКПП Илинден и ГКПП Кулата. Това съобщиха от „Гранична полиция“ по данни, към 14.00 часа. На българо-турската граница трафикът на ГКПП Капитан Андреево трафикът е интензивен на вход. На ГКПП Малко Търново трафикът е интензивен на изход за леки автомобили. На българо-румънската граница на всичси ГКПП е интензивен за леки автомобили в двете посоки. На българо-сръбската граница на ГКПП Калотина трафикът е интензивен за леки автомобили. На българо-македонската граница трафикът е нормален на всички гранични контролно-пропускателни пунктове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " Интензивен трафик по границите с Гърция, Сърбия и Румъния"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%82%d0%bb%d1%8a%d1%81%d1%82%d0%b8%d1%82%d0%b5-%d0%bf%d0%b0%d1%87%d0%ba%d0%b8-%d0%b8-%d0%bb%d0%b8%d0%bc%d1%83%d0%b7%d0%b8%d0%bd%d0%b8%d1%82%d0%b5-%d0%ba%d0%be%d0%b8/", "text": "МВР публикува снимков и видео материал от вчерашните акции в София и Пловдив, при които в хотелите „Маринела“ и „Марица“, а също в домове и офиси, бяха открити над 10 млн. лева в брой, както и луксозни автомобили. По-рано днес заместник-главният прокурор Иван Гешев и заместник-ръководителят на Специализираната прокуратура Кирил Пейчинов   за досъдебното производство и операцията за данъчни престъпления и пране на пари. В хода на процесуално-следствените действия са иззети значителни суми и са събрани доказателства за пране на пари от трима души, уточняват от МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.01", "title": " Вижте тлъстите пачки и лимузините, които МВР откри в София и Пловдив (СНИМКИ, ВИДЕО)"}
{"url": "https://trud.bg/%d0%b1%d1%80%d0%b5%d0%bc%d0%b5%d0%bd%d0%bd%d0%b0%d1%82%d0%b0-%d0%bf%d1%80%d0%b5%d1%81%d0%bb%d0%b0%d0%b2%d0%b0-%d1%80%d0%b0%d0%b7%d0%bf%d1%83%d1%81%d0%ba%d0%b0-%d0%b2-%d1%82%d1%83%d1%80%d1%81%d0%ba/", "text": "Фолк дивата брои по 1000 лева на вечер Фолк певицата Преслава, която съвсем скоро ще стане майка, най-накрая показа наедрялото си коремче. През последните седмици тя често публикуваше в социалните мрежи снимки, на които обаче старателно го прикриваше. Сега обаче изпълнителката на “Не се изтриваш” сподели снимка от луксозен турски хотел, където се е отдала на поредна почивка с любимия си Павел. Двамата този път са избрали един от най-лъскавите 5-звездни хотели в Анталия, където цената за нощувка е около 1000 лева. На снимката пред огромната сграда се вижда най-сетне и големият корем на Преси, макар и удобно скрит зад широка черна рокля. Само за часове десетки фенове заляха певицата с поздравления “Красива си повече от всякога” и “Очакваме хубавата вест” написаха те под снимката. Изненадващо друга популярна дама в светските среди – “Мис България 2002” Теди Бургазлиева обяви, че също очаква първата си рожба. Красавицата, която от години живее в САЩ публикува снимка, на която се вижда, че щастливото събитие ще се случи съвсем скоро. Заедно с нея е вторият й съпруг – автомобилният състезател Симеон Иванов. Само на 18 г. Теди мина за първи път под венчило със сина на Стойчо Младенов – Александър, но двамата се разведоха след 4-годишен брак.  ", "date": "2018.09.01", "title": " Бременната Преслава разпуска в турски лукс\t\t\t"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be%d0%ba%d1%80%d0%b0%d0%b9-%d0%ba%d1%80%d0%b5/", "text": "Възстановено е движението покрай крепостта Царевец във Велико Търново. Вече е сменен старият 60-годишен водопровод и локалните отклонения под ул. „Иван Вазов”, в частта й до Катедралния храм „Успение Богородично“. В последния ден на август изкопаните участъци бяха асфалтирани, а отсечката бе измита. Кметът на Старата столица Даниел Панов лично провери работата на изпълнителите. В посока от центъра на града към пл. „Цар Асен I“ трафикът преминава по ул. „Иван Вазов“ и ул. „Читалищна“. Това се налага поради предстоящата смяна на водопроводите в останалата част на ул. „Иван Вазов“ – от Катедралния храм до Читалище „Надежда – 1869“. В обратна посока е възстановено нормалното движение по ул. „ Св. Климент Охридски“ и ул. „ Николо Пиколо“. Автобусите с номера 5,20,40,50 и 110 вече се движат по обичайните си маршрути.  През есенния сезон, при подходящи метеорологични условия ще бъде извършено цялостно асфалтиране на ул. „Михаил Кефалов“ и ул. „Читалищна“. През пролетта същото ще бъде сторено и с улиците „Иван Вазов“ и „Велчо Джамджията“.", "date": "2018.09.01", "title": " Възстановено е движението покрай крепостта Царевец в Търново\t\t\t"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d1%80%d0%b8-%d0%ba%d0%bc-104-%d0%bf%d0%be-%d0%bc/", "text": "Възстановено е движението в изпреварващата лента при км 104 в посока София на АМ „Тракия“, съобщиха от АПИ. Там   имаше задръстване и в двете посоки заради две верижни катастрофи. Причина за затрудненото движение бяха две верижни катастрофи. При едната от тях са пострадали четирима души.", "date": "2018.09.01", "title": " Възстановено е движението при км 104 по магистрала „Тракия“"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b7%d0%b0%d1%85%d0%b0%d1%80%d1%87%d0%b5%d0%bd%d0%ba%d0%be-%d0%b5-%d0%bf%d1%80%d0%be/", "text": "Външният министър на Русия Сергей Лавров смята   на ръководителя на непризнатата Донецка Народна Република Александър Захарченко за провокация, целяща провала на Минските споразумения, предава ТАСС. „Провокацията на Украйна е явно насочена към провала на изпълненията на Минските споразумения“, заяви Лавров. Той допълни, че договореностите „и така не се изпълняват от властите в Киев. Лавров също така смята, че след убийството на Захарченко не може да става дума за среща на високо равнище в „Нормандски формат“ в близко време. „В настоящата ситуация е невъзможно да се говори за скорошни срещи в „Нормандски формат“, както това много се иска от нашите европейски партньори“, заяви министърът. Той оцени, че „това е сериозна ситуация, която трябва да се анализира“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " Лавров: Убийството на Захарченко е провокация"}
{"url": "https://trud.bg/%d0%bc%d0%bd%d0%be%d0%b3%d0%be-%d0%b5%d0%bc%d0%be%d1%86%d0%b8%d0%b8-%d0%b2-%d0%b4%d0%b2%d1%83%d0%b1%d0%be%d0%b8%d1%82%d0%b5-%d0%bf%d1%80%d0%b5%d0%b4%d0%b8-%d0%b3%d0%be%d0%bb%d0%b5%d0%bc%d0%b8%d1%8f/", "text": "Отлична игра показаха четирите отбора, които днес се бориха за 8,7,6 и 5 място в VI Международен футболен турнир „Купите на Община Благоевград“, съобщават от местната администрация. На стадион „Христо Ботев“, часове преди големия финал, първи един срещу друг се изправиха отборите на ОФК „Пирин“ и ФК „Апоел“. Убедително и стабилно стояха на терена орлетата, което им донесе гол преднина. ФК „Апоел“ се върна в играта и въпреки отпора от страна на ОФК „Пирин“, кипърският тим отбеляза 4 гола и с това реши изхода от срещата. Равностойна игра, динамика и желание за победа, показаха отборите на ПФК „Славия“ и ПКФ „ЦСКА“. Мачът премина предимно в средата на терена, тъй като и двата отбора стояха стабилно. Независимо от добрите показатели и неспирна борба за топката на белите и червените, шансът бе на страната на ПФК „ЦСКА“, които успяха да отбележат 2 гола. По този начин те се класираха на 5 място в Международния футболен турнир. От 19:00 часа на стадион „Христо Ботев“ е решаващата среща за 3 и 4 място между отборите на ФК „Цървена звезда“ и ФК „Войводина“. От 20.30 часа започва финала между ФК „Динамо Загреб“ и ФК „Бенфика“.", "date": "2018.09.01", "title": " Много емоции в двубоите преди големия финал за „Купите на Община Благоевград“"}
{"url": "https://trud.bg/%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d1%81%d1%82%d0%b0%d0%bd%d0%b0-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0/", "text": "Любопитни факти за пивопроизводството, специални технологии на приготвяне на бирата и неразказвани досега моменти от историята на „Загорка“ бяха акцентите на 3-тия медиен тур от Националната бирена академия, която е инициатива на Съюзът на пивоварите в България. С посещенията по пивоварните организаторите имат за цел да представят традициите в производството, които съчетани с иновациите и уменията на пивоварите, са ключови за качеството на бирата. За първите 6 месеца на тази година капиталовите инвестиции на членовете на Съюза на пивоварите вече са 26 милиона лева. В страната по лиценз се произвеждат 9 от световно известните брандове бира. По време на посещението в „Загорка“ участниците в Националната бирена академия, бяха запознати „на живо“ със стъпките в производствения процес и спецификите на основните суровини, влагани в пивото. През 1994 г. „Загорка“ е първата приватизирана в страната пивоварна, катов нейната модернизация и увеличаване на производствения капацитет са инвестирани над 133 млн. евро. През 2017 г. по дарителската си КСО програма „Загорка“ АД инвестира над 72 хиляди лева в дарителската си програма за социални и екологични инициативи в подкрепа на местната общност, а нейните служители полагат над 1 200 часа доброволчески труд и засаждат 2 300 дръвчета.", "date": "2018.09.01", "title": " Стара Загора стана домакин на Националната бирена академия"}
{"url": "https://trud.bg/%d0%bc%d0%b8%d1%81%d0%bb%d0%b8%d0%bc-%d0%b7%d0%b0-%d0%b6%d0%b8%d0%b2%d0%be%d1%82-%d0%bd%d0%b0-%d0%bc%d0%b0%d1%80%d1%81-%d0%b0-%d1%81%d0%b5%d0%bb%d1%86%d0%b5%d1%82%d0%be-%d1%82%d1%83%d0%ba-%d0%b6/", "text": "По негови текстове са създадени над 200 естрадни хита Георги Константинов е един от най-нежните лирици в съвременната ни поезия. Автор е на повече от 35 стихосбирки, сред които “Една усмивка ми е столица”, “Общителен самотник”, “Обичам те дотук”. По негови текстове са създадени над 200 естрадни песни, които се превръщат в хитове. Поезията на Георги Константинов е превеждана на английски, френски, руски, японски, немски, гръцки, и др. Неговият хумористичен роман “Туфо рижият пират” е популярен по света и у нас. Георги Константинов е роден през 1943 г. в гр. Плевен, чийто почетен граждани е днес. Бил е главен редактор на сп. “Родна реч” и “Пламък”, народен представител в VII ВНС (1990–1991 г.), заместник-министър на културата (1995–1997 г.). От 2013 г. е почетен председател на българския П.Е.Н. център.   Селцето Георги Константинов Встрани от магистралата с прелитащи коли  забравен кът от рая  зад хълма се спотайва.  По тъмно се надвикват първите петли.  И бледата зора дворовете разлайва. Пониква русо слънце, топло като хляб.  И дъхав ден  сред лятна глъч узрява.  Селцето диша и върви – живее на инат!  Встрани от магистралата.  И светската забрава. Встрани от суетата, от битката за власт,  от яловата сянка  на пейзаж бетонен…  И днес, когато мислим за живот на Марс,  селцето тук живее,  при своя жилав корен. Със труд живее. Пестеливо  подрежда свойте дни.  И все по-рядко може в селската гълчава  едничък детски глас да прозвъни…  Но живо е селцето.  Диша. Оцелява. Посреща близки гости с усмивка и тъга.  И пак димят комините  в самотната му зима…  Дори не смея да попитам – докога?  Но пак сме заедно.  И заедно ни има. Село Дрен, август 2018     Афоризми от акад. Кирил Василев Навърши се век от рождението на големия философ и писател Акад. Кирил Василев бе доайенът на академиците и на философите у нас. Роден е на 23 май 1918 г. в село Турян, Смолянско. На 18 години става ремсист, а по-късно партизанин и политкомисар на отряд от състава на Втора родопска бригада. След 9 септември 1944 г. завършва философия в Софийския университет, където по-късно чете лекции по исторически материализъм. През 1989 г. става академик на БАН. До края на дните си академикът остава последователен марксист. Най-популярният му труд “За любовта” не е идеологически и е издаден в половинмилионен тираж на руски език и в няколко милионен на китайски език през 1986 г. На български има 4 издания, след като първоначално комунистическата власт не е искала да го публикува. Предлагаме ви 12 непубликувани досега афоризма от акад. Василев. Демокрацията и какофонията Демокрацията обединява средностатистически мненията на таланта, на масовия човек и на глупака, по такъв начин се получава какофонията на гражданското общество. Изборният вот Единственият глас на мъдреца тежи повече от изборния вот на 10 милиона глупаци. Дълголетната Баба Демокрация, по всичко изглежда, не разбира това. Управлението Все някой трябва да ни управлява. По-добре достоен лъв, отколкото вероломна лисица или тъп носорог… Митология и демагогия След митологията на диктатурата, обикновено идва демагогията на демокрацията. Лидери в България В България не се създават лидери за партии, а обратно – създават се партии за лидери. Човешкото в човека Човек се проявява като истински човек, само ако не е на власт. Глад и свобода Свободен ли е човекът, който гладува в страна, която претендира, че е демократична?", "date": "2018.09.01", "title": " Мислим за живот на Марс, а селцето тук живее\t\t\t"}
{"url": "https://trud.bg/%d1%87%d0%b5%d1%80%d0%bd%d0%be-%d0%bc%d0%be%d1%80%d0%b5-%d0%bc%d0%bd%d0%be%d0%b3%d0%be-%d0%b5-%d0%b4%d0%be%d0%b1%d1%80%d0%b5/", "text": "Под 200 м дълбочина няма кислород “Черно море, много е добре…”, изпя Тодор Колев. Защо обаче е черно, след като водите му менят нюансите си между синьо и зелено? Отговорът е прост – наименованието не е заради цвета, а заради нещо друго. Какво ли? Най-популярната теория, че в древността Черно море се е наричало само “Море” за дълго, преди да бъде определено като “Негостоприемно море” от гърците. Според други версии името на морето е дадено от турците, които изгубили много моряци в дълбоките му води. Те го кръстили с думата Карадениз (Karadeniz), която на турски означава “Черно море”. Според древни вярвания морето е опасно и носи много смърт, корабокрушения и бурни ветрове. Действително, за разлика от други морета у нашето може само за минути да се разрази огромно вълнение при силен вятър, идващ от североизток – факт, известен на всички мореплаватели в региона. Това го прави изключително коварно и оправдаващо името си – “Черно”. Освен това, заради липсата на кислород под 200 м дълбочина човешките останки, които се намират в близост до потънали кораби, не са подложени на въздействието на времето и са мумифицирани. Много предмети от потъналите кораби също не са се променили заради липсата на кислород в дълбоките слоеве. Затова според местни легенди там е мястото, където живее смъртта. Вълнуващите факти имат своето научно обяснение: поради безкислородното естество на по-долните слоеве на водата, процесът на разлагане е изключително бавен. Черният пясък на Бургас Ако не си тичал като нестинар по нажежения черен пясък на Централния плаж, все едно не си бил на почивка в Бургас. Плажът има дължина от 2 км. по протежение на Морската градина. На места пясъкът е черен, което се дължи на голямото количество желязо в него. Ако заровите магнит и го извадите, той излиза рошав като таралеж от прилепналите черни частици. Бургазлии знаят, че този пясък има целебни свойства – цери болките от артрит и ревматизъм в ставите. За черния пясък обяснява на зам.-шефът на Съюза на юристите в България Йосиф Герон: “Открай време съм се ядосвал като стар бургазлия за това, че хората не знаят защо е черен бургаският пясък. Те си мислят, че това е нафта, мазут, отпадъци и мръсотии. Ние бургазлии знаем, че това всъщност е рудата магнитит, която има своите лечебни качества. Аз лично знам, че по време на войната, немците са извличали с електромагнити пясък от бургаския бряг. Затова и на някои места пясъкът е по-бял” обяснява той. Черна мида У нас най-масова е Черната черноморска мида (Mytilus galloprowincialis). Отглежда се и в специализирани мидени ферми като тази край с. Дълбока. Тя се среща в българския шелф на Черно море, като най-продуктивен е слоят с дълбочина между 3 и 10 м. Мидите са наричани още филтър на морето – те засмукват не само добри съставки, но и лоши. Възрастната черна мида филтрира до 82 л вода дневно, като задържа фитопланктон, детрид, едноклетъчни организми и отходните води от хотелите по морето. Затова морските вълци знаят правилото – пресни черноморски миди се ядат само през месеците, в чието име съдържа буквата “Р”. Лятото забравете. Черен корморан Ако докато си пиете бирата на плажа нещо черно се стрелне от небето и гмурне във водата, а след това изплува 10 метра встрани със сафрид в човката – да знаете, че това е корморан. Среща се по-рядко от вездесъщите гларуси, но е много по-бърз и хитър от тях. По тази причина големият корморан (Phalacrocorax carbo) е познат още като голяма дяволица. Подобно на много туристи по морето видът е специализиран ихтиофаг – храни се с риба. Дневно изяжда до кило риба. Не отказва жаби и дребни водни змии. Понеже е черен, мрази жегата – в горещо време родителите пренасят вода с клюна си, с която пръскат малките си корморанчета в гнездото, за да се разхладят. Черно попче Черното попче е известно още като лихнус. Знаете ли откъде идва името “попче”? – от една малка кост в главата, която е под формата на кръст. Те са семейство костни риби и са най-разпространените в Черно море, а според някои учени – и най-древните, наред с акулите. Притежават коремни перки, които са сраснали във вендузи, които служат за прикрепване към дъното. Това ги определя като дънни риби. Към чинията се прикрепят в пържен вид, а чорбата от попче е може би най-вкусната на морето. Черен мазут Мазутът стана актуален последните дни покрай теча и разлива от потъналия край Созопол кораб “Мопанг”. Всъщност той само изглежда черен върху пясъка, а всъщност е тъмнокафяв. Мазутът, казано научно, е нефтеният остатък, който се получава след дестилиране на бензиновите, керосиновите и газьоловите (дизеловите) фракции. Бива маслен, смазочен, горивен, парафинен. Използва се като дизелово гориво в мощни бавнооборотни двигатели, особено във флота. Оттам и наличието му по морския бряг. Петната от мазут по краката са неприятни, но не са болка за умиране – премахват се лесно с памук или плат, натопен в олио или плажно масло. Черноморец Черноморец е кацнал на ръба на залив, който от древни времена гърците наричат Агиос Николас или Свети Никола. Всъщност до 1951 г. Черноморец се нарича точно така. След това бавно се превръща в любимо място за прекарване на цялото лято с каравана край морето за поколения българи. От 2009 г. китното селце вече официално е град, със своите над 2100 постоянни жители, които през лятото стават 10 пъти повече. Живеещите край морето казват на шега, че най-голямата забележителност на Черноморец е, че е близо до Созопол, но не всички ще се съгласят с това. В далечната 1983 г. Иван Славков – Батето купува на народни цени (1,50 лв. за кв. м) парцел от 800 кв. м в Черноморец и построява там вила на един етаж, но с голяма квадратура. После обаче я прехвърлил на Жени Живкова. Сега вилата е необитаема, мазилката й пада, а оградата от панели буквално се руши. През последните години в града се водеха усилени спорове дали трябва да върне старото си име Свети Никола по желание на местните хора. По темата дори беше проведен референдум, който обаче се оказа неуспешен след като гласуваха само 786 души или 43,92% , при необходим минимум от 1191 души. Черната кал на Поморие и Шабла Нанасяте първо луга по цялото си тяло и стоите така 20 минути, докато тя изсъхне и стане на малки кристалчета по кожата ви. След това се намазвате с лечебната кал и стоите още 20 минути. Накрая се снимате, публикувате атрактивния кадър във фейсбук и при пълно изсъхване се изкъпвате в морето или езерото. Така звучи осъвремененият начин за употреба на лечебната черна кал на нашето море, която точно по това време на годината събира хиляди “пациенти”, които освен това се превръщат в истинска атракция в социалните мрежи. Лечебната кал, която покрива дъното на Поморийското езеро и Бургаските солници, ги прави особено предпочитани места за естествени спа процедури. Има я и на Тузлата край Шабла. Калта е утаечен продукт на затвореното солено езеро, тя е чиста и хомогенна, с тъмносив до черен цвят, издава мирис на сероводород от множеството гниещи микроорганизми. Трайността й е максимум до месец и то при правилно съхранение, но пред преминаване на процес на стабилизация се удължава до 3-4 години. Същността на калолечението е комплексно въздействие върху цялата периферна нервна система. Намалява отокът и болката, зарастват и се заличават белези от рани, подобряват се обменните и регенерационните процеси. Освен че лекува, калта разкрасява и подмладява. През кожата преминават калций, йод, фосфор и др. Това спомага за зарастване на костите след счупване. Лекува почти цялата гама от кожни болести, артрити, дискови хернии, гинекологични проблеми, плексити.   ПЕСНОПОЙКА Моряците се връщат Кирил Семов Моряците се връщат от бурното море,  Само моят мил го няма в тия редове  Ой, ти Черно море,  Защо тъй ревеш?  Нашта буйна, буйна младост,  Ще я погребеш!  Плискат се вълните, чайките летят,  Само младите моряци пеят без да спрат.  Облак се задава, буря забуча,  Само смелите моряци не уплаши тя. Капитанът вика: ”Дръжте се,  момци!”  Яко вдигайте платната,  ето го брегът!”   Черно море Тодор Колев Аз работим в трънспоръта, в трънспоръта,  в трънспоръта.  Аз работим в трънспоръта, в трънспоръта,  в трънспоръта.  Да изкарам курорта. Черно море, много е добре,  слънце пече, още по-добре,  на морето дупка чака рака дей. Изпрати ми паспоръта, паспоръта, паспоръта.  Изпрати ми паспоръта, паспоръта, паспоръта.  Да си платим курорта. Черно море, много е добре,  слънце пече, още по-добре,  на морето дупка чака рака дей. На жената ти кажи, ти кажи, ти кажи.  На жената ти кажи, ти кажи, ти кажи.  Твой човек се удави и въобще не го чакай ти.  ", "date": "2018.09.01", "title": " Черно море, много е добре…\t\t\t"}
{"url": "https://trud.bg/%d0%b2%d1%83%d1%87%d0%b8%d1%87-%d0%b7%d0%b0-%d0%ba%d0%be%d1%81%d0%be%d0%b2%d1%81%d0%ba%d0%b8%d1%8f-%d0%b2%d1%8a%d0%bf%d1%80%d0%be%d1%81-%d0%b2%d1%81%d0%b8%d1%87%d0%ba%d0%be-%d0%b2%d1%8a%d1%80%d0%b2/", "text": "Сръбският президент Александър Вучич призна, че става все по-ясно, че ще се стигне много трудно до разрешаването на косовския въпрос. Той остро разкритикува политическите опоненти, които обвини в пълна демагогия, предаде  . „Очаквах нашите политически противници в Сърбия да организират празненства. Получих изявления, че няма да има промяна на границите. Това казаха из цяла Европа, албанците и другите. В случая забравиха да кажат на народа ни, че става въпрос за това да не се променят границите на независимо Косово“, каза Вучич по време на откриването мост в Нови сад. На събитието присъства и еврокомисарят Йоханес Хан. „Те лъжеха нашия народ… Не е вярно, когато политическите опоненти твърдят, че град Качаник е сръбски и винаги ще бъде сръбски“, каза Вучич. Град Качаник се намира на границата между Косово и Република Македония. „Всички онези, които искат нищо и се радват да получим голямото нищо, да продължават да се радват, защото всичко върви в посока Сърбия да не получи нищо“, заяви още сръбският президент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.01", "title": " Вучич за косовския въпрос: Всичко върви в посока Сърбия да не получи нищо"}
{"url": "https://trud.bg/%d0%be%d1%82-%d0%b4%d0%bd%d0%b5%d1%81-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%bd%d0%b0-%d1%85%d0%b0%d0%bb%d0%be%d0%b3%d0%b5%d0%bd%d0%bd%d0%b8-%d0%ba/", "text": "От днес в Европейския съюз влиза в сила забрана за производство на повечето видове халогенни крушки. Търговците обаче могат да продължат да продават наличните количества до тяхното изчерпване, предаде  . Халогенните крушки ще бъдат заменени предимно с LED осветление. Според Европейската комисия, така ще се пести огромно количество енергия, защото халогенните не са достатъчно енергийно ефективни. Според Брюксел, халогенните лампи използват пет път повече енергия, отколкото тяхната алтернатива – LED крушките. През 2012 година ЕС забрани производството и на обикновени крушки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " От днес производството на халогенни крушки в ЕС е забранено"}
{"url": "https://trud.bg/%d0%bc%d1%8a%d0%b6-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%bf%d1%80%d0%b8-%d0%b3%d0%b0%d1%81%d0%b5%d0%bd%d0%b5-%d0%bd%d0%b0-%d0%bf%d0%be%d0%b6%d0%b0%d1%80-%d0%ba%d1%80%d0%b0%d0%b9-%d0%bf/", "text": "Мъж е пострадал при гасене на пожар край петричкото село Кърналово. Огънят е пламнал в земеделски масив, съобщи  . 80-годишен жител на селото, чиито ниви са в близост до пожара, се е опитал да се включи като доброволец в групите за гасене, но огънят е засегнал лицето и крайниците му. Мъжът е транспортиран в болницата в Петрич. Пожарът е локализиран, но все още има тлеещи огнища.", "date": "2018.09.01", "title": " Мъж пострада при гасене на пожар край Петрич"}
{"url": "https://trud.bg/%d0%bc%d0%b5%d0%b2%d0%bb%d1%8e%d1%82-%d1%87%d0%b0%d0%b2%d1%83%d1%88%d0%be%d0%b3%d0%bb%d1%83-%d0%b3%d1%8a%d1%80%d1%86%d0%b8%d1%8f-%d0%b5-%d1%80%d0%b0%d0%b9-%d0%b7%d0%b0-%d1%82%d1%83%d1%80%d1%81%d0%ba/", "text": "Гърция се е превърнала в „сигурен рай“ за турските престъпници като например осемте офицера, които избягаха в Гърция след проваления опит за преврат през 2016 година, заяви министърът на външните работи на Турция Мевлют Чавушоглу, пише Ekathimerini. В коментар публикуван в гръцкия вестник „Та Неа“ в събота, Чавушоглу твърди, че е дълбоко натъжен от решенията, взети от гръцката правосъдна система по отношение на осемте турски офицери и настоя, че Анкара няма да отстъпи в стремежа си да ги изправи пред правосъдие. „Ние сме решени, че ще осигурим екстрадицията на замесените в опита за преврат“, заяви той, добавяйки че гръцко-турските отношения не са в най-добрата си форма. Чавушоглу предупреди и Кипър да не продължава с газовите си сондажи в изключителната си икономическа зона. „Ако те все още мислят, че няма какво да губят, значи правят голяма грешка“, заяви той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.01", "title": " Мевлют Чавушоглу: Гърция е рай за турските престъпници"}
{"url": "https://trud.bg/%d0%bd%d1%84%d1%81%d0%b1-%d1%80%d0%b5%d1%88%d0%b0%d0%b2%d0%b0%d1%82-%d0%b4%d0%b0%d0%bb%d0%b8-%d0%b4%d0%b0-%d0%be%d1%81%d1%82%d0%b0%d0%bd%d0%b0%d1%82-%d0%b2-%d1%83%d0%bf%d1%80%d0%b0%d0%b2%d0%bb%d0%b5/", "text": "Коалиционните партньори на ГЕРБ – НФСБ се събират днес в Бургас, за да решат бъдещото на настоящото правителство. Срещата край морето ще бъде в следобедните часове и ще е закрита за медиите. Според предварителната информация на срещата трябва да присъстват и представители на коалицонните партньори на Симеонов от Атака и ВМРО, но тази информация впоследствие беше опровергана, предаде БГНЕС. Неофициалното събиране ще трябва да уточни исканията на коалиционните партньори пред водещата партия ГЕРБ, тъй като се очаква патриотите да се срещнат с премиера Бойко Борисов в понеделник. Вчера вицепремиерът Валери Симеонов  , че оставките на вътрешния, регионалния и транспортния министър по повод катастрофата в Своге, не са съгласувани с партията. Симеонов даде пример и с бившия министър на здравеопазването Николай Петров, както и уволненията в Министерството на земеделието, храните и горите, които според него били под „паважен натиск”. Също така обяви, че днес ще свика извънреден съвет, на който патриотите трябва да решат дали да участват занапред в коалиционното правителство. Тази сутрин, премиерът Бойко Борисов   Обединените патриоти, за да разговарят за бъдещето на правителството. Той заяви това във Варна, където участва на конференция с младежката структура на управляващата партия ГЕРБ. Очаква се късно тази вечер или утре да има резултати от съвещанието на НФСБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " НФСБ решават дали да останат в управлението"}
{"url": "https://trud.bg/%d1%81%d0%b0%d0%b9%d1%82%d1%8a%d1%82-%d0%bd%d0%b0-%d0%bd%d0%be%d0%b8-%d0%b5-%d0%bd%d0%b5%d0%b4%d0%be%d1%81%d1%82%d1%8a%d0%bf%d0%b5%d0%bd/", "text": "Сайтът на Националния осигурителен институт (НОИ) се срина днес. В продължение на няколко часа страницата беше недостъпна. При отваряне излизаше надпис за грешка на английски език. Работата на страницата беше възобновена малко преди 17.30 часа. Все още няма информация какъв е проблемът. Недостъпни бяха всички услуги в Интернет на Националния осигурителен институт, който управлява средствата на държавното обществено осигуряване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " Сайтът на НОИ спря за няколко часа"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8-%d0%b7%d0%b0%d1%82%d1%80%d1%83%d0%b4%d0%bd%d1%8f%d0%b2%d0%b0%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd/", "text": "Катастрофи на магистрала „Тракия” при 105 км затрудняват движението – и в двете посоки се е образувало задръстване, информира  Първо лек автомобил е скъсал мантинелата между двете платна, а след това са станали още две катастрофи – едната е в посока Бургас, а другата – в посока София. В единия случай турски тир е намалили, за да избегне първата катастрофирала кола, а в него са се ударили няколко коли. При другата автомобили са намалили или спрели, за да видят какво става и са се ударили. Няма сериозно пострадали при инцидентите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " Катастрофи затрудняват движението на магистрала „Тракия“ при 105 км"}
{"url": "https://trud.bg/%d0%bd%d0%b5%d1%88%d0%ba%d0%b0-%d1%80%d0%be%d0%b1%d0%b5%d0%b2%d0%b0-%d1%81%d0%b5-%d0%be%d1%82%d0%ba%d0%b0%d0%b7%d0%b0-%d0%be%d1%82-%d1%82%d1%80%d0%b5%d0%bd%d1%8c%d0%be%d1%80%d1%81%d1%82%d0%b2%d0%be/", "text": "Легендата на българската художествена гимнастика – Нешка Робева, обяви, че е напуснала поста треньор на немския ансамбъл по препоръка на лекарите заради влошеното й здравословно състояние. Робева съобщи за решението си в социалната мрежа Фейсбук, в което внесе яснота около здравословното си състояние. „Преди месец и половина успоредно с болничния лист, подадох и оставката си, като треньор на немския национален отбор – ансамбъл. Направих го по няколко причини. На първо място, защото здравето ми се влоши и лекарите препоръчаха да избягвам всякакви вълнения. /По-този повод няма да мога да наблюдавам пряко СП/ На второ – след като нямаше да мога да работя, мисля, че морално беше да освободя поста, за да могат да наемат друг треньор. И на трето, защото мисля, че им дадох всичко, което бях в състояние да дам, а те, убедена съм, са поели толкова, колкото са били способни да поемат…“, пише Нешка Робева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " Нешка Робева се отказа от треньорството\t\t\t"}
{"url": "https://trud.bg/%d0%bd%d0%be%d0%b2-%d0%be%d1%80%d0%b3%d0%b0%d0%bd-%d0%ba%d0%be%d0%bc%d0%b8%d1%81%d0%b8%d1%8f-%d0%b0%d0%b3%d0%b5%d0%bd%d1%86%d0%b8%d1%8f-%d0%b8%d0%bb%d0%b8-%d0%bd%d0%b5%d1%89%d0%be-%d1%82%d1%80/", "text": "Категорично – промяна трябва да има, каза преди дни вицепремиерът Томислав Дончев. Той обяви, че държавата ще създава нов орган за борба с катастрофите. И побърза да добави, че разговорите по темата тепърва започват и не се знае как ще изглежда това бъдещо административно чудо – комисия ли ще е, агенция ли ще е или нещо трето… Във вчерашния брой 72 на „Държавен вестник” излезе постановление 178, прието само седмица преди „разговорите по темата”, в което се разширява съставът и се допълват дейностите на ДОККПБДП. С тези осем главни букви вече 15 години съществува една комисия за безопасност на движението, ръководена от всеки идващ на власт вътрешен министър. По новите указания в нея трябва да заседават представители на 19 институции, като 7 от тях са заместник-министри в 7 министерства, шефовете на КАТ, АПИ , бившата ДАИ и други трибуквени структури като БЧК, СБА и …(може ли да не ги изброяваме всичките). Тези реки от „администартивен капацитет” от 2003 година досега се събираха 2-3 пъти годишно и образуваха цяло море от чиновническа мисъл. Новото постановление определя, че заседанията следва да се провеждат веднъж на месец. Постановлението е с дата 24 август, само ден преди катастрофата с пътническия автобус край Своге, при която загинаха 17 души. В документа се разпорежда дневният ред задължително да включва отчети и доклади на 4 министерства, сдружението на общините, КАТ, АПИ (може ли да не ги изброяваме всичките – б.р.). Освен че трябва да се представят инициативи за нормативни промени, гражданската деятелност на различни НПО-та и прочие. Веднъж на три месеца, пак задължително, дневният ред ще се състои от отчет на МВР за наложените глоби и приходите от тях, доклад на ДАИ, информация на здравното министерство за загиналите и ранените при катастрофи, отчет на правосъдното министерство за делата и присъдите, свързани с пътно-транспортни произшествия. Сами виждате каква трескава дейност е вменена на тази комисия с дългото име, но това или не стига, или вече е нещо остаряло. Държавата иска да създаде нов орган – комисия ли ще е агенция ли ще е, или нещо трето… Каквато и да е, но ни обясняват, че нови щатове няма да се отварят, нови специалисти няма да се назначават, а ще се използват сегашните, които са си на работа в различните институции. И последно – КАТ си остава КАТ… Ето затова обичаме държавната администрация – при нея всичко е ясно и подредено, има срокове и отговорници. Дори когато се създава нов орган, още отсега се знае, че е със стари, изпитани кадри, тоест – нещата си остават по местата. Най-много да привлекат отвън някой „експерт”, например с малко име Настимир, който за 1-2 години се поочупил в някоя от транспортните комисии на последните 4-5 парламента и вече е успял да нанесе достатъчно поражения в законодателството, че да го канят да дава мнения в сутрешните телевизионни блокове. Всъщност идеята за Агенция по безопасност на движението, която да контролира башибозука от 7 министерства и още толкова трибуквени структури (може ли да не ги изброяваме всичките – б.р.), изобщо не е лоша. По пътищата на България се води война, а на война – като на война. Тези легиони от чиновници най-сетне трябва да разберат как се затяга дисциплината чрез децимация. Иначе губим войната. Нека да има такава агенция, чиито агенти да строят на плаца пътищари, катаджии, даяджии, униформени и костюмари, комисари и комисионери. После да посочат по един на всеки десет, който да бъде изгонен. Два-три пъти годишно по една такава децимация и да видите как ще заработят и КАТ, и АПИ, и бившата ДАИ… Една такава агенция ли ще е, комисия ли ще е…, трябва да следи обществените поръчки за строеж и ремонт на пътища – от сместта на асфалта и неговата дебелина до болтовете на мантинелата, знаците и маркировката по шосето. Тази структура, а не жадни за процент шефове от КАТ, Дирекция на полицията и МВР, трябва да обявява търговете за камери, дрегери, наркотестове, автомобили и компютърни системи. Тя, а не подкупните инспектори от бившата ДАИ, следва да проверява как се организират изпитите и курсовете за кандидат-шофьори, как работят автошколите, пунктовете за технически преглед, да лицензира транспортни фирми и автосервизи… Новият орган трябва да анализира причините за всяка катастрофа, при която има загинали или ранени хора. Ама не експертите в него да ни баламосват, че злополуката е станала заради извечната „несъобразена скорост” и че в 90% от случаите вината е на шофьора. А настина да посочат, ако асфалтът е изтрит, има ли отводняване в смъртоносния участък, катастрофиралият автомобил със зимни гуми ли е през лятото или е с летни гуми през зимата… Хората от тази структура, а не полицаи от КАТ със спорна юридическа грамотност, следва да пишат законите и правилата, които да стигат в парламента. И пак експерти от нея да убеждават за гласуване депутатите, които често са със спорна грамотност. Ето какво искаме да върши бъдещият нов орган – всичко, което не могат, не искат или не са накарани да вършат хиляди, хиляди държавни служители. Иначе комисия по безопасност за движението си имаме и сега. Даже й се очертават прелюбопитни заседания всеки месец – очакваме да се нагледаме на административен капацитет от всякакви ведомства. Да не ги изброяваме всичките… КАТ не може да брои  398 души са загинали при катастрофи от началото на годината, сочат данните в сайта на МВР. Оттам уточняват, че жертвите са с 18 по-малко от миналата година. Ако видите същите им данни към същата дата за 2017 г., убитите са 406, тоест – само с 8 по-малко. Грешките в статистиката са поредно доказателство, че в КАТ дали нарочно, или от глупост, но не може да се справи с тази задача. Ето защо според новото постановление жертвите и ранените трябва да се отчитат на всеки 3 месеца от представители на Министерство на здравеопазването.", "date": "2018.09.01", "title": " Нов орган – комисия, агенция или нещо трето\t\t\t"}
{"url": "https://trud.bg/%d1%81%d0%bf%d0%b0%d1%81%d0%b8%d1%82%d0%b5%d0%bb%d0%b8%d1%82%d0%b5-%d1%81%d1%8a%d0%b1%d0%b8%d1%80%d0%b0%d1%82-%d1%88%d0%b0%d0%bc%d0%b0%d0%bd%d0%b4%d1%83%d1%80%d0%b8-%d0%b8-%d0%b2%d1%8a%d0%b6%d0%b5/", "text": "Сезонът свърши вчера и спасителите събират шамандури и въжета от плажа Иракли до устието на р. Вая. Въпреки това, емблематичната плажна ивица е препълнена от посетители, повечето чужденци. Иракли е станал любимо място освен за софиянците, и за руснаци, поляци и румънци, които пътуват от далеч специално за това опазено от бетоните място по нашето Черноморие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " Спасителите събират шамандури и въжета от плажа Иракли"}
{"url": "https://trud.bg/%d0%ba%d1%83%d0%bb%d1%82%d1%83%d1%80%d0%be%d0%bb%d0%be%d0%b3%d1%8a%d1%82-%d0%bf%d0%bb%d0%b0%d0%bc%d0%b5%d0%bd%d0%b0-%d0%b7%d0%b0%d1%8f%d1%87%d0%ba%d0%b0-%d0%be%d0%b3%d0%bb%d0%b0%d0%b2%d0%b8-%d0%bc/", "text": "Културологът Пламена Заячка оглави младежката организация на АБВ. Това стана по време на II-рата Национална младежка отчетно-изборна конференция на АБВ-Младежи, съобщиха от партията. На Форума присъстваха 69 делегати, множество членове и симпатизанти на партията. Поздравителен адрес към конференцията изпрати ръководителят на международния отдел на „Млада гвардия Единна Русия“ Даря Шарова. „Важно е да отбележим, че през 2016 г. “Единна Русия” и АБВ подписаха меморандум за сътрудничество и развитие на взаимоотношенията на всички нива, включително и на ниво младежки организации. За да можем да укрепим взаимодействието между нас и да продължим диалог в дух на откритост и компромис, е нужно да работим съвместно”, посочва тя. Приветствие към конференцията отправи и представителят на Общоруската обществена организация “Двуглав орел” Мария Колесникова. „Особено ни е приятно, че Вашата младежка организация почита традициите на многовековната руско-българска дружба, отдава почит на руските воини, загинали при Освобождението на България от османско иго, стреми се да укрепва контактите с патриотично настроени руски младежи. В името на нашата обща памет, многовековна дружба между нашите народи, отношение на уважение към името на руските императори Александър II, Александър III, Николай II организация “Двуглав орел” от своя страна се бори за укрепване на младежки патриотични връзки на база обективно разбиране за историята на Русия и България“, заяви тя пред участниците във форума. От името младежкия парламент към Руската Дума приветствие поднесе и Ингрид Невенчанная. „Съществуват един особен вид отношения между народите и държавите, които се съхраняват и предават през вековете. Събитията могат да бъдат най-различни. Това, което е важно обаче, е те да не се влияят от политическата конюнктура. Има неща много по-извисени, които не могат да бъдат променяни – това е кръвната връзка. Отношенията между България и Русия понякога са били спорни, често попадащи под влиянието на външни сили, но кръвната връзка между нашите братски народи е жива и вечна. Тази връзка бе формирана след битки рамо до рамо в името на общата цел, Освобождението на България от османско иго“, каза тя. Утре новоизбрания младежки лидер на АБВ Пламена Заячка ще представи ръководство на АБВ-Младежи и неговите приоритети. В пресконференцията ще участват и чуждестранните гости на Форума.", "date": "2018.09.01", "title": " Културологът Пламена Заячка оглави младежката организация на АБВ"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%bc%d0%b0%d0%ba%d0%b5%d0%b4%d0%be%d0%bd%d1%86%d0%b8%d1%82%d0%b5-%d1%89%d0%b5-%d0%bf%d0%be%d0%b4%d0%ba%d1%80/", "text": "Убеденост, че гражданите ще подкрепят Договора от Преспа (за името, с Гърция – бел. ред.), защото „когато сме на голям исторически кръстопът, вземаме мъдри решения“, изрази ръководителят на македонската дипломация Никола Димитров, в интервю за Независима балканска информационна агенция (ИБНА), предаде  . „Убеден съм, че споразумението ще бъде прието от нашия народ, защото когато се намираме на голям исторически кръстопът, вземаме мъдри решения. Също така съм уверен, че дори онези, които се противопоставят на споразумението, от историческа гледна точка, ще приемат, че това е важна стъпка напред, защото носи много предимства. Ние сме съседи, не можем да променим този факт, историята не може да бъде променена, но можем да повлияем на нашето бъдеще и да го направим по-добро. Много е лесно политиците да спорят по този въпрос, но решението му създава по-добър живот за гражданите от двете страни”, категоричен е външният министър на Македония. По отношение на реакциите в Гърция за използването на термините „македонци“ и „македонски“, Димитров заяви, че тези термини в двете държави имат различно значение. Той попита „Защо това да е проблем?“ и добави, че „правото на самоопределение е нещо, което не може да бъде оспорено в 21-ви век в Европа“. „И аз и моят приятел Никос Кодзиас сме убедени, че това, което правим, е да инвестираме в нашето приятелство, защото ние сме естествени съюзници. С подходяща политика за няколко години, всички дилеми ще изчезнат и всички ще се чудим как не сме направили всичко това в началото на деветдесетте години и защо цяло едно поколение трябваше да бъде подложено на този спор. Нашето конкретно решение де факто създаде солидарност и красиво приятелство”, допълва Димитров. Външният министър посочи, че правителството ще продължи да работи, за да убеди опозицията да подкрепи решението между двете съседни страни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " Никола Димитров: Македонците ще подкрепят договора с Гърция"}
{"url": "https://trud.bg/%d1%81%d0%bf%d0%b0%d1%81-%d1%80%d1%83%d1%81%d0%b5%d0%b2-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d1%84%d0%b5%d0%bd%d0%be%d0%b2%d0%b5%d1%82%d0%b5-%d0%bd%d0%b0-%d0%bb%d0%b5%d0%b2%d1%81%d0%ba/", "text": "Феновете на „Левски“ призоваха за обединение между отделните фракции, а и всички привърженици като цяло. Идеята бе приета радушно от президента на клуба Спас Русев.", "date": "2018.09.01", "title": " Спас Русев подкрепи феновете на „Левски“"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%be%d1%82-%d0%b4%d0%bd%d0%b5%d1%81-%d0%b7%d0%b0%d0%bf%d0%be%d1%87%d0%b2%d0%b0-%d0%bd%d0%b0/", "text": "От днес започва надпреварата за третите Годишни награди в туризма. Това заяви министърът на туризма Николина Ангелкова във Велинград. Тя даде начало на кандидатстването за призовете за 2018 г. в деня на честванията във Велинград, където се отбелязват 10 години от обявяването на града за СПА столица на Балканите, 70 години от създаването на Велинград и 100 години на организирания туризъм в региона. Община Велинград стана носител на първа награда за община за балнео- и СПА в първото издание на Годишните награди в туризма, организирани от Министерството на туризма през 2016 г. През миналата година пък общината се нареди на втора позиция, съобщиха от МТ. Да получиш приз от тези награди е признание и редица общини и управители на атракции вече заявиха своя интерес. Това се доказва и от факта, че участниците в конкурса ежегодно се увеличават, отбеляза министър Ангелкова. През миналата година в надпреварата се включиха повече от 140 участници, а гласувалите бяха близо 95 хиляди. Тя призова всички общини и туристическия бранш да участват активно в състезанието, тъй като това е добър начин да представят резултатите, които са постигнали през миналата година.  „Бих искала да благодаря на представителите на местната власт и лично на кмета на Велинград д-р Костадин Коев за активната позиция и за усилията, които полага за превръщането на България в предпочитана и конкурентна туристическа дестинация“, подчерта министърът. И тази година кандидатурите за Годишните награди в туризма ще се подават в професионални и журналистически категории, ще има и обособена група за общини. Общо категориите са 16, кандидатства се онлайн на платформата  . Там са описани подробно и всички условия, на които е необходимо да отговарят участниците. Всички желаещи ще подават своята кандидатура до средата на октомври. След това кандидатите, които отговарят на критериите, ще бъдат обявени на сайта на наградите и за тях ще започне гласуването. Чрез онлайн вот ще се избират победителите във всяка категория. Призьорите ще бъдат обявени на официална церемония през декември. Всеки може да гласува еднократно за един участник в рамките на една категория (отчита се едно гласуване от всеки IP адрес), но може да се подкрепи кандидат от всяка категория. Експертите ще следят внимателно да не се допуска манипулиране и нерегламентирано генериране на гласове. Подобни опити ще повлияят негативно за класирането на съответния кандидат. Конкурсът вече става традиция, очаквам и тази година оспорвана надпревара и в края й да отличим най-забележимите постижения в сектора, заключи министърът. Категориите, за които може да се подават заявления за участие, са:  1. „Туристическа атракция/обект“;  2. „Туристическо събитие“;  3. „Духът на България“;  4. „Специализиран туризъм“;  5. „Туристическа дестинация“;  6. „Иновации“;  7. „Журналистически материал на тема туризъм в България в печатна медия“;  8. „Журналистически материал на тема туризъм в България в онлайн медия“;  9. „Журналистически материал на тема туризъм в България в интернет блог“;  10. „Журналистически материал на тема туризъм в България в радио“;  11. „Журналистически материал на тема туризъм в България в телевизия“;  12. „Община за планински туризъм“;  13. „Община за морски туризъм“;  14. „Община за балнео- и СПА туризъм“;  15. „Община за културно-исторически туризъм“;  16. Голямата награда – „Изборът на българите”, се определя сред всички обекти, включени в „100-те национални“ и „50-те малко познати места“.  ", "date": "2018.09.01", "title": " Министър Ангелкова: От днес започва надпреварата за третите Годишни награди в туризма"}
{"url": "https://trud.bg/%d0%b0%d0%bf%d0%b8-%d1%82%d1%80%d0%b5%d0%b9%d1%81-%d1%81%d0%b2%d0%be%d0%b3%d0%b5-%d0%be%d1%82%d1%81%d1%82%d1%80%d0%b0%d0%bd%d1%8f%d0%b2%d0%b0%d1%82-%d0%b4%d0%b5%d1%84%d0%b5%d0%ba%d1%82%d0%b8/", "text": "Сдружение „Трейс Своге“ отстранява констатираните дефекти по път II-16 Своге – София. Това съобщиха от Агенция „Пътна инфраструктура“ (АПИ). Не се работи единствено в участъка на пътния инцидент. Работата на него ще започне веднага след завършване на процесуално-следствените работи и АПИ получи разрешение от разследващите органи, информират от пътната агенция. Припомняме, че след катастрофата с автобус, при която загинаха 17 души, стана ясно, че през последните месеци АПИ 5 пъти е пращала предписания на компанията да отстрани различни дефекти, тъй като пътят е бил в гаранция, но до действия така и не се е стигнало. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " АПИ: „Трейс Своге“ отстраняват дефектите по пътя Своге-София"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0%d1%89%d0%b8%d1%82%d0%b5-%d0%b2-%d1%81%d1%82%d0%be%d0%bb%d0%b8%d1%87/", "text": "Управляващите в Столична община творят абсурд след абсурд в сагата с ремонта на ул. „Граф Игнатиев“ в София. Това коментира лидерът на БСП – София и председател на групата на социалистите в СОС Калоян Паргов. В края на работния ден в сряда той, заедно с експерти, направи инспекция на ремонтните работи по централната улица в София. А след това се срещна с граждани, живеещи на ул. „Луи Леже“, която е пряка на ул. „Граф Игнатиев“. Хората сигнализираха за неправилно и нерегламентирано изграждане на бетонно съоръжение за подземно разполагане на съдове за битови отпадъци и се оплакаха от безотговорно отношение на органите, които трябва да дадат решение на техния проблем. Гражданите са крайно недоволни, че сигналите им са прехвърляни от институция на институция и в крайна сметка нищо не се случва по проблема им. „Оказа се, че около 18,00 часа на строителния обект – ул. „Граф Игнатиев“ – няма работници, коментира Калоян Паргов. – Живеещите в кооперациите по улицата споделиха впечатления, че не тече особено напрегнат строително-ремонтен процес. Логично това поставя въпроса за крайните срокове и буди съмнение у гражданите, че те ще бъдат спазени“. По повод изграждането на бетонното съоръжение за подземно разполагане на съдове за битови отпадъци на ул. „Луи Леже“ Калоян Паргов получи от гражданите папка с документи с цялата им кореспонденция по проблема с отговорните институции. „Случаят изобщо не е сложен, но за сметка на това е, меко казано, абсурден, коментира той. – На ул. „Луи Леже“ има една жилищна кооперация, магазини и два входа за автомобили към двора на 6-о ОУ „Граф Игнатиев“. В този участък досега не са разполагани съдове за битови отпадъци. Те са били в зоната на ул. „Граф Игнатиев“. А самата ул. „Луи Леже“ е „синя зона“ и живеещите в кооперациите си плащат годишен абонамент за паркиране там. По проект бетонното съоръжение е предвидено да бъде изградено от източната страна на улицата, откъм оградата на училищния двор. Според отговор на Евгени Крусев, в кадастъра не са били отбелязани подземни кабели, които са под пътното платно от тази страна. По тази причина в заповедната книга проектантът нанася промени и бетонното съоръжение е изградено върху пътното платно в западна посока, на не повече от три метра от входовете на жилищните кооперации. Освен това не е предвидена връзка с канализация и отмиване на евентуални отпадъчни води от битови отпадъци. Опитът с изградени такива съоръжения показва, че в резултат на експлоатацията им има миризми и отпадъци извън заложените съдове, което може да доведе дори до плъзване на различни зарази. Изобщо не е ясно това бетонно съоръжение за отпадъци как ще бъде затваряно и нивелирано, как ще бъде изолирано от повърхности води, дори при миене на улицата, колкото и рядко да става това. Друг абсурд е изграждането на две шахти за подземните кабели, които също са разположени на пътното платно, а върху тях не би трябвало да има автомобилно движение, както и преминаване под уличното платно на окабеляване, без изграждането на защитни канали. В момента кабелите са положени в PVC тръби, които ще се спукат още при полагането на настилките“. Според Калоян Паргов, ако бетонното съоръжение за подземно разполагане на съдове за битови отпадъци, и двете шахти за подземни кабели останат по този начин на уличното платно, почти сигурно ще бъде възпрепятстван подходът на специализираните автомобили като камионите за събиране на боклук, линейка и пожарна, например, до жилищните кооперации и до входовете на училището. „Гражданите ни показаха отговори от различни институции на техните жалби. За мен тези отговори са напълно формални. Институциите за пореден път си прехвърлят отговорността. В крайна сметка обаче, голямата отговорност е на управляващите в Столична община, коментира още Калоян Паргов. – Затова настоявам заместник-кметът по транспорта Евгени Крусев, проектантът и надзорът на обекта да докладват в специализираните комисии на СОС още на първите заседания, които предстоят преди редовната сесия на 13-и септември. Очаквам да чуя от тях набелязани възможни решения на този проблем. Според експертите, с които бяхме на срещата с гражданите в сряда, подобно съоръжение за подземно разполагане на съдове за битови отпадъци може да бъде изградено в зоната на пресечката на ул. „Граф Игнатиев“ и ул. „Луи Леже“ от северната страна върху тротоара и така да бъде разрешен този проблем“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " Калоян Паргов: Управляващите в Столична община творят абсурд след абсурд около ремонта на „Граф Игнатиев“"}
{"url": "https://trud.bg/%d1%82%d0%b8%d0%b9%d0%bd-%d1%85%d0%be%d1%80%d1%8a%d1%80-%d1%81-%d0%bc%d0%b0%d1%86%d0%ba%d0%b8-%d0%b8-%d0%bc%d0%be%d0%b4%d0%b5%d1%80%d0%bd%d0%be-%d0%bf%d0%bb%d0%b0%d1%88%d0%b8%d0%bb%d0%be/", "text": "Преди години в безбрежното интернет пространство стартира състезание за дигитално манипулиране на реални кадри, към които да бъде добавен някакъв страховит елемент и в последствие да се публикуват като “истински”, за да стряскат хората. Две от създадените от Ерик Кнудсен снимки хващат вниманието на публиката и скоро неговото творение, наречено Слендърмен (Slender Man), се превръща в интернет феномен, припомня operationkino.net. Славата на Слендърмен като модерно плашило в социалните мрежи се разгръща, а по екраните премиерно пристъпва свръхестетвен хорър, посветен на явлението. Съвсев закономерно произведението е озаглавено “Слендърмен”. Критиците не харесаха особено поредния опит за стряскащо екранно творение и “Слендърмен” получи обилно количество отрицателни ревюта, но това е типично за поджанра на младежките филми на ужаса. Режисьор на премиерния тийн хорър “Слендърмен” е Силвейн Уайт (”The Losers”) по сценарий на Дейвид Бърг. В главните роли са Джоуи Кинг, Джулия Голдани-Телъс, Джей Синклеър, Аналисе Басо, Хавиер Ботет и др.", "date": "2018.09.01", "title": " Тийн хорър с мацки и модерно плашило\t\t\t"}
{"url": "https://trud.bg/%d0%bf%d0%b0%d0%bf%d0%b0%d1%82%d0%b0-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%b1%d0%be%d1%80%d0%b1%d0%b0-%d1%81-%d0%b8%d0%b7%d1%85%d0%b2%d1%8a%d1%80%d0%bb%d1%8f%d0%bd%d0%b5%d1%82/", "text": "Папа Франциск призова хората по света да положат усилия и да спрат изхвърлянето на пластмасови отпадъци в океаните. Според ООН всяка година в световния океан биват изхвърляни осем милиона тона пластмасови изделия. „Не бива да позволяваме нашите морета и океани да бъдат замърсени от безкрайни площи плаваща пластмаса“, каза папата в посланието си по повод четвъртия за годината Ден за защита на сътворението, който се чества от всички християнски вероизповедания. „Всеки от нас трябва да бъде отговорен към останалите и за бъдещето на нашата планета“, подчерта главата на Римокатолическата църква пред стотина представители на бизнеса във Ватикана.  ", "date": "2018.09.01", "title": " Папата призова за борба с изхвърлянето на пластмаси в океаните"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%b5-%d1%81%d1%82/", "text": "Председателят на Народното събрание Цвета Караянчева заяви, че правителството е стабилно, въпреки   и възраженията на коалиционния партньор Валери Симеонов, че не е бил попитан за оттеглянето им. Оставките на министрите на регионалното развитие, транспорта и вътрешните работи ще бъдат гласувани още идния вторник, ако бъдат внесени в парламента. “Ние извънредно ще работим на 4-ти и 5-ти, ако в министерски съвет внесат оставките на министрите, те ще бъдат разгледани и гласувани. Не мисля, че има политическа криза. Решение на министър-председателя е кога да предложи или да отзове министри. Така се носи политическа отговорност, и когато от нас се изисква да бъдем политически отговорни, ние го правим“, каза Караянчева по  . Председателят на парламента допълни още, че не очаква промяна в коалиционната конфигурация. “Надявам се всички различия да бъдат изгладени след заседанието на коалиционния съвет, защото програмата на коалиционното правителство е ясна и категорична и ние имаме своя времеви порядък, в който да я изпълним. Пълен мандат, в тази конфигурация, в която се намираме“, коментира Цвета Караянчева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.01", "title": " Цвета Караянчева: Правителството е стабилно въпреки оставките"}
{"url": "https://trud.bg/%d1%85%d0%be%d0%bb%d0%b0%d0%bd%d0%b4%d1%81%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d0%be%d0%b1%d1%8f%d0%b2%d0%b8%d1%85%d0%b0-%d0%bd%d0%b0%d0%bf%d0%b0%d0%b4%d0%b5%d0%bd%d0%b8/", "text": "Нападателят с нож, който   на централната гара в Амстердам в петък, е „имал терористичен мотив“. Това обявиха официално холандските власти, предаде AFP. „След първоначалното изявление, стана ясно, че мъжът е имал терористичен мотив“, заявиха от общината в Амстердам в изявление. Полицията стреля и рани 19-годишният нападател от афганистански произход, след инцидента в петък.", "date": "2018.09.01", "title": " Холандските власти обявиха нападението с нож в Амстердам за терористична атака"}
{"url": "https://trud.bg/%d0%bf%d0%b0%d0%bb%d0%b5%d1%81%d1%82%d0%b8%d0%bd%d1%86%d0%b8%d1%82%d0%b5-%d0%bd%d0%b0%d1%80%d0%b5%d0%ba%d0%be%d1%85%d0%b0-%d0%b6%d0%b5%d1%81%d1%82%d0%be%d0%ba%d0%be-%d0%b8-%d0%b1%d0%b5%d0%b7%d0%be/", "text": "Редица палестинци осъдиха остро решението на САЩ да спре американското финансиране за Агенцията на ООН за облекчение и помощ за палестинските бежанци (UNRWA). Според тях този ход ще насърчи тероризма и екстремизма, пише The Jerusalem Post. „Жестоко и безотговорно“ – така нарече решението на американския президент Доналд Тръмп и палестинската администрация. Над пет милиона палестинци живеят в Газа, на Западния бряг на река Йордан, в Йордания, Ливан и Сирия. Агенцията на ООН ги подкрепя, като им осигурява здравни грижи, образование и социални услуги. През последните две години САЩ осигуряват около 30 процента от бюджета й или към 350 милиона долара годишно. Говорителката на Държавния департамент Хедър Науърт обяви снощи, че Вашингтон не може повече да поддържа толкова „непропорционален“ дял от издръжката, и намекна, че броят на палестинските бежанци е изкуствено раздут. „Палестинските бежанци са жертви, те са изгубили домовете, поминъка и сигурността си в резултат от създаването на държавата Израел“, отговори Ханан Ашрауи от палестинската администрация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.01", "title": " Палестинците нарекоха „жестоко и безотговорно“ спирането на американското финансиране на тях"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0%d1%82%d0%b0-%d1%87%d1%83%d0%bc/", "text": "65 са умъртвените животни по хуманен начин в провадийското село Тутраканци след двете положителни проби за африканска чума. Това съобщи във Варна земеделският министър Румен Порожанов, който преди това се срещна с премиера Бойко Борисов. Предварително се е очаквало да бъдат умъртвени 30, но явно останалите са нерегистрирани, което е проблем на много населени места. 50 на сто от животните във Варненско не са регистрирани, каза министърът и изрично посочи, че техните стопани няма как да бъдат обезщетени. Вече се извършва дезинфекция и благодарение на съвместните усилия с полицията не се допуска движение на автомобили и хора през района. За моя изненада във фризерите има много продукти, които туристите си носят, включително и сурово месо да си пекат, каза Порожанов. Утре се очакват да излязат резултатите от пробите в другото провадийско село Бозвелийско, което в 3-километровата зона на откритата африканска чума. В понеделник се свикват щабовете по превенция в Русе, Силистра и Добрич. Мерките ще бъдат обсъдени и с кметовете на населени места. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " Министър Порожанов: Африканската чума по свинете може да е пренесена с фуражи, доставени от заразени зони"}
{"url": "https://trud.bg/%d0%b8%d0%bd%d0%b4%d0%be%d0%bd%d0%b5%d0%b7%d0%b8%d1%8f-%d0%b8%d1%81%d0%ba%d0%b0-%d0%b4%d0%be%d0%bc%d0%b0%d0%ba%d0%b8%d0%bd%d1%81%d1%82%d0%b2%d0%be%d1%82%d0%be-%d0%bd%d0%b0-%d0%bb%d1%8f%d1%82%d0%bd/", "text": "Президентът на Индонезия Джоко Видодо заяви, че страната му ще подаде кандидатура за провеждане на летните Олимпийски игри през 2032 г. Той заяви пред президента на МОК Томас Бах, че опитът от организирането на Азиатските игри в град Богор ще помогне за провеждането на Олимпийските игри. Летните Олимпийски игри през 2020 г. ще се проведат в Токио, тези през 2024 и 2028 – съответно в Париж и в Лос Анджелис.", "date": "2018.09.01", "title": " Индонезия иска домакинството на лятната Олимпиада през 2032 г."}
{"url": "https://trud.bg/%d0%bd%d0%be%d1%89%d0%bd%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%bd%d0%b0-%d1%82%d0%b0%d0%ba%d1%81%d0%b8%d1%82%d0%b0%d1%82%d0%b0-%d0%b2-%d0%b1%d1%83%d1%80%d0%b3%d0%b0%d1%81-%d0%b7/", "text": "Нощни проверки на такситата в Бургас в започнаха по искане на общински съветници заради оплаквания за надписани сметки и отказани курсове. От 20 проверени таксита в града снощи 5 са с нарушения, установи съвместна проверка на Автомобилната администрация и полицията, съобщи  . Най-често става въпрос за изтекло удостоверение за таксиметрова дейност, липса на документ за психологическа годност, некоректно попълнени пътни книжки. Някои шофьори се оказаха с по няколко нарушения.", "date": "2018.09.01", "title": " Нощни проверки на такситата в Бургас заради надписани сметки"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%b1%d0%be%d0%b6%d1%83%d1%80%d0%b8%d1%89%d0%b5-%d0%b8%d0%b7%d0%bb%d1%8f%d0%b7%d0%be%d1%85%d0%b0-%d0%bd%d0%b0-%d0%bf%d1%80%d0%be%d1%82%d0%b5%d1%81/", "text": "Жители на Божурище се събраха на протест в защита на своя съгражданин – шофьора Григор Григоров, обвинен за трагедията край Своге. Те настояват за справедлив процес за Григоров и за обективно и прозрачно разследване на причините за катастрофата, съобщава  . Идеята за този, както го наричат събралите се „акт на гражданска съпричастност“ към шофьора на катастрофиралия автобус Григор Григоров, се заражда спонтанно преди няколко дни в социалните мрежи. Съгражданите на Григоров са убедени в професионализма му и смятат, че той също е жертва на войната по пътищата. Протестиращите настояват за обстойно разследване на причините за настъпването на инцидента, и най-вече, проектирането и изграждането на пътния участък, и текущото състояние на пътната настилка. Присъстващите на протеста не вярват, че трите министерски оставки ще гарантират справедливо разследване и ще предотвратят подобни трагедии по пътя. Хората носят плакати, на които абревиатурата АПИ е разчетена като „Айде, пак се измихме“. По този начин съгражданите на шофьора обясняват, че той ще е изкупителна жертва, с която властите ще си измият ръцете. След около 10 минути се очаква протестиращите да затворят за кратко входа на София по пътя от Калотина през светофара до отбивката за Божурище. Вероятно, това няма да бъде последния протест на хората от Божурище, казаха организаторите. На пореден протест излизат жителите на Своге. Те ще настояват за решение на проблема с безопасността на пътищата в района като за кратко ще спрат движението на пътя за София, преминавайки по една от пешеходните пътеки в града. Хората заявиха категорично, че протести ще има всеки ден, докато не се изпълнят исканията им. Що се отнася до оставките заради случая „Своге“, те заявиха: „Не искаме оставката на никого. Просто, който за каквото си е избран, да си върши отговорно работата, за да може да се живее спокойно, да може утре като тръгне детето ми за София да отиде на работа, аз да съм спокойна“, каза една от протестиращите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.01", "title": " Жители на Божурище излязоха на протест в защита шофьора Григор Григоров"}
{"url": "https://trud.bg/100-%d1%82%d0%b8%d1%80-%d0%b0-%d1%87%d0%b0%d0%ba%d0%b0%d1%82-%d0%bd%d0%b0-%d0%b4%d1%83%d0%bd%d0%b0%d0%b2-%d0%bc%d0%be%d1%81%d1%82-2-%d0%bf%d1%80%d0%b8-%d0%b2%d0%b8%d0%b4%d0%b8%d0%bd/", "text": "Изключително натоварен е трафикът на леки и тежкотоварни автомобили на „Дунав мост 2“ при Видин. Има опашка от около 90-100 тира, съобщава  . Точният брой на леките коли не се знае. Вече са спуснали румънския надлез. Тежкотоварните автомобили едва си проправят път. На места се образуват по две-три колони, казаха от компанията за управление на съоръжението. Оттам обясниха натоварването с големия брой турски гастербайтери, които преминават през страната ни на път за Западна Европа. Леките автомобили се обработват на три ленти, товарните на две. Натоварен трафик ще има и през следващите дни, прогнозираха от дружеството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.01", "title": " 100 ТИР-а чакат на „Дунав мост 2“ при Видин"}
