{"url": "https://trud.bg/%d1%80%d1%83%d0%bc%d1%8a%d0%bd%d0%b8%d1%8f-%d0%b8%d1%81%d0%ba%d0%b0-%d0%bd%d0%be%d0%b2-%d0%bc%d0%be%d1%81%d1%82-%d0%bd%d0%b0%d0%b4-%d0%b4%d1%83%d0%bd%d0%b0%d0%b2-%d0%bf%d1%80%d0%b8-%d1%80%d1%83%d1%81/", "text": "Необходимостта от изграждането на нов мост над река Дунав при Русе обсъдиха на среща министърът на икономиката на северната ни съседка Никулае Бъдълъу и областният управител на Русе Галин Григоров. Това се случи по време на честванията в Гюргево, посветени на 100 годишнината от Обединението на Румъния и техния Национален празник – 1 декември. Темата, която беше обсъдена бе свързана с необходимостта от изграждането на нов мост над р. Дунав именно при Русе, съобщиха от областната управа. Министърът на икономиката Бъдълъу заяви, че всички от кабинета разбират значението на изградените отлични отношения между Русе и Гюргево и подкрепят реализирането на подобен проект да се случи в този район. Той посочи, че приоритетността на инициативата се подчертава и от все по-нарастващото значение на трансевропейските транспортни коридори VII и IX, увеличения търговски обмен между двете държави и ежедневните километрични задръстванията в района Русе – Гюргево. Също така отбеляза, че целта на Румънската страна е изграждането на новото съоръжение да се случи с финансовата подкрепа на Европейския съюз.", "date": "2018.12.01", "title": " Румъния иска нов мост над Дунав при Русе"}
{"url": "https://trud.bg/%d1%81%d0%bf%d1%80%d1%8f%d0%bd-%d0%b5-%d1%82%d1%8a%d1%80%d0%b3%d1%8a%d1%82-%d0%bd%d0%b0-%d0%bd%d0%b0%d0%bf-%d0%b7%d0%b0-%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d0%b2-%d0%bf%d0%b5%d1%80/", "text": "Насроченият за 18 декември от НАП   за продажба на Специализираната болница за продължително лечение и рехабилитация в Перник е спрян със съдействието на здравния министър Кирил Ананиев. Това съобщи народният представител от БСП Станислав Владимиров, предаде  . Здравното заведение беше заплашено с продажба заради дълг от 430 хиляди лева. Вчера министърът е бил запознат с проблема от пернишките депутати Станислав Владимиров и колегите му от ГЕРБ Красимир Велчев и Александър Александров. „Министърът не знаеше за търга, видя документите и беше изумен, че по такъв начин може да се продава болница. Той пое ангажимент и го изпълни“, каза Владимиров. По думите му отмяната на търга дава шанс болницата да бъде спасена. През идната седмица Общинският съвет в Перник, който е принципал на лечебното заведение, ще се срещне с представители на НАП, да може проблемът да бъде решен и задълженията погасени, заяви неговият председател Иво Савов.", "date": "2018.12.01", "title": " Спрян е търгът на НАП за болницата в Перник"}
{"url": "https://trud.bg/%d0%bf%d0%be%d0%bc%d0%bf%d0%b5%d0%be-%d1%82%d1%80%d1%8a%d0%bc%d0%bf-%d0%b1%d0%b8-%d0%b8%d1%81%d0%ba%d0%b0%d0%bb-%d0%b4%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81-%d0%bf%d1%83/", "text": "Американският президент Доналд Тръмп би искал да се срещне с руския президент Владимир Путин и това ще бъде възможно, след като Русия освободи украинските моряци, задържани по време на инцидента в Керченския пролив и върне задържаните корабите на Украйна. Това заяви държавният секретар на САЩ Майкъл Помпео по CNN. На въпроса дали в бъдеще e възможна среща между Тръмп и Путин, Помпео каза, че това ще изисква спазване на редица условия. „Искаме моряците да се завърнат (в Украйна), искаме корабите да се върнат“, каза държавният секретар на САЩ. „Ние съжаляваме за отменената на среща, но за това е виновно поведението на руснаците в Керченския проток“, заключи Помпео. В същото време той подчерта, че Тръмп би искал да се срещне с президента на Русия.", "date": "2018.12.01", "title": " Помпео: Тръмп би искал да се срещне с Путин след като Русия освободи украинските моряци"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d1%82%d0%b5%d0%bc%d0%b0%d1%82%d0%b0-%d0%b7%d0%b0-%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d0%b5/", "text": "„Газпром” пусна официално съобщение, че компанията проявява интерес и капацитет за участие в изграждането на нова инфраструктура на територията на България. Смятам, че това е един много сериозен знак, заради участието в така наречената трета фаза на пазарния тест. До този момент „Булгартрансгаз” на базата на анализа на проектите, които се развиват около нас – интерконектора Гърция-България и „Турски поток”, проведе две фази на пазарния тест. Това каза министърът на енергетиката Теменужка Петкова по  . Сега предстои да бъде дадена трета фаза на пазарния тест, която ще е обвързваща. Тя ще даде ясен отговор по отношение на това кой би желал да резервира капацитет, за какъв период от време и съответно за какви количества. Това, което „Газпром” казва е, че проявяват интерес и ще участват в тази трета фаза. Това означава, че потоците природен газ ще преминават през България, обясни енергийният министър. За експертите, които твърдят, че е по-добре да не се прави нищо и да се позовем на клаузи на договора, възниква въпросът какво се случва след като изтекат десетте години. По тази инсфраструктура ще стане на практика неизползваема, тези хора, които работят с „Булгартрансгаз” какво точно ще правят, след като няма да има потоци природен газ и възниква въпроса в дългосрочен аспект, дали искам е България да бъде на газовата карта и ако искаме то задължително трябва да се съобразим с променящата се среда в областта на енергетиката, които се развиват около нас. Собствеността остава изцяло българска, независимо от това дали ще се наложи да взимаме банков заем. Според заявките, които „Газпром” прави, 0т 1 януари 2020 година, те не възнамеряват да използват така наречения транс-балкански маршрут, със сегашния капацитет, в който се използва, каза Петкова. Много е тежка темата за цената на емисиите, които трябва да се плащат не само за нашата страна. За нас е изключително важно как се развива цялата тази процедура и цялата тази полемика, свързана с амбициите по отношение на повишаване на въглеродните емисии. България е гласува винаги против подобна тенденция и това е така, защото този въпрос е пряко свързан с нашата енергийна независимост. И когато става дума за такъв тип въпроси, смятам, че ние трябва за защитим нашата национала позиция и нашата национална теза, която към момента е свързана с това, че българското правителство не подкрепя амбициоозността в тази посока, заяви Теменужка Петкова. Към настоящия момент цените на емисиите са 20 евро. Ако цената е 25 евро за тон, на година ТЕЦ Марица Изток 2 за елекроенергията, която произвежда и съответно емисиите, които генерира, ние трябва да платим близо 466 милиона лева, тоест близо половин милиард до март 2019 година. Тъй като към настоящия момент има лек спад от 25 евро до 20, ние предприемаме мерки да закупим емисиите докато са на тези по-ниски нива, така че съответно да можем да генерираме и по-малък разход, каза още министърът на енергетиката.  ", "date": "2018.12.01", "title": " Министър Петкова: Темата за цената на емисиите е тежка, трябва да защитим нашата позиция"}
{"url": "https://trud.bg/%d0%bb%d0%b8%d0%b4%d0%b5%d1%80%d0%b8%d1%82%d0%b5-%d0%be%d1%82-%d0%b3-20-%d1%81%d0%b0-%d0%b4%d0%be%d0%b3%d0%be%d0%b2%d0%be%d1%80%d0%b8%d0%bb%d0%b8-%d0%bf%d1%80%d0%be%d0%b5%d0%ba%d1%82-%d0%bd%d0%b0/", "text": "Преговарящите от страните са договорили проект на финално комюнике на срещата на върха на Г-20 в Буенос Айрес. Последните спорни въпроси са били уредени рано тази сутрин местно време, съобщи високопоставен представител на Европейския съюз, предаде БТА. Необходимо е обаче лидерите на страните от Г-20 да дадат окончателното си съгласие. Последните спорни въпроси са били търговията, климатичните промени и миграцията. По всички тях обаче са възможни компромиси. Проектът призовава страните от Г-20 да ускорят реформирането на Световната търговска организация (СТО) с цел приемане на общи правила, които да бъдат спазвани, отбелязва ДПА. Лидерите от Г-20 са близо до договаряне на формулировките за реформирането на СТО и „постигнаха голям напредък“ за търговията, заяви говорител на аржентинската делегация, цитиран от Ройтерс. Той допълни, че преговорите ще продължат „до последната минута“. По програма срещата на върха на Голямата двадесеторка трябва да завърши днес.", "date": "2018.12.01", "title": " Лидерите от Г-20 са договорили проект на финално комюнике от срещата"}
{"url": "https://trud.bg/%d1%81%d0%bb%d0%be%d0%b2%d0%b0%d0%ba%d0%b8%d1%8f-%d0%bf%d0%be%d0%b4%d0%bf%d0%b8%d1%81%d0%b0-%d1%81%d1%8a%d1%81-%d1%81%d0%b0%d1%89-%d0%b7%d0%b0-14-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5/", "text": "Военното министерство на Словакия подписа в петък договор за закупуването на 14 произведени в САЩ изтребители F-16, с които да смени остарелите си руски самолети МиГ-29, съобщи Ройтерс. През юли правителството на страната избра новите F-16 на американския концерн „Локхийд Мартин“ пред по-евтините шведски изтребители „Грипен“ на концерна „Сааб“. Вчера, след като военното министерство обяви за подписания договор за F-16, премиерът Петер Пелегрини от лявоцентристката партия „Смер“ побърза да уточни с извънредно съобщение, че подписаният малко преди това договор остава невалиден, докато не бъде одобрен от финансовото министерство. Според анализаторите публичните противоречия около сделката се дължат на вътрешни боричкания и търкания в коалицията, информира  . Министерството на отбраната на Словакия не разкри подробности за контракта. През юли Пелегрини обяви, че страната ще плати 1,589 милиарда евро (1,8 милиарда долара) за 14 бойни изтребителя, като в цената влиза още обучение на пилоти, амуниции и двегодишна логистична поддръжка. Словакия, която е член на НАТО, възнамерява да инвестира 6,5 милиарда евро до 2030 г., за да модернизира своята армия, като целта е да намали зависимостта си от произведените в Русия оръжия. Все пак ще се наложи словаците да разчитат на МиГ-29 още няколко години, тъй като новите F-16 няма да бъдат доставени преди 2023 г. Договорът за поддръжка на руските изтребители изтича през лятото на 2019 г., но почти сигурно ще бъде продължен. Военните разходи на Словакия трябва да се покачат от сегашните 1,2% от брутния вътрешен продукт до 1,6% през 2020 и 2% към 2024 г. От съседите на Словакия от бившия Варшавски договор унгарците и чехите избраха шведските изтребители „Грипен“, докато Полша разполага с въздушен флот от 48 броя F-16, плюс 30 руски МиГ-29.", "date": "2018.12.01", "title": " Словакия подписа със САЩ за 14 изтребителя F-16\t\t\t"}
{"url": "https://trud.bg/250-%d0%b4%d1%83%d1%88%d0%b8-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%bf%d0%be%d1%87%d0%b5%d1%82%d0%be%d1%85/", "text": "В катедралния храм „Св. св. Кирил и Методий“ /Струмица/ над 250 души от България и Македония заедно отбелязаха 100 години от смъртта на митрополит Герасим Струмишки. Общителен и надарен с голямо красноречие, той е отдал живота си за утвърждаването на екзархийското дело в Струмишката епархия. Съвместното честване се проведе по инициатива и с финансовата подкрепа на председателя на Фондация „Българска памет“ д-р Милен Врабевски и със съдействието на Български културен клуб в Скопие, съобщиха от фондацията. Церемонията бе водена от Негово Високопреосвещенство Струмишкия митрополит Наум, който съвсем скоро бе удостоен с почетното звание „Doctor Honoris Causa“ на ВТУ „Св. св. Кирил и Методий“. След заупокойната литургияс в памет на Герасим Струмишки, проф. Лизбет Любенова от Института за исторически изследвания при БАН представи интересни факти около неговия живот и дело. На честването в катедралния храм „Св. св. Кирил и Методий“, където са положени и тленните останки на митрополит Герасим, присъстваха множество граждани, ученици и учители от Гоце Делчев, Петрич, Делчево, Струмица, които почетоха паметта на българския духовник. „Нашата задача тук е да направим поредна крачка към сближаване, побратимяване, за да може децата ни да се научат да живеят в обич, разбирателство и всяко едно от тях да знае, че трябва да добавя стойност към развитието на собственото си общество, независимо от коя страна на границата е. Важно е на първо място да сме човеци и чак след това да се съобразяваме с едни или други конюнктури, които както обикновено са движени основно от икономически интереси“, заяви д-р Милен Врабевски, председател на Фондация „Българска памет“. Той обяви и началото на конкурс за есе с мотивиращ награден фонд за младежите от региона на Източна Македония, който ще бъде на тема, свързана с живота на митрополит Герасим Струмишки. Съвместното честване е поредна инициатива за установяване на ефективен добросъседски диалог и устойчиво трансгранично сътрудничество, което Фондация „Българска памет“ реализира. Само преди половин месец (на 16 ноември) над 250 деца от Македония присъстваха на  организирания от Фондацията семинар по „Предприемачество и високи технологии“ в Делчево. Предстои пореден образователен обмен на 60 деца от Македония в Благоевград и София, а през новата година най-изявените ученици от региона ще посетят Европейския парламент в Брюксел отново с подкрепата на д-р Милен Врабевски.  ", "date": "2018.12.01", "title": " 250 души от България и Македония почетоха паметта на митрополит Герасим Струмишки"}
{"url": "https://trud.bg/%d1%82%d1%80%d1%8a%d0%bc%d0%bf-%d1%89%d0%b5-%d0%bf%d1%80%d0%b8%d1%81%d1%8a%d1%81%d1%82%d0%b2%d0%b0-%d0%bd%d0%b0-%d0%bf%d0%be%d0%b3%d1%80%d0%b5%d0%b1%d0%b5%d0%bd%d0%b8%d0%b5%d1%82%d0%be-%d0%bd%d0%b0/", "text": "Президентът на САЩ Доналд Тръмп съобщи с туит, че отменя планираната си пресконференция в рамките на на срещата на Г-20 „от уважение към семейство Буш“ след   на бившия президент Джордж Хърбърт Уокър Буш, предаде Асошиейтед прес. Говорител на Белия дом обяви, че тръмп ще присъства на погребението: „Държавно погребение се организира с цялата съпътстваща подкрепа и почести, а президентът ще определи сряда, 5 декември за национален ден на траур. Той и Първата дама ще присъстват на погребението в Националната катедрала във Вашингтон“. Буш, 41-ият президент, умря у дома в Хюстън в петък.", "date": "2018.12.01", "title": " Тръмп ще присъства на погребението на Джордж Буш-старши"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f%d1%82-%d1%81%d1%8a%d0%b4-%d0%bf%d0%be-%d0%bf%d1%80%d0%b0%d0%b2%d0%b0%d1%82%d0%b0-%d0%bd%d0%b0-%d1%87%d0%be%d0%b2%d0%b5%d0%ba%d0%b0-4/", "text": "Европейският съд по правата на човека изпрати въпроси към Москва за положението на арестуваните украински моряци. Съдът поиска отговорите до понеделник. Институцията беше сезирана от Украйна. Русия отговори, че съдът ще получи отговори в „подходящ срок“, след като руското министерство на правосъдието получи цялата информация за арестуваните украинци. 99 руски граждани не са били допуснати в Украйна от началото на военното положение там преди три дни. Руските граждани не са могли да обяснят целта на посещението си в Украйна или не са имали необходимите документи. Украински депутат предложи Киев да забрани влизането в Украйна и на жени с руско гражданство от опасения за шпионаж.  ", "date": "2018.12.01", "title": " Европейският съд по правата на човека пита Москва за арестуваните украински моряци"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d1%80%d0%b0%d0%bd%d0%b5%d0%bd%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89/", "text": "Най-малко 65 души, включително 11 полицаи, са ранени при бурните протести в Париж. Арестувани са над 140 души, съобщи френската полиция. Това съобщи в събота по телевизионния канал BFMTV официалният говорител на полицията на Париж Жоан Примвер, цитиран от Асошиейтед прес. „Броят на задържаните нараства бързо, аз говорих за 130, а сега ми докладват , че вече има 140 задържани“, добави тя. Някои от протестиращите палиха автомобили и кофи за боклук в центъра на столицата, след като в резултат на ожесточени сблъсъци силите на реда ги разпръснаха. Според полицията тези цифри далеч не са окончателни, тъй като сблъсъците продължават, а протестиращите, които бяха отстранени от площада в близост до Триумфалната арка, се разпръснаха по няколко улици, където продължиха вълненията. Това, каза тя, усложнява работата на полицейските служители, които също трябва да разделят усилията си. Според предаването на живо по френския телевизионен канал полицията постепенно избутва протестиращите от Шанз-Елизе, но отстъпващите „жълти жилетки“ чупят прозорци и оформят барикади, за да забавят движението на полицейските служители. Освен това, на Авеню Фош и околните улици, радикалите преобръщат и подпалват коли. Точният брой засегнати превозни средства не е известен.", "date": "2018.12.01", "title": " Десетки ранени полицаи и протестиращи при размириците в Париж (ВИДЕО)\t\t\t"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%bd%d0%b5-%d0%bc%d0%be%d0%b3%d0%b0-%d0%b4%d0%b0-%d0%b4%d0%b0%d0%bc-%d1%81%d1%80%d0%be%d0%ba-%d0%b7%d0%b0-%d0%b2%d1%82%d0%be%d1%80%d0%b8/", "text": "При всички положения, повишаването на данъците за стари автомобили е малко. Става въпрос за няколко лева, но ние трябва да си даваме сметка, че това е стъпка в правилната посока, защото здравето е по-важно от всичко останало. Това заяви министърът на околната среда и водите Нено Димов по  . „Независимо дали са фабрични, или не, газовите уредби са едно. В края на краищата това се прави стъпка по стъпка. Това е пръв пробен камък, който се случва постепенно. Необходим е екологичен компонент. Съвсем в правилната посока е повишаването“, каза още той. Когато говорим за отделна община, самата тя трябва да се справи с качеството на въздуха. Кметовете, които не постигат резултати, може да бъдат санкционирани. Трябва да има подобряване спрямо предходни години, категоричен беше Нено Димов. Не мога да дам срок за втори лифт на Банско, защото това изисква време, каза още министърът на околната среда и водите относно темата за Банско. „Преди една година беше поставен въпросът за концесията. Окончателното решение на съда трябва да е много скоро. Очевидно е, че има грешки допуснати през 2001 година. Нормално е те да бъдат изчистени, главният прокурор е дал препоръки, които ще бъдат изпълнени. Концесионното възнаграждение се смята по формула, която включва приходите“, обясни Нено Димов.", "date": "2018.12.01", "title": " Нено Димов: Не мога да дам срок за втория лифт на Банско"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd%d1%8a%d1%82-%d0%be%d1%81%d1%8a%d0%b4%d0%b5%d0%bd-%d0%b7%d0%b0-%d1%82%d0%b5%d1%80%d0%be%d1%80%d0%b8%d0%b7%d1%8a%d0%bc-%d0%b2-%d0%b0%d0%b2%d1%81%d1%82/", "text": "Нови подробности се появяват около личността на  в Австрия български гражданин. За планирането на атентат в затвора може да влезе 24-годишен мъж от Силистра. Хактан Самир Сами, в чийто дом австрийските разследващи намират флашка с инструкции за употребата на взривни вещества и химическо оръжие, е живеел в ромската махала на Силистра. Завършил е местното спортното училище, съобщава  . „Постоянно беше в джамията. Даже бяха му измислили прякора Ходжата. Беше си оставил брада като терористите”, разказа бившия директор на училището Кольо Колев. Класният ръководител на Хактан – Иван Занов, посочи, че често е говорил с него по темата: „По отношение на посещенията му в джамията – там просто е изучавал Корана, не е имал изблици на агресивност или уклон към тероризъм”. Учителят описа семейството на младия мъж като скромно и кротко – бащата бил таксиметров шофьор и се преместил във Виена, взел сина си на работа там. По данни на австрийските служби, Хактан е пребивавал в Сирия до 2015 г. „Фейсбук” профил на човек с неговото име беше проверяван от ДАНС у нас преди 6 години. Там е отбелязано, че живее в Пазарджик. Лицето му е скрито с качулка, а в ръцете си държи Корана. Сред постовете му имаше и клип с обезглавяване на мъж.  ", "date": "2018.12.01", "title": " Българинът, осъден за тероризъм в Австрия – ром с брада, който не излизал от джамията"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d0%be%d1%82%d0%b2%d1%8a%d1%80%d0%b4%d0%b8-%d1%87%d0%b5-%d0%b8%d1%81%d0%ba%d0%b0-%d0%b2%d1%82%d0%be%d1%80%d0%b0-%d1%81%d1%80%d0%b5%d1%89%d0%b0-%d1%81-%d0%ba%d0%b8/", "text": "Американският президент Доналд Тръмп потвърди отново ангажимента си към втората среща на върха със севернокорейския лидер Ким Чен-ун. В същото време Тръмп се изказа положително за планираното пътуване на Ким в Сеул, по време на среща с южнокорейския президент Мун Джей-ин, пише Korea Herald. На двустранна среща на високо равнище с президента на Южна Корея Мун Джей-ин, президентът на САЩ отбеляза, че посещението на Ким в Сеул може да създаде нов импулс за усилията да се денуклеаризира Северна Корея и да се установи мир на Корейския полуостров. „Като потвърди ангажимента си за провеждане на втора среща на върха Северна Корея в САЩ в началото на следващата година, президентът Тръмп помоли Южна Корея и САЩ да си сътрудничат тясно, така че следващата среща на върха ще бъде друг исторически момент в процеса на премахване на ядреното оръжие на Корейския полуостров“ , заяви прессекретаррят на южнокорейския президент, Йон Юн-чан, като съобщи за срещата на върха в кулоарите на заседанието на Г-20.", "date": "2018.12.01", "title": " Тръмп потвърди, че иска втора среща с Ким Чен-ун"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%b5%d0%bd-%d0%b4%d0%b5%d0%bd-%d0%b7%d0%b0-%d0%b1%d0%be%d1%80%d0%b1%d0%b0-%d1%81%d1%8a%d1%81-%d1%81%d0%bf%d0%b8%d0%bd-%d1%85%d0%b8%d0%b2-%d0%b2%d0%b5%d1%87%d0%b5/", "text": "Всекидневното общуване с ХИВ-позитивни не крие рискове от зараза. Вирусът, причиняващ СПИН, се предава само по кръвен, полов и „майка-дете” път, т.е. вътреутробно. Това разясняваха доброволки от Българския младежки Червен кръст в столицата. Повод е Световният ден за борба със СПИН (Синдром на придобитата имунна недостатъчност). Акцентът на кампанията в подлеза на метростанция „Сердика” е да разсее социалната стигма, която достига ХИВ-позитивните хора. „ХИВ вече не е смъртна присъда”, обясни Станислава Лефтерова от БМЧК. „Най-страшното е социалната смърт. Хора са уволнявани от работа заради ХИВ статус, семейства и приятели се отричат от тях,” каза още 19-годишната доброволка. Младежите бяха подготвили образователни игри за всякакви възрасти, включително практическо упражнение за правилно поставяне на кондом. Фокус на кампанията е намаляване на дискриминацията, но доброволците обясняваха и как трябва да се предпазваме от заразата. Най-голям брой заболели са на възраст между 18 и 30 години, а мъжете спрямо жените са осем към едно. От началото на годината у нас има 269 новозаразени, а при 88% от тях това е станало по полов път. „Има хора, които вярват, че могат да се заразят само от целувка или прегръдка,” отбеляза Станислава, „но обикновеният социално-битов контакт е безопасен.” За разлика от началото на СПИН-пандемията през 80-те години, когато заразата е била почти винаги смъртоносна, днес ХИВ-позитивните могат да бъдат поддържани с медикаменти и да водят нормален живот. Специалисти твърдят, че до 4-5 години вероятно ще бъде създадено и лекарство за болестта. Отново днес, в района на Лъвов мост мобилна медицинска група извършваше мигновени тестове за ХИВ.  ", "date": "2018.12.01", "title": " Световен ден за борба със СПИН: ХИВ вече не е смъртна присъда (СНИМКИ)"}
{"url": "https://trud.bg/%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d0%b2-%d0%bb%d0%be%d0%b2%d0%b5%d1%87-%d0%bf%d0%be%d0%bb%d1%83%d1%87%d0%b0%d0%b2%d0%b0-35-000-%d0%bb%d0%b5%d0%b2%d0%b0-%d0%b7%d0%b0-%d0%bd%d0%be/", "text": "Общинският съвет в Ловеч отпусна 35 хиляди лева за нова апаратура за местната болница, която е в тежко финансово състояние с милиони левове натрупани просрочени задължения към доставчици на медикаменти и услуги. Парите са осигурени за закупуване на видеогастроскоп, центрофуга и термостатинкубатор, предаде  . Сумата е част от предложението на кмета Корнелия Маринова за актуализация на капиталовите разходи, която включва още отпускане на средства за ремонт на част от ул.“Александър Батенберг“ в Ловеч в размер на 204 000 лева и укрепване на тротоарите на централната улица в село Казачево за малко над 42 000 лева.", "date": "2018.12.01", "title": " Болницата в Ловеч получава 35 000 лева за нова апаратура"}
{"url": "https://trud.bg/%d0%b8%d0%bd%d1%81%d0%bf-%d0%b2%d1%8a%d1%82%d1%8e-%d1%85%d1%80%d0%b8%d1%81%d1%82%d0%be%d0%b2-%d0%bf%d1%8a%d1%82%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d1%82%d0%b0%d0%b7%d0%b8/", "text": "Тази година наблюдението ни е, че повечето от автомобилите, които се регистрират в сектор Пътна полиция, са нови. По-малко са от миналата година употребяваните автомобили. Това каза полицейски инспектор Вътю Христов, Пътна полиция-София, по  . „Повечето автомобили в страната са дизелови, които се регистрират. По-малко са бензиновите“, добави той. Въпреки европейските политики за ограничаване на старите дизели подновяването на автопарка в България все още изглежда по-скоро като далечна мечта. Последните данни на Пътна полиция показват, че всички превозни средства в страната са малко над 3,6 милиона. Близо 65% от колите са над 15 години. Превозните средства с дизелов двигател са около 1,6 милиона. Някои търговци също смятат, че един 10-годишен дизелов автомобил не представлява сериозен замърсител. За целта обаче трябва да се поддържа. Нещо, което малко собственици правят. Причината – смяната на катализатор на автомобил втора ръка, който струва 10 000 лв в лицензиран сервиз излиза на собственика около 3000 лв. „Доста, да не кажа 95% от дизеловите автомобили, които са в България, са с премахнати такива ДПФ филтри-катализатори. Той има някакъв срок на годност и нормалното, което трябва да се случи е той да се смени с нов. В България това струва доста, както и в другите държави. Тук никой не се занимава да го прави и те просто го премахват“, коментира Александър Додов, търговец на автомобили. „Когато се запуши катализатор, ДПФ филтър работата се променя тотално. Почва да пуши, почва да не върви. За това се маха главно, а не за да се изкарат пари“, обясни търговецът. Заради нарастващия проблем с мръсния въздух и неизправните автомобили още в началото на годината от Столична община подариха на полицията 7 газ анализатора. При проверка се гледа годината на производство и екологичната категория от завода производител. До момента с газанализаторите са проверени малко над 3000 автомобила. „Ако е установено, че му липсва катализатор или самите изпусквателни тръби не функционират и са запушени, се връща за отстраняване на повредата за срок от един месец. 137 автомобила са върнати за отстраняване на повредите, които сме установили при прегледа на автомобила“, каза инспектор Вътю Христов. И докато дебатите за съдбата на старите автомобили в големите градове продължават основно в посока забрани и ограничения, то пазарът на електромобили втора ръка вече се развива в други части на Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.01", "title": " Инсп. Вътю Христов, Пътна полиция: Тази година повечето автомобили, които се регистрират, са нови"}
{"url": "https://trud.bg/%d1%89%d0%b5-%d0%b3%d0%be-%d0%b8%d0%bc%d0%b0-%d0%bb%d0%b8-%d0%b5%d1%81-%d0%b4%d0%be-2025-%d0%b3/", "text": "Появата на ЕС е една от последиците от разпадането на СССР. Първоначално в него влизат шест страни – Германия, Белгия, Италия, Люксембург, Холандия и Франция, след договора от Маастрихт, влязъл в сила на 1 ноември 1993 г. Новата структура е по-скоро клуб по интереси, а Вашингтон все още е загрижен за осигуряването на успех в Студената война. Когато картината се промени и от европейските граници (за тяхната неприкосновеност гарант бяха САЩ, съгласно договореностите в Хелзинки (1974 г.) не остана и следа, обърнаха внимание и на ЕС. Интересът на САЩ беше да се укрепи тази организация, така че тя да следва американската политика и да изпълнява определената й роля, когато и където се налага. Но след известно време Евросъюзът беше изправен пред редица проблеми – политически, икономически и военни. Едно от условията за приемане в ЕС е съгласието за ограничаване на националния суверенитет в замяна на представителството в институции, действащи в общ интерес. Отрезвяването дойде по-късно, протестните настроения нараснаха, а раздорът вътре в ЕС по линията „Запад-Изток“ между старата и новата Европа е очевиден. Броят на държавите, започнали открито да се противопоставят на инструкциите и на задължителни решения от Брюксел нараства. Някои противоречия са толкова остри, че тях трябваше да ги разглежда Европейският съд, а Европейската комисия инициира „дисциплинарен процес“. Ръководството на Полша беше пряко обвинено в нарушаване на принципа на разделение на властите, както и в натиск върху съдебната система и медиите. А на Унгария Европейският парламент безпрецедентно наложи санкции за „унищожаването на демократичните институции, нарушаването на принципите на правовата държава и основните европейски ценности“. Причината за тази остра реакция бе законът, приет в Унгария (юни 2018 г.), с който се криминализира предоставянето на помощ на незаконните мигранти. Проблемите, породени от миграционната политика на ЕС, наистина предизвикаха остри разногласия. Имаше опити за принуда – Европейският съд задължи Унгария и Словакия да приемат бежанци, но вишеградските страни (Унгария, Полша, Словакия и Чехия) се противопоставиха съвместно на квотите за миграция, подкрепени от Австрия. Властите в Италия започнаха най-тежката си борба срещу нелегалните мигранти и в крайна сметка затвориха пристанищата си за тях. В Германия исканията за затягане на миграционната политика принудиха федералния канцлер Ангела Меркел да признае, че е допуснала грешка. Политическите проблеми съпровождат икономическите и вече не се налага да се говори за равенство и единство. Декларираните цели на ЕС за повишаването на жизнения стандарт, социалната защита и други ползи се превърнаха в нещо друго и само увеличиха разликата между старата Европа и младите европейци. За държавите със силна икономика премахването на бариерите допринесе за растежа на тяхната икономическа мощ, но печалбите за някои със сигурност се оказаха загуба за другите. Гърция, Италия, Испания и редица други страни настоятелно бяха призовавани да се откажат от определени видове бизнес в замяна на субсидии. Така например, ЕС реши в северните страни като Финландия, Дания и Швеция, да се развива риболова, а южняците да се съсредоточат върху туризма. Сумата, обещана като субсидии, беше привлекателна. Идилията не продължи дълго и имаше тежки последици, особено за Гърция, която обяви несъстоятелност, а няколко други страни от ЕС бяха на две крачки от икономическия колапс. Над 320 млрд. евро отидоха за спасяването на Гърция, но без осезаем ефект. Страната беше повалена от корупцията, безработицата надхвърли 20%, стачките се превърнаха в национален спорт, а икономическата стагнация стана постоянна. Сред петте основни икономически критерия, известни като маастрихски, държавният бюджетен дефицит на държавите-членки на ЕС не трябва да надвишава 3% от БВП (този показател е намален до 2%), а държавният дълг да не е над 60% от БВП. Днес в ЕС средният държавен дълг е 86,7%, т.е. заплахата от неизпълнение става системна. Що се отнася до военните проблеми, френският президент Макрон направи заявка за създаването на единна въоръжена армия на ЕС. Тази идея не е нова след като на 13 ноември 2017 г. министрите на отбраната и на външните работи на 23 страни от ЕС официално представиха план за обща европейска отбранителна система, и подписаха документ, наречен „Уведомление за постоянно структурирано сътрудничество“. Страните, които не го подписаха, са Дания, Ирландия, Португалия, Малта и, по очевидни причини, Великобритания. От 28-те държави-членки на ЕС, 22 от тях са членове и на НАТО, но само четири страни от тях внасят повече от 2% от своя БВП (показател, определен от съюзни ангажименти). Това показва, че е малко вероятно ЕС да намери ресурси за своя военен блок. Президентът на САЩ прие като обида изявлението на Макрон, че на Европа е необходима единна армия, която да може да защитава ЕС срещу Русия, Китай и САЩ. Да си припомним реакцията на Тръмп на предложението на Макрон за сътрудничество в търговията, тъй като „имаме общ проблем с Китай“, на което Тръмп отговори, че ЕС е „по-лош отколкото Китай“. Ето и мнението на генерал Джордж Патън, един от най-прославените военни командири от Втората Световна война, казано преди време: „Бих предпочел да се срещна лице в лице с германска дивизия, отколкото да имам френска зад гърба си“. Така, че въпросът дали ЕС ще просъществува до 2025 г. в никакъв случай не е излишен.   Спасението на Италия ще е трудно Спасението на Гърция може да изглежда лесно в сравнение с Италия, където сегашното й положение изглежда много по-сериозно. Националният дълг на тази страна достига 131,8% от БВП или над два трилиона евро. Италианското правителство отхвърли искането на ЕК за изменение на проектобюджета си с прекомерен дефицит за 2019 г., и постави ЕС пред изключително труден избор или да предостави на Италия спешна помощ, чийто размер може да надхвърли капацитета на ЕС, или да се откаже от изискването си дефицитът да не надвишава 10%. (Превод за „Труд“ Павел Павлов)          ", "date": "2018.12.01", "title": " Ще го има ли ЕС до 2025 г.?\t\t\t"}
{"url": "https://trud.bg/%d0%bc%d0%b8%d1%81%d0%b8%d0%be%d0%bd%d0%b8%d1%81-%d0%b3%d1%80%d0%b0%d0%b4%d1%8a%d1%82-%d0%bd%d0%b0-%d0%b0%d0%bf%d0%be%d1%81%d1%82%d0%be%d0%bb-%d0%b0%d0%bd%d0%b4%d1%80%d0%b5%d0%b9-%d0%bf%d1%8a%d1%80/", "text": "  Вече са открити три огромни раннохристиянски базилики През 2018 г. се проведоха поредните важни археологически проучвания на важния античен и средновековен град Мисионис край Търговище. Те се ръководят от мен и от моя стар приятел Ангел Конаклиев заедно с младия учен Стефан Иванов. Въпреки моята огромна ангажираност в Източните Родопи, аз поех това бреме заради паметта на покойния ми баща проф. Димитър Овчаров, който пръв започна разкопки тук през 60-те години на миналия век. Но е вън от съмнение, че този обект е много перспективен и затова образно го нарекох „Северния Перперикон“. Името на града научаваме от съчинението на живелия през ХІІ в. арабски географ Ал-Идриси. Особено важно е сведението, че той е „значителен стар град, който лежи до подножието на една височина във водна и превъзходно положена страна и извлича голям доход от търговията”. Добре се знае обаче, че арабинът използва доста по-стари данни, извлечени главно от римски и ранновизантийски автори. През тази година разкопките изцяло бяха съсредоточени във вътрешността на главната крепост. Както е известно, тя е издигната през V-VІ в. При първите археологически проучвания от 60-те години на ХХ в. беше разкрита отлично запазената крепостна порта, епископската базилика и няколко високо запазени сгради. Сега разкопките продължиха в южна и източна посока. Оказа се, че там крепостните стени от ранновизантийската епоха също са се съхранили много добре и достигат във височина до 3,5-4 м височина. В тези участъци културните пластове са дебели до 5-6 м. В тях се откриват множество находки от V до ХІV в. Но може би най-интересна се оказа изследваната от археолозите връзка на Мисионис с един от най-големите християнски светци – св. Андрей Първозвани. Не случайно до този момент тук са открити вече три огромни раннохристиянски базилики. Изключително важен момент е, че през І в. земите на днешна Североизточна България (в римската административна система слез ІІІ в. провинция Малка Скития) започват да бъдат покръствани от ученика на Иисус Христос и брат на апостол Петър, апостол Андрей. Съществува хипотеза, че той е бил ученик на самия св. Йоан Кръстител. Проповядвал в Мала Азия, Грузия и Скития, заради което е смятан за покровител на Русия и Румъния. Ето защо Руската православна църква го приема за свой покровител. Апостол Андрей основал църквата на Византион, бъдещия Константинопол, поради което и днес Вселенските патриарси се смятат за негови преки наследници. Загива с мъченическа смърт, а празникът му е на 30 ноември (Андреев ден). Живелият през ІІІ в. Иполит и по-късният византийски автор Епифаний Монах обаче отбелязват и един много любопитен момент. По време на мисията си в Североизточна България апостол Андрей ръкоположил за епископ на Одесос (Варна) римлянина Амплий. Така той станал първи варненски християнски архиерей. Без съмнение почитането на апостол Андрей е било силно развито в земите на Североизточна България още от времената на ранното християнство. Сигурно е, че това се отнася и за древния Мисионис, както и за наследилото го Търговище. Ние обаче успяхме да докажем този култ по доста необичаен начин, касаещ период от цяло хилядолетие след налагането на християнството по тези земи. При разкопките на Мисионис преди време бе открит оловен кръст-реликварий от ХІІІ-ХІV в. с образите на апостолите Петър, Павел и Андрей. Първите двама са всепризнатите водачи на Христовите ученици, а третият е именно човекът, който лично покръства тукашните земи. С голяма степен на сигурност може да се говори, че в реликвария са се пазели мощи на светеца. Този паметник обаче ни води към един друг период от развитието на града, когато той става важен център на Второто българско царство. Оказва се, че и тогава е бил жив споменът за великата мисия на големия християнски проповедник. През лятото на 2017 г. в останките на древната епископска базилика на Мисионис Негово Високопреосвещенство Варненско-Преславският митрополит Йоан отслужи тържествен водосвет. Той с пълна сила може да е приеме като наследник и продължител на делото, започнато от апостол Андрей и ръкоположения от него първи Варненски епископ Амплий преди почти 2000 години. По време на археологическия сезон 2018 г. дойде поредното доказателство за покръстването на земите на Североизточна България през V-VІ в. На Мисионис бе разкрит уникален за цялата християнска цивилизация паметник. Става дума за пристроен към огромната базилика баптистерий (кръщелня), където възрастните езичници са приемали новата вяра от последователите на апостол Андрей. Уникалното култово съоръжение е разкрито за първи път от моя баща през далечната 1964 г. Тогава обаче няма условия за неговото съхранение и той е принуден за го зарови отново с пръст. Ето че днес заедно с Ангел Конаклиев отново показваме на света една от първите кръщелни в Европа. Баптистерият представлява четириъгълно помещение с размери 2.20/2.50 м, чиито под е покрит с напълно запазен под от керамични плочи. В центъра му е писцината (кръщелния басейн). Той е с формата на четирилистна детелина със заоблени краища. Съоръжението е дълго 1.20 м и дълбоко 1.00 м. Изградено е изцяло от тухли. При кръщението възрастните езичници са се потапяли във водата, слизайки по стълбището от запад и вече приели християнството, са се изкачвали по другата стълба от изток. Преди това свещеникът ги е поливал със светената вода, символизирайки така Христовото кръщение от св. Йоан Кръстител във водите на река Йордан. Разкритият в Мисионис паметник е един от най-добре запазените раннохристиянски кръщелни в света. За съжаление и той не е подминат от варварските действия на иманярите през 90-те години на миналия век. Тогава те проникват в дълбочина и разрушават едното от стълбищата на басейна. С помощта на община Търговище и на спонсори сега се надяваме той да бъде напълно възстановен и експониран под стъклено покритие. Така любителите на културно-историческия туризъм ще имат възможността да се възхитят на това чудо на древната архитектура.   Епископската резиденция Буквално в последните дни на археологическата кампания за 2018 г. ни очакваше поредната изненада. Северно от базиликата се появиха основите на масивна сграда. Оказа се, че това е резиденцията на епископите на Мисионис от V-VІ в. Така за един сезон ръководените от мен екипи разкриха две такива резиденции – на Перперикон в Родопите и в Мисионис край Търговище.      ", "date": "2018.12.01", "title": " Мисионис – градът на апостол Андрей Първозвани\t\t\t"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f-%d0%bc%d0%b5%d1%82%d1%80%d0%be%d0%bf%d0%be%d0%bb%d0%b8%d1%82%d0%b5%d0%bd-%d1%81/", "text": "21 нови метростанции се планират в София до 2025 г., съобщи пред „Труд“ шефът на столичния „Метрополитен“ Стоян Братоев. 12 станции от третата метролиния в момента се строят. Пет спирки от „Патриарх Евтимий“ до бул. „Цар Борис III“ ще бъдат пуснати септември догодина и още три – в края на 2019 г. Те са на „Орлов мост“, при театър „Зад канала“, и на бул. „Вл. Вазов“. Четири станции в „Овча купел“ тръгват през февруари 2020 г. Ако бъдат финансирани, до 2025 г. могат да бъдат построени последните два етапа от третия лъч. Те включват 3 станции по бул. „Вл. Вазов“ и 6 по „Гео Милев“, „Слатина“ и „Цариградско шосе“. – Г-н Братоев, на какъв процент са готови 1-ят и 2-ят етап на строителството на третата метролиния? – В момента от третата линия се изграждат два етапа. Първият от тях включва 8 км трасе с 8 станции – от бул. „Вл. Вазов“, театър „Зад Канала“, „Орлов мост“, НДК до „Красно село“. Вторият етап е от „Красно село“ през „Овча купел“ до жп линията София-Перник в „Горна баня“ и включва 4 км тунели с 4 станции. Първият етап към момента е изпълнен на около 80%, а вторият – на 48%. – Къде е къртицата в момента? Дотук колко км тунели са прокопани и какви са следващите етапи на работата й и сроковете, свързани с тях? – В момента машината се намира на станцията на „Орлов мост“. Тя трябва да тръгне на 8 декември. На студентския празник тя потегля за последния си участък от „Орлов мост“ до театър „Зад канала“, като ще мине през тази междинна шахта, където ще е бъдещото отклонение към „Слатина“. Това е последното трасе, което тя трябва да преодолее. Графикът за завършване работата на машината е февруари месец. – С какви проблеми се сблъскахте при работата си с машината? – Имаше забавяния заради седем пъти общо допълнителни спирания на машината заради смяна на резци. Най-много бяха между „Красно село“ и бул. „България“ под руслото на Перловската река. Смените се налагаха, защото имаше много силноабразивен пясък, от който се износват бързо резците на машината и в един момент тя започва да работи, без да реже почвата. Направени са необходимите графици и се надяваме, че ще компенсираме. Идеята е през лятото догодина да сме завършили всички станции, а от пролетта да сме направили релсовия път. Той вече е изграден в участъка между депото в „Красно село“ и станцията на бул. “България“. Това са около 2 км изпълнен релсов път. Април месец е срокът за завършване на релсовия път, а след това предстоят монтажни работи по оборудване, системи на управление и др. и довършителни работи по станциите. В първите две станции вече започнаха и довършителните работи – на „Красно село“ и на бул. „България“. – С какви други особености на терена се сблъсквате при строителството на метростанциите? – Сблъскваме се с много вода, но машината е пригодена да може да работи във водни условия. Тя има специална херметична камера, където се подава налягане по-голямо от водното налягане в почвите. Тежко строителство е, при тежки условия с изключително слаби почви, много отводнени пясъци. Софийската котловина е била дъно на езеро и горните 25-30 м дълбочина са от пластове от чакълести пясъци и едва от дълбочина над 30 м започва твърдата почва. Единият вариант е да строим много дълбоко, но това е скъпо като строителство и експлоатация, другият вариант е да се мъчим с тези тежки условия, но да строим в нормални дълбочини, което в експлоатационния период ще ни дава по-малко разходи, а и строителството е по-евтино. Софийското метро има една от най-добрите цени на километър готово трасе в Европа. Километърът струва между 35 и 40 млн. евро, а в Европа цени под 120 млн. евро. вече няма. – В какви срокове ще бъдат пуснати спирките от третата линия, по които се работи сега? – Първият етап е разделен на два пускови комплекса. Първият е от кръстовището на „Патриарх Евтимий“ и ул. „Граф Игнатиев“, където се намира първата станция от петте, които ще пуснем през септември догодина. Останалите са: на НДК и бул. „Витоша“, на Медицинска академия, на бул. „България“ и в „Красно село“ на пресечката на бул. „Гоце Делчев“ и бул. „Цар Борис III“. Останалите три спирки от този етап – на „Орлов мост“, при театър „Зад канала“, и станция „Хаджи Димитър“ на бул. „Владимир Вазов“ трябва да бъдат завършени в края на 2019 г. Четирите спирки от втория етап в „Овча купел“ трябва да бъдат пуснати през февруари 2020 г. – Ще бъде ли готова през февруари 2020 г. и жп гарата за линията София-Перник на спирката при Околовръстното шосе? – Тя също се строи в момента и трябва да бъде пусната заедно с метростанцията в кв. „Овча купел“, която е последната на Околовръстното шосе. Станцията е под самото шосе, едните входове са откъм гарата, която се строи, а другите са откъм жк „Овча купел“. Под самото Околовръстно шосе има подлез, през който да се влиза в метрото, а който иска може да пресече шосето през подлеза, през който от „Горна баня“ и „Овча купел“ ще могат да си ходят на гости. – Какво е специфичното в дизайна на бъдещите станции? – Станциите ще са модерни и се различават една от друга по оформление и концепция. Който колега от чужди метрополитени е дошъл тук, всеки е казал „Завиждам ви за две неща: първо че са много красиви станциите, и второ, че е много чисто“. Това сподели преди няколко години шефът на метрото на Лондон. Цветовете на станцията на бул. „България“ ще са тези на българското знаме – бяло, зелено и червено. Има и идея там да има карта на България във вестибюла. – За колко време ще се стига до центъра на София от крайните точки на третата метролиния? – От „Овча Купел“ до центъра ще се стига за около 12 мин. От жк „Левски“ до центъра – за около 10 мин. – На какъв интервал ще минават влаковете по линия 3? – Зависи от броя на пътниците. Направили сме изчислението за третата линия за интервал от 3 мин., но най-вероятно влаковете ще тръгнат с интервал 4 мин. в пиковите часове и 5-6 мин. в останалите. Интервалът може да се регулира по-лесно, тъй като третата линия е самостоятелна, за разлика от първата и втората които са вързани една за друга, и интервалът при едната променя този на другата. – А ще могат ли да се пускат по-начесто влаковете от втората линия? – За да стане това, трябва да се изгради междинната спирка между „Люлин“ и „Обеля“. Тя ще позволи първата и втората линия да се движат по отделни графици. Това е било заложено още в първоначалната концепция, но тази станция я няма и двете линии се движат по един график. Първата е дълга 29 км с 280 хил. пътници на ден, а втората е по къса – 12 км и има по-малко пътници – 80 хил. Затова влаковете на линия 1 са два пъти по-начесто. След като през септември намалихме интервалите, влаковете на линия 1 минават на 3 мин. в пиков час и 4,5 мин. в извънпиков, а тези на линия 2– на 6 мин. в пиков час и на 9 в извънпиков. В момента не можем да отделим графиците, защото от едно място зареждаме влаковете и за двете линии. Когато новата станция заработи и осигури връзка на влаковете с депото, всяка ще може да работи по самостоятелен график. – Отказа ли се чуждестранният инвеститор – „Арселанд Есперя“ ЕАД да финансира изграждането на тази станция между „Люлин“ и „Обеля“? – Засега не сме сигурни дали са се отказали. Чакаме отговора им и ако той е отрицателен, Столичната община ще трябва да търси решение да финансира метростанцията. Тя е необходима защото, ако сега с този график първата и втората линия вървят нормално, София продължава да расте средногодишно с 25 хил. души. След 10 г. София ще е с 250-300 хил. човека повече, а те трябва да се превозват и натоварването на метрото ще расте. Надявам се да не се окажем закъснели с тази спирка. Трябва да я изградим в следващите няколко години. – За първи път на третата линия се въвеждат обезопасителни прегради на пероните. – Пероните на цялата трета линия ще бъдат обезопасени. Тя е с нов тип съоръжения. Тези врати и за 8-те станции са произведени и се намират в София. Монтирането им е свързано с безопасността. По света има такива врати и обикновено са автоматични. Влакът ще спира пред вратите, те ще се отварят. Така няма да има контакт между пътниците на перона и железопътните линии, когато няма влак. – Възможно ли е да се направят подобни заграждения и за линии 1 и 2? – Мислим в тази посока, но за вече построените перони е малко по-трудно защото различните влакове имат различно разположение на вратите. Има концепция, разработена в последните няколко години и реализирана на няколко места. Тя е с вертикално отваряне и затваряне на преградите, но в момента сме в процедура на проучване. – Къде ще се строят метростанции в следващите години, за кои проекти ще кандидатствате за финансиране? – Цялата трета линия на метрото се състои от 4 етапа на изграждане. Първият и вторият са 12 км трасе и 12 станции, които се строят в момента. Третият е от още 3 км и 3 станции по бул. „Вл. Вазов“ и четвъртият етап е с 6 км и 6 станции по „Гео Милев“, „Слатина“ и „Цариградско шосе“. Предложили сме трети и четвърти етап да бъдат включени през следващия програмен период на ОП „Транспорт“ от 2021-2027 г. Ако има финансова възможност, ще продължим метрото в „Люлин“, защото там има само две станции и са нужни още две до Околовръстното шосе. Евентуално ще кандидатстваме и за продължението към „София ринг мол“, където да има връзка и с продължение на Симеоновския лифт. – В какви срокове ще могат да бъдат осъществени тези проекти, ако получат финансиране? – Трети и четвърти етап ще могат да бъдат започнати евентуално 2021 г. и завършени през 2025 г. Ако получим финансиране и за продълженията в „Люлин“ и до „София ринг мол“, ще можем да ги реализираме в същия период. Финансирането може да се осъществи и по-късно. Тези трасета могат да бъдат изградени за около три-четири години от датата, в която то се случи. Вероятно догодина ще се обсъжда рамката за следващия програмен период. – Къртицата, която сега работи по третата метролиния, ще може ли да продължи да се движи и в следващите планирани за изграждане участъци? – Машината не е наша, тя е на строителя. Като правим търг, поставяме условия строителят да има или къртица, или да има договор за доставка на такава. Къртицата, която се ползва сега за изграждане на третата линия, има още живот. Тя е нова машина, произведена специално за нашето метро. Машина втора употреба би създала рискове. Японската къртица, която строеше тунела от „Сердика“ до радиото, направи тунелите и в момента е под подлеза на ректората на СУ „Климент Охридски“ с извадена и бетонирана черупка. Капацитетът й е толкова. Това е скъпо строителство. – Колко от новите поръчани 20 метровлака на „Сименс“, които могат да се движат и без машинист, пристигнаха в София? – Влаковете имат опция с добавка допълнителен хардуер и софтуер да могат да се движат без машинист. Машинистът има много по-ограничени функции. Те са основно да следи, когато се качат пътниците, да натисне сигнал за затварянето на вратите. В екстремна ситуация той ще може да поема ръчно управлението. Всички 20 влака за третата линия трябва да пристигнат до края на февруари. В момента в София са 11, а на 11 или 12 декември пристига 12-ият влак. Третият и четвъртият етап от третата метролиния ще бъдат със същия вид влакове, заради което в момента приключваме процедура за доставка на още 10 от тях. От февруари ще може да започне производството им, за да пристигнат, когато се построят следващите участъци. – Планирате ли част от старите руски влакове да бъдат реконструирани в Русия? – В момента в депото ни имаме 52 влака, доставени в различно време. Първите 12 са доставени още 1992 г. и са влезли в експлоатация 1998 г. Всички влакове имат ресурс километри, които трябва да изминат. Когато минат 1,2 млн. км им се прави или основен ремонт, или модернизация. При основния ремонт има нов ресурс за около 5-6 г., при модернизация между 15 и 20 г. Предпочели сме варианта модернизация. Това дефакто значи нов влак на по-ниска цена от новия, защото при модернизацията от стария влак се взимат талигите и основните носещи елементи, но се прави ново оформление. Един влак има хиляди километри кабели и стотици датчици. Всичко това се подменя, защото с времето се е амортизирало. Модернизираме 12 влака с общо 48 вагона. В момента чакаме подписването на договора. – Става ли метрото за бомбоубежище? Може ли да осигури защита при земетръс? Каква система предпазва тунелите и спирките от наводнение? – За метрото се изчисляват 4 пъти по-завишени натоварвания от земетръс отколкото за сградите. Метрото може да осигури устойчивост на най-силните земетресения, които се прогнозират в София. Може да играе ролята на бомбоубежище, но не и на укритие от радиация. Всяка метростанция има помпена станция от 55 куб. м с три помпи за наводнение. Нашият гост  Проф. д-р инж. Стоян Братоев е роден през 1954 г. в с. Пресиян, Търговищко. През 1979 г. завършва специалността „Тунели и метрополитен” в Транспортния институт в Ленинград, след което започва работа в строителството на Софийското метро. От 1999 г. е директор на общинското предприятие „Метрополитен” ЕАД, управляващо Софийското метро. Той е професор и преподавател в Минно-геоложкия университет. През 2015 г. получава орден „Стара планина” I степен.", "date": "2018.12.01", "title": " Шефът на столичния „Метрополитен“ Стоян Братоев пред „Труд“: 21 нови метростанции се планират до 2025 г.\t\t\t"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d0%b7%d0%b0%d0%b1%d0%b8-%d0%b2-%d0%b8%d0%b7%d0%ba%d0%be%d0%bf-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%88%d0%be%d1%84%d1%8c%d0%be%d1%80%d1%8a%d1%82/", "text": "Шофьор на лек автомобил опита да премине през затворения за ремонт булевард „Цар Борис III Обединител“ в Пловдив, предаде БТВ. Колата се е забила в изкоп. Отворени са въздушните възглавници и е изтръгнато предното колело. Инцидентът е станал на строителна площадка по ремонтирането на подлеза под пощата. Работници коментират, че най-вероятно става въпрос за дрогиран или пиян водач, който е избягал.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.01", "title": " Кола се заби в изкоп в Пловдив, шофьорът е избягал"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%bd%d0%b0%d0%bb%d0%b8%d1%86%d0%b5-%d0%b5-%d0%bf%d1%8a%d0%bb%d0%bd%d0%b0-%d0%bd%d0%b5%d0%b0%d0%b4%d0%b5%d0%ba%d0%b2/", "text": "Нужен ни е български социален и работещ икономически модел, може да го наречем социален българизъм – да съхраним и възродим българската нация и да върнем справедливостта и солидарността в живота на хората. Всичко останало би трябвало да се разглежда като инструмент за постигането на тези цели. Това каза лидерът на столичните социалисти Калоян Паргов пред делегатите на XIII-ата Конференция на Софийската градска организация на БСП. „Установеният сега модел на управление е порочен, неефективен, несправедлив, неспособен да реализира основните принципи на демокрацията и да гарантира върховенството на закона. Той забавя растежа, потиска инициативата, генерира неравенства, увеличава поляризацията на обществото и обрича на бедност големи социални слоеве и групи от населението. Популизмът се е превръща във водещо начало на политиката и практически размива границите между политическите послания и действията на различните политически сили. Като резултат – обществото е без ясни цели и перспективи, развитието е стихийно, растежът е бавен. Вероятността да достигнем средните равнища на ЕС е сведена до нула”, очерта ситуацията в страната Паргов. Според него картината на управлението в София не е по-различна – липса на управленски капацитет, арогантност и чувство за безнаказаност. „Темата за лошото качество на ремонтите в централната градска част стана водеща. А липсата на грижа и инвестиции в крайните квартали и крайградските райони е хроничен проблем. Замърсяването на въздуха се превърна в постоянна тема на ежедневието ни. А на този фон ГЕРБ искат боклука на София да се гори почти в центъра на града. Трафикът и задръстванията са постоянна болка. Платените зони за паркиране са на път да стигнат до Околовръстното, но проблемът с паркирането така и не се решава. Тъмнината и разбитите улици и тророари са запазена марка за жилищните комплекси. Улиците в тях не са преасфалтирани от времето на социализма и горе-долу оттогава не са мити. В различни квартали на столицата ежедневно има протести и исканията са сходни и логични – адекватна жизнена среда, която да гарантира прилично качество на живот. След като сме граждани на европейска столица, искаме и европейски стандарт на живот”, убеден е председателят на БСП – София. „Нужно е да се преосмисли ролята на България в ЕС от тук нататък, свързана с заемането и отстояването на пробългарски и национално отговорни позиции. Стартът на предизборната кампания трябва да започне от Конгреса на 26 януари и да постави началото на победния рейд на БСП”, заяви Калоян Паргов. Той посочи, че има три риска пред БСП за спечелването на европейските избори: „Първо – конфликтите на европейско, национално и местно ниво. Второ – подреждането на листата за Европейски парламент. Трето – риториката и посланията, да не допуснем да ни вкарат отново в графата „антиевропейска партия”. „Ако успеем да преминем успешно през това първо предизвикателство, ще имаме стабилна основа за спечелването на местните избори”, убеден е Паргов. Относно изборите в София той заяви, че има всички предпоставки да се сложи край на монопола на ГЕРБ. „Витрината на управлението им се пропука. Митът за добрата кметица е разбит. Но задачата не е толкова лесна. Пред нас имаме опонент, който ще направи всичко възможно да задържи властта. Поради това е необходима пълна мобилизация на целия наличен ресурс – кадрови, експертен, комуникационен”, счита лидерът на столичните социалисти, който е и председател на групата на БСП в СОС. Калоян Паргов посочи няколко основни въпроса, които стоят пред БСП. Първият е образът на желаното бъдеще на България. Този въпрос се поставя с проекта „Визия за България”. Той счита, че окончателният вариант трябва да бъде крайгълният камък, около който да се търси обединение. „Вторият въпрос е свързан с волята да реализираме това, върху което се обединим. Най-голямото изпитание пред всяка партия е възможността да се упражнява властта. Но с властта не се търгува, особено когато да заложени националните интереси и идеали. Властта е отговорност и само поемането на отговорност за управлението на държавата ще превърне БСП в субект на властта”, посочи Паргов и допълни: „Трети въпрос: с кого ще осъществим политиките си? Т.е. подготвяме ли управленски кадри и как ги готвим. Четвърти въпрос: кой е стратегическият ни съюзник? Този въпрос е от първостепенна важност, защото както показват социологическите проучвания при едни бъдещи парламентарни избори се очертава коалиционен формат на управление. Това изисква още от сега да водим разговори по национално значими въпроси и да търсим конструктивни решения. И петият въпрос е свързан с реидеологизацията: за преосмисляне и утвърждаване на социалистическите ценности, за изграждане на европейска социална държава, основана на справедливост и солидарност”. „Отговорът на всички тези въпроси минава през консолидация на партията, консолидация на лявото и косолидация на всички тези, които желаят промяна, категоричен е лидерът на БСП – София Калоян Паргов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.01", "title": " Калоян Паргов: Нужен ни е социален българизъм"}
{"url": "https://trud.bg/%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0%d1%82-%d0%ba%d0%b0%d0%bf%d0%b0%d1%86%d0%b8%d1%82%d0%b5%d1%82%d0%b8%d1%82%d0%b5-%d0%bd%d0%b0-%d1%86%d0%b5%d0%bd%d1%82%d1%8a%d1%80%d0%b0-%d0%b7/", "text": "Да се увеличи капацитетът на Центъра за обществена подкрепа във Велико Търново от 30 на 40 места и на Дома за стари хора в село Балван от 20 на 24 места, реши Великотърновският общински съвет. Промяната влиза в сила от 1 януари 2019 година. Тя става възможна след намаляването на капацитетите от 13 на 10 места в двата центъра за настаняване от семеен тип за деца без увреждания в старата столица. Чакащите да ползват социалната услуга в Дома за стари хора са 28 лица – 6 мъже и 22 жени. Центърът за обществена подкрепа предоставя социална подкрепа на деца от 0 до 8 години и на техните семейства. Към момента специалистите работят по 68 случая, от които 45 с направление и 23 самозаявили се деца и семейства риск. През тримесечието юли – септември т.г. Центърът за настаняване от семеен тип за деца без увреждания на ул. „Ильо Войвода” е обитаван от 11 момичета и момчета, а центърът на ул. „Охрид” – от 11 при капацитет от 13 места. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.01", "title": " Увеличават капацитетите на Центъра за обществена подкрепа и Дома за стари хора в Балван"}
{"url": "https://trud.bg/%d0%bc%d1%8a%d0%b6-%d1%81%d0%b5-%d0%b1%d0%b0%d1%80%d0%b8%d0%ba%d0%b0%d0%b4%d0%b8%d1%80%d0%b0-%d0%b2-%d0%b4%d0%be%d0%bc%d0%b0-%d1%81%d0%b8-%d0%b2-%d1%81%d0%be%d1%84%d0%b8%d1%8f-%d0%b7%d0%b0%d0%bf/", "text": "Полицейска акция в столичния квартал „Надежда 2“.  33-годишен мъж се барикадира в дома си и заплашва да се хвърли от балкона, предаде „ „. Мъжът се е барикадирал, след като на адреса са пристигнали служители от „Съдебна охрана” с цел отвеждането му в затвора. Той е криминално проявен и с влязла в сила присъда. Заплашвал е да скочи от 12-ия етаж на сградата. Районът е отцепен, на място има криминалисти, психолози на МВР, пожарникари и медицински екипи. Предприети са действия с цел безопасното му извеждане от сградата. Очаквайте подробности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.01", "title": " Мъж се барикадира в дома си в София, заплашва да се хвърли от балкона\t\t\t"}
{"url": "https://trud.bg/%d1%81%d0%b5%d0%bc%d0%b8%d0%bd%d0%b0%d1%80-%d1%81%d1%8a%d0%b1%d0%b8%d1%80%d0%b0-%d0%b2%d1%8a%d0%b2-%d0%b2%d1%82%d1%83-%d1%81%d1%82%d1%83%d0%b4%d0%b5%d0%bd%d1%82%d0%b8-%d0%b8-%d1%82%d1%83%d1%80%d0%b8/", "text": "Научен семинар „Образование в туризма“ организира катедра „Туризъм“ при Стопански факултет на Великотърновския университет. Семинарът ще се състои на 4 декември 2018 от 10:00 ч, в зала 401 на Стопански факултет и ще събере на едно място средното и висшето образование по туризъм, заедно с ключови бизнес предприемачи в бранша на регионално ниво. Целта на събитието е да представи нови виждания за ролята на образованието по туризъм, да даде примери за успешно взаимодействие между работното място и образованието, да провокира студентската общност към активност, а потребителите на кадри – към по-осезаемо влияние в процеса на преподаване. В рамките на семинара ще бъдат излъчени наградените студенти и ученици, изпратили свои разработки на обявения от катедрата конкурс за есе „Моята реализация в туризма – очаквания и реалност“. Интересът към събитието вече е голям, предвид предварително заявените регистрационни бланки. Катедра „Туризъм“ вече заяви желанието си да провокира актуални въпроси, касаещи туризма в дестинация Велико Търново. Това е второто по рода си събитие на катедрата, след провелата се през ноември 2017 кръгла маса, където в дискусионен формат бяха засегнати важни проблеми, свързани, както с работата на преподавателския екип, така и с реалността на туристическия бизнес в региона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.01", "title": " Семинар събира във ВТУ студенти и туристическия бизнес"}
{"url": "https://trud.bg/%d0%b3%d0%be%d1%80%d0%bd%d0%be%d0%be%d1%80%d1%8f%d1%85%d0%be%d0%b2%d1%81%d0%ba%d0%b8-%d1%84%d1%83%d1%82%d0%b1%d0%be%d0%bb%d0%b8%d1%81%d1%82%d0%b8-%d0%b8-%d1%85%d0%b0%d0%bd%d0%b4%d0%b1%d0%b0%d0%bb/", "text": "Благотворителен мач между ХК „Локомотив“ и ОФК „Локомотив“ подготвят състезателите на двата горнооряховски отбора. Двубоят ще бъде в подкрепа на хандбалиста Ивелин Дачев. Момчето е състезател на ХК „Локомотив“ и е с тежка контузия – скъсани кръстни връзки и менискус на лявото коляно. Само за операцията са необходими 2 500 лв., а след това ще трябват средства за възстановяване на момчето. Благотворителният мач ще се играе на 5 декември (сряда) от 18.30 ч. в Спортна зала „Никола Петров“. Двата отбора ще разменят спортовете на полувремената – първо ще играят хандбал, после футбол. На полувремето ще има много игри и награди за публиката – футболна и хандбална тениска на „Локомотив”, както и топки с автографите на играчите на съответните отбори. Организаторите на благотворителната среща разкриват, че президентите на двата отбора – Георги Бижев и Галин Караджов също ще играят. Двубоят се организира с подкрепата на Община Горна Оряховица и по инициатива на двата спортни клуба. Подобна среща до момента не е правена никъде. Входът за благотворителния мач е 2 лв. По време на срещата ще бъде сложена и кутия за дарения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.01", "title": " Горнооряховски футболисти и хандбалисти с благотворителен мач в помощ на Ивелин Дачев"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "Тази събота и неделя: Кристина Хендрикс: Телевизията победи киното Актрисата е на върха на кариерата си.             Сатира и разврат във филма за Силвио Берлускони “Те” с гала премиера в София. Политическият епос предизвика скандали в Италия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.01", "title": " Труд Уикенд – един вестник за два дни"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%bd%d0%b0%d0%b3%d1%8a%d0%bb-%d0%ba%d1%80%d0%b0%d0%b4%d0%b5%d1%86-%d0%b7%d0%b0%d0%b4%d0%b8%d0%b3%d0%b0-%d0%b1%d0%b5%d0%b1%d0%b5%d1%88%d0%ba%d0%b0/", "text": "Откраднаха детска количка за близнаци посред нощ в София. Малко преди полунощ крадецът влиза в блока, който е на метри от Съдебната палата, и си тръгва с детската количка на близнаците на Деян Дянков. Бащата на 2-годишните деца подава жалба в полицията, но започва и свое разследване. Взима кадрите от охранителните камери на съседен магазин. „На 28-ата минута излиза с количката и продължава – съвсем спокойно, бавно дори”, казва бащата, предаде БТВ. Записите на камерите показват как крадецът минава по тротоара, но не се вижда как той отключва вратата, тъй като тя е извън обсега им. От полицията са казали на бащата, че крадецът е разпознат и се издирва. Той бил наркозависим, познат и от други престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.01", "title": " Вижте как нагъл крадец задига бебешка количка за близнаци в София (ВИДЕО)\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d1%84%d0%b5%d0%b4%d0%b5%d1%80%d0%b0%d1%86%d0%b8%d1%8f%d1%82%d0%b0-%d0%bf%d0%be-%d0%b1%d0%be%d1%80%d0%b1%d0%b0-%d0%b2/", "text": "Президентът на Федерацията по борба в Армения Роберт Хачатрян проследи тренировъчния процес в Спортен клуб по борба „Етър – Виктори 2011“, където от тази година тренира арменецът Ашот Погосян. Припомняме, че през октомври той стана сребърен медалист на Международния турнир по борба „Лютфи Ахмедов” в Разград. „За мен е огромно признание, след направените проучвания от страна на уважавания г-н Роберт Хачатрян, да бъде предпочетен великотърновския клуб за подготовка и тренировки на Ашот Погосян“, сподели председателят на „Етър – Виктори 2011“ Николай Викторов. Младата надежда бе състезател на ЦСКА, но след като продължи образованието си в Американския колеж във Велико Търново, спортистът вече е част от СК „Етър – Виктори 2011“. „Създадените условия за тренировка в залата по борба са отлични и по нищо не отстъпват от тези, които се предоставят в Армения”, категоричен бе президентът на Арменската федерация по борба. „Има съвсем малки различия и то в стила на тренировките”, каза още Роберт Хачатрян. По думите на госта в Армения децата, които тренират борба са повече и понякога не достигат и 3 – 4 тепиха в една зала. „Треньорите в СК по борба „Етър – Викотори 2011“ – майсторът на спорта Николай Викторов, неговата съпруга Стефка Викторова и европейския шампион Иван Шавов са много добри и предоставят чудесна подготовка на децата и юношите, трениращи в клуба. Лично Иван Шавов подготвя Ашот Погосян за предстоящия международен турнир в София на 15-ти декември, на който миналата година младият борец стана шампион в категория до 52 кг. През годината Федерацията по борба в Армения може да се похвали с 3 златни и 2 сребърни медала при юношите на европейско първенство по борба в свободен стил, също така 1 златен и 4 бронзови в класически стил. По този начин на европейското първенство отборно спечелиха трето място”, разказа Роберт Хачатрян. Според него Ашот Погосян има качества и надеждите са да върви напред, още повече с такива добри треньори като Иван Шавов и Николай Викторов. „Спортен клуб по борба „Етър-Виктори 2011“ развива не само масов спорт, а и високо спортно майсторство“, каза още Викторов. Той припомни, че през последните години в Клуба са инвестирани много средстава с цел подобряването на тренировъчната база, която включва всички необходими уреди и пособия за практикуването на спорта борба, съобразени с изискванията на Министерството на младежта и спорта. На тепиха в залата на стадион „Ивайло” ежедневно тренират над 30 млади борци, 17 от които възпитаници на Спортното училище във Велико Търново. „В момента Треньорският екип на Спортен клуб „Етър-Виктори 2011” подготвя младите спортисти за новия състезателен сезон, който започва в началото на януари 2019 год.”, допълни Николай Викторов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.01", "title": " Президентът на Федерацията по борба в Армения наблюдава тренировките на борците от СК „Етър – Виктори 2011“"}
{"url": "https://trud.bg/%d1%81%d0%b1%d0%bb%d1%8a%d1%81%d1%8a%d1%86%d0%b8-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82%d0%b0-%d0%bd%d0%b0-%d0%b6%d1%8a%d0%bb%d1%82%d0%b8%d1%82%d0%b5-%d0%b6%d0%b8%d0%bb%d0%b5%d1%82/", "text": "Сблъсъци в центъра на Париж. Полицията използва сълзотворен газ и водни оръдия срещу протестиращите от така нареченото движение на „жълтите жилетки“, които недоволстват от високите цени на горивата. Съобщава се и за най-малко двама задържани демонстранти край Триумфалната арка. Протестът във френската столица се провежда под надслова „По пътя към оставката на Макрон“. За пореден уикенд демонстрантите се опитаха да блокират района около емблематичния булевард „Шанз Елизе”, въпреки засиленото полицейско присъствие, което доведи и до ексцесиите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.01", "title": " Сблъсъци на протеста на „жълтите жилетки“ в Париж, полицията използва сълзотворен газ (СНИМКИ и ВИДЕО)"}
{"url": "https://trud.bg/%d0%be%d1%81%d1%8a%d0%b4%d0%b5%d0%bd%d0%b8%d1%8f%d1%82-%d0%b2-%d0%b0%d0%b2%d1%81%d1%82%d1%80%d0%b8%d1%8f-%d0%b7%d0%b0-%d1%82%d0%b5%d1%80%d0%be%d1%80%d0%b8%d0%b7%d1%8a%d0%bc-%d0%b1%d1%8a%d0%bb%d0%b3/", "text": "Българинът,  , е от Силистра, предаде „ „. Хактан Сами живеел в ромската махала на града. Учил е в спортно училище. Учителите му си спомнят, че момчето често посещавало джамията. Бил от скромно семейство. Никой не знае, че е ходил в Сирия. Разказват, че е отишъл да работи при баща си във Виена. „Постоянно беше в джамията. Даже бяха му измислили прякора „Ходжата“”, каза бившият директор на Общинско спортно училище „Дръстър“ – Силистра Кольо Колев. „Водил съм много разговори с него в това отношение – но нямаше признаци, че би могъл да достигне до това ниво, до което е изпаднал сега в момента, но не съм усетил подобни неща при посещението в дома. Бащата беше таксиметров шофьор. Отиде да работи във Виена също като такъв и изтегли Хактан при него на работа”, обясни класният учител на Хактан и преподавател по история Иван Занов.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.01", "title": " Осъденият в Австрия за тероризъм българин е от Силистра\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5%d1%80-%d0%be%d1%82%d0%bc%d0%b5%d0%bd%d0%b8-%d0%bf%d0%be%d0%bb%d0%b5%d1%82%d0%b8%d1%82%d0%b5-%d1%81%d0%b8-%d0%be%d1%82/", "text": "Заради обявеното военно положение в Украйна, препоръките на Министерството на външните работи (МВнР) и с оглед на сигурността на пътниците, националният превозвач „България Ер“ преустановява полетите си между София и Одеса до 16 декември 2018 г. включително, става ясно от съобщение на сайта на „България Ер“. В зависимост от нормализирането обстановката в Украйна ще се определи дали планираните полети след 16 декември ще могат да бъдат изпълнявани.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.01", "title": " „България Ер“ отмени полетите си от и до Одеса заради обявеното военно положение в Украйна"}
{"url": "https://trud.bg/108-%d1%81%d1%8a%d0%b1%d0%b8%d1%82%d0%b8%d1%8f-%d0%bf%d1%80%d0%be%d0%b2%d0%b5%d0%b4%d0%b5-%d0%b7%d0%b0-%d1%82%d1%80%d0%b8-%d0%b3%d0%be%d0%b4%d0%b8%d0%bd%d0%b8-%d0%be%d0%b1%d0%bb%d0%b0%d1%81%d1%82/", "text": "Повече от 506 посетители са консултирани в офиса на Областния информационен център във Велико Търново от началото на годината до сега, отчете екипът пред журналисти. Запитванията са били предимно за финансирането на европроекти. За същия период центърът е организирал и провел 30 информационни събития с над 650 участници в тях, включително и две информационни обиколки в общините от областта. През 2018 година ОИЦ – Велико Търново е участвал и в две национални информационни кампании – „Европа в моя регион“ и „Бъдещето на Кохезионната политика на ЕС“, на Мрежата от 28 информационни центъра. Общо за периода на проекта 2016-2018 г., по който функционира ОИЦ – Велико Търново, центърът е провел 108 събития с над 3000 участници, като на място в офиса на ОИЦ са консултирани над 1400 посетители. Екипът на ОИЦ се е включил и в провеждането на четири национални кампании и общи инициативи на Мрежата от областни информационни центрове. Регистрираните участия в различни прояви и инициативи са 36, като е оказано логистично и организационно съдействие за провеждане на 21 други събития. За последните три години са популяризирани 51 инициативи и проекти на организации и бенефициенти, оказано е съдействие за осъществяването на две национални анкетни проучвания. Екипът на центъра е изготвил и разпространил 35 електронни бюлетина и е генерирал 536 публикации в местните и централни медии. В периода януари 2016 г. – ноември 2018 г. ОИЦ – Велико Търново редовно публикува на своята фейсбук страница новини и информация за актуалните и предстоящи за отваряне процедури по Оперативните програми 2014-2020 г. и мерките по ПРСР 2014-2020 г. Сериозни европейски инвестиции в региона от началото на настоящия програмен период отчете пред журналисти екипът на Областния информационен център. До момента във Великотърновска област има сключени 156 договора на обща стойност 148 365 533 лв. Най-много – 58 са проектите по ОП „Иновации и конкурентоспособност“, 50 по ОП „Развитие на човешките ресурси“ и 22 по ОП „Региони в растеж“. Представителите на медиите бяха запознати и с предстоящите за отваряне през 2019 г. процедури и мерки съгласно Индикативните годишни работни програми (ИГРП) на Оперативните програми и Програмата за развитие на селските райони (ПРСР). Очаква се Областен информационен център – Велико Търново да продължи предоставянето на информационни, комуникационни, експертни и логистични услуги на заинтересовани организации, фирми и граждани на място в офиса на ОИЦ, по телефон и имейл, както и оказването на логистична подкрепа при подготовка и провеждане на информационни кампании и събития на Управляващите органи на оперативните програми и други институции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.01", "title": " 108 събития проведе за три години Областният информационен център във Велико Търново"}
{"url": "https://trud.bg/%d0%b0%d0%bd%d0%b4%d0%b6%d0%b5%d0%bb%d0%b8%d0%bd%d0%b0-%d0%b4%d0%b6%d0%be%d0%bb%d0%b8-%d0%b8-%d0%b1%d1%80%d0%b0%d0%b4-%d0%bf%d0%b8%d1%82-%d1%81%d0%b5-%d1%81%d0%bf%d0%be%d1%80%d0%b0%d0%b7%d1%83%d0%bc/", "text": "Анджелина Джоли и Брад Пит постигнаха споразумение за попечителството на шестте си деца след двегодишни настървени преговори, съобщиха световните информационни агенции. Адвокатката на актрисата Саманта Блей Диджийн каза, че споразумението е подписано от двете страни и от съдия. То премахва необходимостта от съдебен процес. Вписването му и подробностите от него са поверителни, за да бъдат защитени децата. Брад Пит и Анджелина Джоли имат шест деца. Най-големият е Мадокс – на 17 години. Пакс е на 14, Захара – на 13, Шайло – на 12, а близнаците Вивиен и Нокс са на 10. Двамата актьори бяха най-бляскавата двойка в Холивуд, но се разделиха през септември 2016 г. след повече от 10 години заедно и 2-годишен брак. Документи за развод подаде Анджелина Джоли. Тя посочи като причина непреодолими различия и поиска децата да бъдат поверени на нея. Започна ожесточен спор за попечителството, като Брад Пит беше разследван за насилие над дете и оправдан. Двамата актьори се обвиниха взаимно, че се опитват да манипулират медиите в своя полза.  Окончателното споразумение по развода още не е постигнато. Двамата актьори не са сключвали брачен договор. Те имат да делят стотици милиони долари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.01", "title": " Анджелина Джоли и Брад Пит се споразумяха за попечителството на шестте си деца"}
{"url": "https://trud.bg/%d0%b8%d1%80%d0%b0%d0%bd-%d0%b2%d1%8a%d0%b2%d0%b5%d0%b4%d0%b5-%d0%b2%d1%8a%d0%b2-%d0%b2%d1%8a%d0%be%d1%80%d1%8a%d0%b6%d0%b5%d0%bd%d0%b8%d0%b5-%d1%81%d1%82%d0%b5%d0%bb%d1%82-%d1%80%d0%b0%d0%b7/", "text": "Иранският боен флот въведе във въоръжение произведен в Иран разрушител (ескадрен миноносец), който според местни медии разполага с технологията стелт за избягване на радарите на врага, предадоха Ройтерс и ДПА. На церемония, предавана на живо по националната телевизия, корабът „Саханд“, назован по името на планина в Северен Иран, се присъедини към базата на иранските ВМС в Абнар Абас в Персийския залив. „Саханд“ с водоизместимост 1300 тона и дължина 96 метра може да плава 5 месеца без презареждане с максимална скорост 25 възела. Разрушителят разполага с хеликоптерна площадка, торпеден апарат, оръдия за въздушен и морски бой, ракети „земя-земя“ и „земя-въздух“, както и потенциал за електронна война, съобщи телевизията. Първият разрушител иранско производство бе пуснат на вода през 2010 г. Предполага се, че иранските ВМС разполагат с още пет разрушителя. Има предположения, че Иран произвежда изтребители, танкове, ракети, леки подводници и торпеда. В четвъртък тази седмица Техеран обяви, че се е сдобил с две миниподводници, едната нова, а другата ремонтирана, предвидени да оперират в плитки води, например в Персийския залив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.12.01", "title": " Иран въведе във въоръжение „стелт“ разрушител (СНИМКИ и ВИДЕО)"}
{"url": "https://trud.bg/%d0%bc%d0%b8%d0%bb%d0%ba%d0%b0-%d1%85%d1%80%d0%b8%d1%81%d1%82%d0%be%d0%b2%d0%b0-%d1%80%d1%83%d1%85%d0%bd%d0%b0%d1%85%d0%b0-%d1%82%d1%80%d0%b8%d1%82%d0%b5-%d0%bc%d0%b8%d1%82%d0%b0-%d0%b7%d0%b0-%d1%83/", "text": "Рухнаха трите мита за управлението на ГЕРБ в София: Чистота на въздуха – според доклада на Европейската сметна палата София е усвоила над 600 млн. лв., без да постигне осезаем напредък в тази област. Образование – според доклада на Евростат София е на последно място по удовлетвореност на гражданите от състоянието на образователната и училищна инфраструктура и това след като те са приоритет на бюджетите на Столична община повече от 10 години. Ремонтираме и строим – феноменът „ремонт на ремонта“ се превърна в запазена марка на Столична община и в най-голям провал на инвистиционната й политика. Това заяви заместник-председателят на СОС от БСП Милка Христова пред делегатите на XIII-ата Конференция на Софийската организация на БСП. „Важен политически резултат от случващото се през есента на 2018 г. в София с прякото участие на общинските съветници от БСП е, че за пръв път започна „ерозия“ на образа на недосегаемата досега емблема на местната власт на ГЕРБ – кмета Йорданка Фандъкова”, каза Христова в доклада си за дейността на групата на БСП в СОС. „За пръв път персонално беше поискана оставка на Фандъкова от представителите на Групата на БСП в СОС по повод скандалния ремонт на ул. „Граф Игнатиев“ и градинката на църквата „Св. Седмочисленици“, който преля чашата на търпение на столичани”, обясни тя. Милка Христова очерта и основната цел на групата общински съветници от БСП през последната година от мандата 2015-2019. „Да разработим „Визия за развитие на София“, с която да предложим различен път на управление със социално отговорна политика за осигуряване на устойчиво развитие на столичния град, за преодоляване на съществуващите диспропорции и контрасти между състоянието на централната му част и районите. Политика, която да осигурява добра среда, стандарт за работа и живот на гражданите“, каза Христова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.12.01", "title": " Милка Христова: Рухнаха трите мита за управлението на ГЕРБ в София"}
{"url": "https://trud.bg/%d0%bd%d0%be%d0%b2-5-%d0%b7%d0%b2%d0%b5%d0%b7%d0%b4%d0%b5%d0%bd-%d0%bb%d1%83%d0%ba%d1%81-%d1%87%d0%b0%d0%ba%d0%b0-%d0%b3%d0%be%d1%81%d1%82%d0%b8-%d0%b7%d0%b0-%d1%81%d0%bf%d0%b0-%d0%b8-%d1%80%d0%b5/", "text": "Посрещнете Новата година с Кристина Димитрова Да се радваш на валящия сняг от топлия минерален басейн с чаша в ръка и в същото време да се наслаждаваш на панорамната гледка към Сандански и Пирин планина. Ако искате да си подарите подобно незабравимо преживяване, вече можете да сторите това в обновения и разширен 5-звезден спа хотел “Медите”. Термалният спа резорт е изграден на място, което още в древността е било избрано от траките за минерални бани. Името на комплекса също е свързано с историята на региона, тъй като произхожда от името на тракийското племе меди, населявало Сандански и района в древността. Именно част от него е и най-известният римски гладиатор, смаял цялата империя с храбростта си на арената и повел въстание за свобода – Спартак. Още преди 2000 години на хората, обитавали мястото, на което днес се издига днешният Сандански, са знаели, че целебната минерална вода и климатът тук са подходящи за лечение на белодробни заболявания, астма, алергии, синузити. Днес на същото това място, предпочитано от траките, ще ви посрещне лукс и спокойна атмосфера. Спа хотел резорт “Медите” е първият и единствен дизайнерски хотел в Сандански, проектиран от италианския дизайнер Раймондо Флакомио през 2004 г. и преработен от Дрен Руди през 2018 година. Официалното откриване на изцяло обновеният и разширен комплекс ще се състои на 2-ри декември. Тези, които обичат да релаксират на чист въздух през зимата и в същото време искат да се насладят на топла лековита минерална вода могат да се възползват от трите външни минерални басейни на хотела и вътрешният, също минерален, плувен басейн. Освен това гостите на комплекса могат да се отпуснат и в някое от външните джакузита с минерална вода или да пият питие на инфинити бара с панорамна гледка. Спа центърът на хотела ще ви посрещне с тропически душ, парна баня, финландска и билкова сауна, йодна стая, хамам и зона за релакс. Срещу допълнително заплащане можете да се възползвате от класически, билкови и цитрусови масажи, пилинги и спа ритуали и ароматерапии. Тези, които искат да се погрижат за външния си вид и да смъкнат от себе си поне десетилетие могат да се възползват от специалистите, които ще ви предложат най-добрите за вашите нужди антицелулитни и отслабващи терапии, както и почистващи, стягащи и подмладяващи процедури. Спортните натури могат да потренират всеки мускул от тялото си във фитнес центъра на “Медите”. Тези, които предпочитат съперничеството по време на тренировките могат да премерят сили на двата тенис корта или игрището за мини футбол. На територията на комплекса има още еко и велопътека. Чревоугодниците също няма да са разочаровани от престоя си. Те могат да избират между различни кулинарни шедьоври от средиземноморската, европейската и традиционната българска кухня. Ястията се приготвят от свежи био продукти от региона и са изпипани до най-малкия детайл. Гостите, които не искат да се отказват от партита по време на ваканцията могат да се насладят на питие и добра музика в Massa Club в комплекса. Естествено, без по никакъв начин да притесняват останалите гости, тъй като заведението е добре изолирано и отдалечено от стаите и зоните за релакс. Неслучайно при условията, които предлага за пълноценен отдих и провеждане на конференти и празнични събития, “Медите спа резорт” е отличен като най-добрият спа резорт на Балканите от Балканския алианс на хотелските асоциации. Тези, които още не са избрали оферта за посрещане на Нова година все още имат шанс да съчетаят празника със спа ваканция в “Медите” в Сандански. Пакетите са за 3 или 4 нощувки и освен ползване на спа центъра и басейните в хотела, включват празнична вечеря с богато меню, изпълнения на Кристина Димитрова, фолклорна програма, духова музика, DJ и томбола с изненади за късметлиите. Цените за двама започват от 1200 лева за тридневен пакет.", "date": "2018.12.01", "title": " Нов 5-звезден лукс чака гости за спа и релакс в Сандански\t\t\t"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b4%d0%b0-%d0%b8%d0%b7%d0%bb%d0%b5%d0%b7%d0%b5-%d0%b8/", "text": "Премиерът Бойко Борисов да излезе и да каже Владислав Горанов негов министър ли е или не. Това каза лидерът на БСП по време на 4-тото заседание на XIII-ата Конференция на Софийската градска организация на БСП. „Борисов смята, че ще се отърве от този ангажимент като каже той (бел. ред. Владислав Горанов) . Да, но това не ти е Валери Симеонов, с който да се оправдаваш с коалиционните партньори, той е твой министър или може би не е. На кой е, кой е назначил Горанов и кой ще носи отговорност за това? Според Конституцията и правилата това е премиерът, но да излезе и да го каже ясно: „Горанов е министър на ГЕРБ и аз отговарям за това“ или „Горанов е назначен от друг и ми е трудно да понеса отговорността за това“, заяви Нинова. „Горанов е ярък белег на това, което искаме да променим“, посочи тя. Нинова заяви, че с „Визия за България“ БСП искат да променят модела на управление, в който институциите не работят. „Живеем в авторитарна държава имаме една власт на един човек. Заслужава си да мислим за промяната на това фактическо състояние“, каза още Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                  ", "date": "2018.12.01", "title": " Нинова: Премиерът Борисов да излезе и да каже Владислав Горанов негов министър ли е или не"}
{"url": "https://trud.bg/39-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%bf%d1%80%d0%b8-%d1%81%d0%b1%d0%bb%d1%8a%d1%81%d1%8a%d1%86%d0%b8%d1%82%d0%b5-%d0%bd%d0%b0-%d0%b6/", "text": ". Това съобщи министърът на вътрешните работи Кристоф Кастане в Туитър, предаде ТАСС. Силите на реда посрещат и отблъскват вандалите, задържани са вече 39, написа той. По думите му едва 200 протестиращи са преминали всички необходими процедури за сигурност, за да влязат в отцепената част от булевард Шан-з-Елизе, докато „1500 нарушители на реда, намиращи се извън периметъра, са дошли, за да се бият“. Полицията се опитва да разпръсне голяма група протестиращи, събрали се пред Триумфалната арка, със сълзотворен газ, допълва АП. Полицията отцепи част от булеварда рано тази сутрин и всички, желаещи да влязат в блокираната за автомобили отсечка, трябва да покажат документите си за проверка. Режимът ще остане в сила до утре вечер. Всеки у когото бъде намерено оръжие, ще бъде задържан, съобщи полицията. Силите на реда планират да изземат от демонстрантите също така предмети, които могат да се използват за откъртване на тротоарни плочки и калдаръм. От над две седмици участници в протестното движение на „жълтите жилетки“ блокират пътища във Франция, протестирайки срещу планираното увеличаване на екоданъка за горивата, припомня Ройтерс.  Преди седмица демонстрантите, които нямат лидер и до голяма степен се самоорганизират в интернет, за първи път се събраха в Париж, превръщайки Шан-з-Елизе във военна зона. Парижките власти очакват в столицата да се съберат близо 5000 полицаи и жандармеристи спрямо около 3000 миналата седмица. Още 5000 представители на реда ще бъдат разположени из страната за други протести на „жълтите жилетки“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.01", "title": " 39 души са задържани при сблъсъците на „жълтите жилетки“ и полицията в Париж"}
{"url": "https://trud.bg/%d0%bf%d1%80%d0%be%d1%84-%d1%85%d1%80%d0%b8%d1%81%d1%82%d0%be-%d0%bf%d0%b8%d0%bc%d0%bf%d0%b8%d1%80%d0%b5%d0%b2-%d1%81%d1%80%d0%b0%d0%bc%d0%be%d1%82%d0%b0-%d0%b5-%d0%b1%d1%8a%d0%bb%d0%b3%d0%b0%d1%80/", "text": "Българската база в Антарктида е една световна научна лаборатория. В нея работят и учени от най-различни краища на света, тази година включително ще работят колумбийски учени. Ще им и двама португалци, турци и кипърски учен. Това каза пред   проф. Христо Пимпирев – директор на Българския антарктически институт и ръководител на българските експедиции на Южния континент. Той посочи, че по основната идея – България да купи или построи кораб за българските антарктически експедиции, няма развитие. „Срамота е България да няма научно-изследователски кораб. Един такъв кораб би струвал между 40 и 50 млн. лева“, изчислява проф. Пимпирев. По думите му почти всички останали черноморски държави имат научно-изследователски кораби и това подпомага твърде много научните изследвания. „България, като морска нация, трябва да има такъв кораб, защото това ще подпомогне твърде много българските учени. И този кораб няма да се използва само за експедициите до Антарктида, но ще може да се използва и по всякакви други научни програми“, подчерта Пимпирев. „Това е инвестиция в бъдещето, защото с него нашите учени ще правят изследвания не само в Антарктида и Черно море, но и в световните океани“, аргументира още нуждата ръководителят на българските антарктици. Три от одобрените научни проекти на Антарктида тази година са свързани с климатичните промени, разказа още проф. Пимпирев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.01", "title": " Проф. Христо Пимпирев: Срамота е България да няма научно-изследователски кораб, това е инвестиция в бъдещето"}
{"url": "https://trud.bg/%d0%b6%d0%b5%d0%bd%d0%b0-%d0%b8-14-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d0%b8%d1%87%d0%b5-%d1%81%d0%b0-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5/", "text": "Катастрофа затапи кръговото кръстовище край хотел SPS в ЖР „Тракия“. Сблъскали са се пикап и лек автомобил „Ситроен“, предаде  Няма сериозно пострадали, съобщават от полицията. За прегледи в болница са откарани жена и 14-годишно момиче, пътували в „Ситроена“. Минути след 13,30 ч. в полицията е постъпил сигнал за обърнат камион на пътя между селата Белащица и Гълъбово. Шофьорът не е пострадал, но движението е затруднено. Изчаква се кран да изтегли камиона, а след това ще се чисти пътното платно от изтеклото гориво и масло. Причините за инцидента се изясняват.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.01", "title": " Жена и 14-годишно момиче са в болница след катастрофа в Пловдив\t\t\t"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d0%b8%d0%b7%d1%80%d0%b0%d0%b7%d0%b8-%d1%81%d1%8a%d0%b1%d0%be%d0%bb%d0%b5%d0%b7%d0%bd%d0%be%d0%b2%d0%b0%d0%bd%d0%b8/", "text": "Президентът на Русия Владимир Путин изрази съболезнования във връзка  , адресирани към сина му Джордж Буш-младши, информира официалният сайт на президентската администрация, цитиран от TACC. „Приемете най-дълбоките си съболезнования за смъртта на баща си – Джордж Хърбърт Уокър Буш, бившият президент на САЩ.“ Почина изключителен човек, служил на своята страна с вяра през целия си живот – с оръжие през военните години и на високи правителствени позиции в мирно време “ – написа Путин до Джордж Буш-младши. Руският президент отбеляза, че президентът Буш-(старши), който е бил начело на Съединените щати в един от най-важните етапи от световната история, „показа политическа мъдрост и далновидност, стремейки се да взема информирани решения дори и в най-трудните ситуации“. Освен това Путин припомни, че „Джордж Буш старши направи много за укрепване на руско-американското сътрудничество по въпросите на международната сигурност“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.01", "title": " Владимир Путин изрази съболезнования във връзка със смъртта на Джордж Буш-старши"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%be%d1%82-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8%d1%82%d0%b5-%d0%ba%d0%b0%d1%82%d0%b0%d0%bb%d1%83%d0%bd%d1%81%d0%ba%d0%b8-%d0%bb%d0%b8%d0%b4/", "text": "Двама лишени от свобода каталунски сепаратистки лидери, чакащи съдебен процес в испански затвор заради ролята им в неуспешния опит за обяваване за независимост от миналата година, започнаха гладна стачка в събота Това обяви техен адвокат, предаде AFP. Жорди Санчес, бившият ръководител на влиятелното национално движение за независимост АНК и Жорди Турул, бивш министър в регионалното правителство на Каталуния, предприемат тази стъпка, за да „повишат осведомеността“ за несправедливото отношение на испанската съдебна система, съобщи адвокат Жорди Пиня на пресконференция в Барселона. „Аз не препоръчам това действие, това е решение на моите клиенти и те имат пълната ми подкрепа“, добави той.  В изявление, прочетено от Пиня, двамата мъже обвиниха Конституционния съд на Испания, че е блокирал техните жалби срещу задържането им пред Европейския съд по правата на човека. Пиня заяви, че не знае дали петте други каталунски сепаратисти, задържани в затвора в Йедонерс, който се намира на около 70 километра северно от Барселона, по-късно ще се присъединят към гладната стачка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.01", "title": " Двама от арестуваните каталунски лидери започват гладна стачка"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8-%d1%81%d0%b0-%d0%b1%d0%bb%d0%be%d0%ba%d0%b8%d1%80%d0%b0%d0%bd%d0%b8-%d0%bd%d0%b0-%d0%b8%d0%b7%d1%85%d0%be%d0%b4%d0%b0-%d0%bd%d0%b0-%d0%bb%d0%b0%d0%bc%d0%b0/", "text": "Нов протест блокира движението в Париж. Група българи са блокирани на изхода на „Ламанша“ и не могат да преминат с часове, съобщи  , позовавайки се на информация от очевидци. Днес властите отново използваха сълзотворен газ и водни оръдия, за да разпръснат демонстрантите, които за трети пореден уикенд излизат на протест срещу високите цени на горивата. Органите на реда са задържали вече над 30 души. Предполага се, че голяма част от тях са членове на крайно десни и крайно десни и крайно леви политически формации. Това трета поредна седмица на т.н ”жълти жилетки”, които излизат на протест в цялата страна заради високите цени на горивата. На много места в страната протестиращите отново блокираха основните пътни магистрали. Демонстрантите настояват за намаляване на данъците и повишаване на жизнения стандарт.", "date": "2018.12.01", "title": " Българи са блокирани на изхода на „Ламанша“ заради френските протести"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%80%d0%b5%d0%b3%d0%b8%d1%81%d1%82%d1%80%d0%b0%d1%86%d0%b8%d0%b8%d1%82%d0%b5-%d0%bf%d0%be/", "text": "Министерството на туризма въвежда изцяло нов тип съвременни електронни административни услуги. Те ще дадат възможност да се подават заявления за издаване на разрешения, категоризация и др. 24 часа в денонощието и от всички краища на света. „Ние сме първата държавна администрация, която ще даде възможност от днес на всички, които искат да заявят каквато и да била регистрация по Закона за туризма да го направят само с един клик“, обясни на брифинг министърът на туризма Николина Ангелкова. Това ще даде възможност на хората да не губят време, а да използват услугите за електронна заявка за регистрация на тези документи с подписване чрез електронен подпис и лицева идентификация. Необходима е първоначална регистрация, която отнема не повече от 5 минути, след това самото подписване става за 10-15 сек., добави тя. Министърът увери, че всички изисквания на законодателството, най-вече на GDPR регламента за защита на личните данни, са  изцяло спазени. В първата година от въвеждането на функционалността потребителският достъп през Министерството на туризма ще бъде безплатен и след това ще има възможност за 5 електронни подписа безплатно. След това абонаментът ще е 2 лв. на месец, като ще може да бъде прекъсван и подновяван по всяко време. Проф. д-р Георги Димитров от Evrotrust заяви, че новите услуги на министерството са наистина революционна крачка в начина, по който се предоставят електронни услуги от държавата. „Те са достъпни от всяко устройство. Подписването става от мобилния телефон и всичко става наистина с един клик или едно показване на лицето. Надяваме се това да е огромен тласък в начина, по който гражданите комуникират с държавата – съвременен, модерен и удобен и много по-сигурен от всичко познато до момента“, коментира той.", "date": "2018.12.01", "title": " Министър Ангелкова: Регистрациите по Закона за туризма ще стават само с един клик"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%81%d0%b5-%d1%81%d1%80%d0%b5%d1%89%d0%b0-%d1%81-%d0%bf%d1%83%d1%82%d0%b8%d0%bd-%d0%b8-%d1%82%d1%80%d1%8a%d0%bc%d0%bf-%d0%bd%d0%b0-%d1%84%d0%be%d1%80%d1%83/", "text": "Президентът на Турция Реджеп Тайип Ердоган ще проведе двустранни срещи с президентите на САЩ и на Русия по време на форума на Г-20 в Аржентина, съобщава DHA. Tази вечер в 20.20 часа Ердоган ще разговаря за втори път с американския президент Доналд Тръмп. След това ще има срещи с президента на Русия Владимир Путин, като и с премиерите на Япония и на Великобритания.  ", "date": "2018.12.01", "title": " Ердоган се среща с Путин и Тръмп на форума на Г-20"}
{"url": "https://trud.bg/%d0%bc%d0%b0%d0%b9%d0%ba%d1%80%d0%be%d1%81%d0%be%d1%84%d1%82-%d0%be%d1%82%d0%bd%d0%be%d0%b2%d0%be-%d0%b5-%d0%bd%d0%be%d0%bc%d0%b5%d1%80-%d0%b5%d0%b4%d0%bd%d0%be-%d0%bf%d0%be-%d0%bf%d0%b0/", "text": "„Майкрософт” детронира „Епъл” и отново е компанията с най-голяма пазарна капитализация в света. Така софтуерният гигант отново е на върха, след като преди 15 години загуби челната позиция, съобщава . „Майкрософт” приключи борсовата седмица с пазарна капитализиация от над 851 милиарда долара спрямо 847 милиарда долара за „Епъл”. Двете компании се състезаваха за първото място в продължение на цяла седмица, но производителят на „Айфон” загуби битката. През октомври пазарната капитализация на „Епъл“ достигна рекордните 1,1 трилиона долара. От тогава компанията е загубила около 300 милиарда долара.  ", "date": "2018.12.01", "title": " „Майкрософт” отново е номер едно по пазарна капитализация в света"}
{"url": "https://trud.bg/%d0%bf%d1%81%d0%b8%d1%85%d0%be%d0%bb%d0%be%d0%b7%d0%b8%d1%82%d0%b5-%d0%bd%d0%b0-%d0%bc%d0%b2%d1%80-%d1%81%d0%b0-%d1%83%d0%b1%d0%b5%d0%b4%d0%b8%d0%bb%d0%b8-%d0%b1%d0%b0%d1%80%d0%b8%d0%ba%d0%b0%d0%b4/", "text": "Психолозите на МВР са убедили 33-годишния мъж, който   в дома си в столичния квартал „Надежда“, да не посяга на живота си. И в момента той е под влияние на наркотични вещества, когато излезе от това състояние, ще бъде прибран от полицията и отведен да изтърпи влязла в сила присъда, съобщи  . Тази сутрин безработният мъж отказал на служители на Съдебна охрана да бъде отведен, барикадирал се в жилището си и заплашил, че ще скочи от 12-ия етаж. В момента той е под постоянно наблюдение в дома си, цивилни полицаи са на площадката, няма опасност за живущите в 16-етажния блок. Преди час от мястото на инцидента се оттеглиха автомобилите на пожарната и спешната помощ, както и униформените служители на реда. Съседи описаха мъжа като агресивен, когато е под влиянието на наркотици. Разказаха, че системно злоупотребявал с дрога: „Той беше много агресивен на моменти. Отявлен наркоман, въобразяваше си, че те го следят, че го подслушват, тропаше им по вратата. Беше хвърлил даже запалителна смес по вратата. Имаха си много неприятности с този човек. Това е дъщеря ми, която живее над него“.  ", "date": "2018.12.01", "title": " Психолозите на МВР са убедили барикадиралия се в „Надежда“ да не се самоубива\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-sp-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%ba%d1%80%d0%b5%d0%b4%d0%b8%d1%82%d0%bd%d0%b8%d1%8f/", "text": "Международната рейтингова агенция S&P Global Ratings е потвърдила дългосрочния и краткосрочния кредитен рейтинг на България в чуждестранна и местна валута ‘BBB-/A-3’. Перспективата пред рейтинга също се потвърждава и остава положителна. Това съобщи зам.-председателят на ГЕРБ Цветан Цветанов чрез профила си във фейсбук. Преди близо две седмици Fitch също потвърди кредитния рейтинг на България BBB в чуждестранна и местна валута със стабилна перспектива. „Българската икономика се развива. Доказателства за това идват както отвън – кредитният рейтинг от международните агенции, така и отвътре – Бюджет 2019 г. е най-добрият от много години насам. Уверен съм, че тези отлични резултати ще дадат нов силен тласък на нашата работа по пътя ни към осигуряването на българските граждани европейски доходи и страндарт на живот“, коментира Цветанов.      ", "date": "2018.12.01", "title": " Цветан Цветанов: S&P потвърди кредитния рейтинг на България с положителна перспектива"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%b4%d0%bc%d0%b8%d1%82%d1%80%d0%b8%d0%b9-%d0%bc%d0%b5%d0%b4%d0%b2%d0%b5%d0%b4/", "text": "Председател на ПП АБВ Румен Петков изпрати поздравително писмо до председателя на партия „Единна Русия” Дмитрий Медведев по случай 17 години от учредяването на политическата сила. В текста на поздравлението Петков дава висока оценка на подписаната през 2016 година  декларация за сътрудничество между АБВ и „Единна Русия” и изразява надежда, че това сътрудничество ще продължи и ще се задълбочава на всички равнища, включително между младежките и женските организации на двете партии. Това съобщиха от пресцентъра на АБВ. С пожелание към Дмитрий Медведев и ръководената от него партия да продължат да печелят все така доверието на руските граждани, Румен Петков казва, че поставянето в центъра на политиката на „Единна Русия” за повишаване жизненото равнище на руския народ, както и ускореното развитие на икономиката, на науката, на конкурентоспособността и най-важното реалното осъществяване и постигане тези цели, очевидно карат руските граждани активно и убедено да я подкрепят и да й вярват. „Независимо от всички наложени чуждестранни санкции и неприятелски действия срещу Руската федерация, партия „Единна Русия” съумява да не се отклонява от формулираните от нея цели и с решимост да ги реализира чрез подкрепяната от нея държавна политика“, се казва още в текста на писмото.", "date": "2018.12.01", "title": " Румен Петков поздрави Дмитрий Медведев за 17-ата годишнина на „Единна Русия”"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d0%bf%d1%80%d0%b8%d0%b7%d0%bd%d0%b0%d0%bb-%d0%b8%d0%b7%d0%bd%d0%b0%d1%81%d0%b8%d0%bb%d0%b2%d0%b0%d0%bd%d0%b5%d1%82%d0%be-%d0%b2-%d0%bf%d1%8a%d1%80%d0%b2/", "text": "Португалската звезда Кристиано Роналдо е признал, че американката Катрин Майорга му е казала неколкократно да спре сексуалния акт между двамата, твърди Der Spiegel. Германското издание публикува днес нови документи по случая, като според един от тях при първоначалното попълване на въпросник относно инцидента, Роналдо е признал, че Майорга няколко пъти му е казала „Не“ и „Спри“, но въпреки това той е продължил действията си. В последствие адвокатите на футболиста са подменили въпросника от септември 2009-та година с друг от декември, в който петкратният носител на Златната топка отрича американката да е казвала въпросните думи, пише БГНЕС. Във версията от септември Роналдо признава, че след сексуалния акт Майорга е казала „Задник такъв, ти ме принуди. Идиот. Аз не съм като другите“, а той ѝ се е извинил. Във втория въпросник обаче португалецът твърди, че тя не е казала нищо подобно. 35-годишната американка Катрин Майорга обвини Роналдо, че я е изнасилил в хотелска стая в Лас Вегас през лятото на 2009-та година.    ", "date": "2018.12.01", "title": " Роналдо признал изнасилването в първите си показания"}
{"url": "https://trud.bg/%d0%b1%d1%81%d0%bf-%d0%be%d0%b1%d0%bc%d0%b8%d1%81%d0%bb%d1%8f-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%83%d1%80%d0%b0%d1%82%d0%b0-%d0%bd%d0%b0-%d0%bc%d0%b0%d1%8f-%d0%bc%d0%b0%d0%bd%d0%be/", "text": "БСП-София оглежда няколко кандидатури за кмет на София, сред които е и омбудсманът Мая Манолова, потвърди лидерът на столичните социалисти Калоян Паргов пред  , въпреки че на градската конференция местните избори не са тема в дневния ред. „Имаме проне три-четири имена, които се измерват по рейтинг с Йорданка Фандъкова и сред тях е Манолова, но има и други“, заяви Паргов. Именно Свиленски, който е друг от спряганите за номинация, намекна от парламентарната трибуна преди няколко дни по време на обсъждането на бюджета, че Мая Манолова може да е номинацията на социалистите. Това стана преди гласуването на мнозинството да й отнеме колата на НСО. Какво ще правите, ако Мая Манолова стане кмет, попита тогава Свиленски, който също се оказа в списъка на червените за кандидат-кмет на столицата. Освен Манолова и Свиленски в градската организация се коментират като потенциални кандидати говорителят на парламентарната група Елена Йончева, депутатите Петър Кънев и проф. Георги Михайлов, както и евродепутатът Петър Курумбашев. „Много имена се спрягат, и вътре и вън от партията“, коментира Паргов. По думите му, БСП ще изчака да види резултата от евровота и едва след това ще посегне към темата кметски избори в столицата. През юни ще решим, каза още лидерът на БСП-София. „Това важи за всички потенциални кандидатури, с които водим разговори, а те дали ще приемат, е друга тема“, добави той.  ", "date": "2018.12.01", "title": " БСП обмисля кандидатурата на Мая Манолова за кмет на София\t\t\t"}
{"url": "https://trud.bg/%d0%b2%d0%be%d0%b4%d0%b0%d1%87-%d0%bd%d0%b0-%d0%b4%d0%b6%d0%b8%d0%bf-%d0%b7%d0%b0%d0%b3%d0%b8%d0%bd%d0%b0-%d0%bd%d0%b0-%d0%bc%d1%8f%d1%81%d1%82%d0%be-%d1%81%d0%bb%d0%b5%d0%b4-%d1%83%d0%b4%d0%b0%d1%80/", "text": "Мъж почиха след като автомобилът му се удари в камион в района на с. Опицвет Към 15.00 ч. е подаден сигнал за тежък пътен инцидент между тежкотоварен автомобил и джип на пътя София-Калотина. От удара на място е починал шофьорът на джипа, съобиха от МВР. На място са полицейски екипи, които извършват оглед. Пътни полицаи съдействат за движението, което се извършва двупосочно в едната лента.", "date": "2018.12.01", "title": " Водач на джип загина на място след удар с камион"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d0%b7%d0%b0%d0%bb%d0%be%d0%b2%d0%b8%d1%85%d0%b0-44-5-%d0%ba%d0%b3-%d1%85%d0%b5%d1%80%d0%be%d0%b8%d0%bd/", "text": "Митничари на ГКПП Хамзабейли-Лесово в провинция Одрин заловиха 44.468 килограма хероин в автомобил, влязъл от България в Турция, съобщи DHA. Пазарната стойност на задържания наркотик е около 4.5 млн. лв. Акцията е проведена след получен сигнал в Министерството на търговията, че в страната ще бъдат вкарани голямо количество дрога. Наркотикът е открит в специални тайници на автомобила. Водачът е украински гражданин, който е задържан. С него са пътували и други две лица, но не се уточняват тяхната националност и имена. Те са пуснати на свобода с мярка за неотклонение – подписка.", "date": "2018.12.01", "title": " Турски митничари заловиха 44.5 кг хероин в автомобил, влязъл от България"}
{"url": "https://trud.bg/%d0%b5%d0%bc%d0%b8%d0%bb%d0%b8%d1%8f-%d0%b8%d1%81%d0%ba%d0%b0-%d0%b4%d0%b5%d1%82%d0%b5-%d0%be%d1%82-%d0%b6%d0%be%d1%80%d0%b6-%d0%b1%d0%b0%d1%88%d1%83%d1%80/", "text": "Двамата влюбени минаха под венчило през юли Фолкзвездата Емилия призна, че иска да има дете от новия си любим – Жорж Башур. Двамата минаха под венчило през юли без много шум, малко след като синът на бизнесмена – 19-годишният Феди загина при тежка катастрофа. Изпълнителката на “Само теб искам”, която вече има две деца от дългогодишната си половинка Коко Динев, не крие, че сега се надява да дари с наследник и настоящия си съпруг. “Надявам се да остарея с този мъж, призна тя пред Гала и уточни, че за първи път не се чувства в двойствената роля на мъжа и жената във връзката. Емилия неведнъж е описвала връзката си с Жорж като кармична, като е категорична, че по скалата от 1 до 10 тя е влюбена в съпруга си 16.", "date": "2018.12.01", "title": " Емилия иска дете от Жорж Башур\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d0%bb%d0%b5%d0%b2-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d1%89%d0%b5-%d0%b7%d0%b0/", "text": "Mинистерство на младежта и спорта (ММС) подпомага провеждането на спортни занимания с деца и младежи. Ежегодно около 400 деца и младежи с различни видове увреждания (зрителни, слухови, двигателни, ДЦП, аутизъм и други) са включени в общо над 3 400 спортни занимания, водени от около 50 спортни специалисти. Това заяви министърът на младежта и спорта Красен Кралев по Дарик радио, съобщиха от ММС. Проектите по едно от направленията на „Програма за развитие на спорта за хора с увреждания“ – „Спорт в свободното време за хора с увреждания се изпълняват в градовете Благоевград, Бургас, Варна, Габрово, Ихтиман, Кюстендил, Пловдив, Силистра, Сливен, София, Троян и Ямбол. За периода 2016-2018 г. са финансирани общо 17 проекта на спортни федерации за провеждане на спортни занимания с деца и младежи със средства общо 532 630 лв. Относно протестите на майките на деца с увреждания министър Кралев коментира, че всички техни искания са били удовлетворени от страна на управляващите. По думите му, основната грешка е била комуникационна. “Валери Симеонов си понесе политическата отговорност за по-острото си поведение. Всичките искания на майките на децата с увреждания бяха изпълнени – бяха отделени средства в размер на 150 милиона, бяха направени законодателни промени. Всяко нещо, обещано от премиера Борисов, се изпълни”, подчерта той и добави, че публичните изяви трябва да бъдат изключително балансирани особено по толкова чувствителни за обществото теми. Красен Кралев посочи, че подкрепя каузата за интеграция на хората с увреждания, защото това е човешкото, европейското мислене. “Степента на цивилизованост в едно общество се измерва чрез отношението към най-слабите негови членове”, каза спортният министър. Министър Кралев бе категоричен, че няма да има предсрочни избори, защото правителството изпълнява ангажиментите си към обществото. По думите му, всичко, което предизвикваше напрежение сред гражданите, вече е решено. “Част от демокрацията е да има протести – проблем е когато опозицията се опитва да ги яхне. БСП нямат кауза, нямат платформа, нямат идея за управление. Във “Визия за България” няма нито една дума за спорт. Аз съм спокоен за бъдещето на правителството, защото България има нужда от политическа стабилност. Правителството трябва да си довърши мандата, за да продължим да имаме икономически напредък”, посочи той. Кралев обясни, че когато в ГЕРБ политик допусне грешка, той носи отговорност. “Премиерът Борисов е много чувствителен към тази тема, както и министрите – всички ние знаем, че когато сбъркаш си подаваш оставката”, каза министърът на младежта и спорта. Относно вътрешнокоалиционните неразбирателства в “Обединени патриоти” Красен Кралев заяви, че във всяко семейство има спорове. “В БСП няма ли спорове – тресат се от вътрешнопартийни противоречия, но имат 100 годишен опит и съумяват да прикриват тези скандали. ОП като по-млада коалиция са по-експресивни и правят комуникационни грешки, вместо да си решават въпросите вътре в коалицията. Няма по-подготвена политическа сила от ГЕРБ, която заедно с ОП, да поеме отговорност за управлението на държавата. Справяме се и с най-тежките ресори”, подчерта Кралев.", "date": "2018.12.01", "title": " Министър Кралев: Правителството ще завърши мандата, изпълняваме ангажиментите си"}
{"url": "https://trud.bg/%d1%85%d0%b0%d1%88%d0%b8%d0%bc-%d1%82%d0%b0%d1%87%d0%b8-%d0%b8%d1%81%d0%ba%d0%b0-%d0%b2%d1%81%d0%b5%d0%be%d0%b1%d1%85%d0%b2%d0%b0%d1%82%d0%b5%d0%bd-%d0%b4%d0%be%d0%b3%d0%be%d0%b2%d0%be%d1%80-%d0%b7/", "text": "Един всеобхватен договор за нормализиране на отношенията между Белград и Прищина ще затвори кутията на Пандора на Балканите. Това заяви президентът на Косово Хашим Тачи по време на разговори в Атлантическия съвет във Вашингтон, оценявайки, че двете страни са подготвени и желаят да се стигне до договор. По думите му. сегашният момент е прецедент за региона – и двете страни искат договор, за което е необходим компромис. Тачи посочи, че времето изтича и сега е моментът да се действа и да се постигне решение. Сега е историческият момент. Всички ще бъдат победители – Косово, Сърбия, Европейският съюз, регионът, но ако не направим това, всички ще бъдат губещи, коментира Хашим Тачи.  ", "date": "2018.12.01", "title": " Хашим Тачи иска всеобхватен договор за нормализиране на отношенията с Белград"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b8-%d0%bc%d0%b5%d1%80%d0%ba%d0%b5%d0%bb-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f%d1%85%d0%b0-%d0%bd%d0%b0-%d1%80%d0%b0%d0%b1%d0%be%d1%82%d0%bd%d0%b0/", "text": "Руският президент Владимир Путин започна втория си ден на срещата на Г-20 с работна закуска с германския канцлер Ангела Меркел. Меркел пристигна на работна закуска с руския президент в хотела, където той е отседнал. Ръководителят на руската държава посрещна топло германския канцлер, покани я на масата и я попита за плановете й в рамките на Г-20, съобщава TACC. Работната закуска се е провела без присъствието на журналисти. От руската страна присъства президентският съветник Юрий Ушаков, говорителят на Путин Дмитрий Песков и представителя на Русия в Г-20 Светлана Лукаш. Германската страна беше представена от прессекретаря на Меркел Щефан Зайберт, нейния съветник по въпросите на външната политика Ян Хекер и немския представител в Г20 Ларс-Хендрик Рьолер.  ", "date": "2018.12.01", "title": " Путин и Меркел разговаряха на работна закуска в Буенос Айрес"}
{"url": "https://trud.bg/%d1%88%d1%83%d0%bc%d0%b5%d0%bd-%d1%81%d0%b5-%d0%b3%d0%be%d1%80%d0%b4%d0%b5%d0%b5-%d1%81-%d0%ba%d0%bc%d0%b5%d1%82%d1%81%d0%ba%d0%b8-%d1%80%d0%b5%d0%bb%d0%b8%d0%ba%d0%b2%d0%b8/", "text": "  Кои са най-критикуваните и отричани хора в един град? Няма спор – кметовете. Така е днес, така е било и преди век. До този извод стигат специалистите Бета Хараланова и Стела Славчева от Регионалния исторически музей в Шумен, които дълго проучвали документи в архивите и писания по пожълтелите страници на вестниците за градоначалниците на десетия по големина град в страната. “Всяка промяна се свързва с името на кмета, но трудно можем да си представим колко струва това на самия човек и колко много са критикувани, а колко малко хвалени градоначалниците”, разказват спецовете по нова и най-нова история. Затова музеят първо издал “Алманах на шуменските кметове”, а сега подредили кметски вещи и техни запомнящи се дела в снимки и документи. За 140 години от Освобождението до днес точно 53-ма кметове са решавали съдбините на Шумен и шуменци. Някои са ръководили града месеци, други по два мандата, а Христо Косев от 1919 до 1931 г. на три пъти сяда в кметския стол. Мнозинството са били адвокати, има лекари, даже журналисти. Полицай обаче, е единствено последният настоящ градоначалник Любомир Христов, който е и бивш директор на ОДМВР-Шумен. Първият градоначалник през 1878 г. Ради Гьокчеренлиев пък, е с най-разностранни дейности – дякон на младини, килиен учител, даскал по църковно пеене, после създател на първата фабрика за бира и житна ракия, както и на пивница. Бил и сърцат общественик, участвал в много градски каузи. Музеят показва неговият личен джобен часовник. Във витрините са още всевъзможни кметски вещи – от писалки, ножка, очила фотоапарат, чадър до дарове от делегации. Изобилства и от ордени, отличия и дипломи. Открояващо ласкави са старите архиви за шуменския градоначалник д-р Петър Кърджиев, отбелязват авторите на изложбата. Хуманният лекар е върл застъпник за хигиената – назначава чистачи и метачи за улиците, премахва т.нар. табахни /кожарски работилници/, които замърсяват реката с отпадъци и града с миризми. Негова е идеята за залесяване на централната улица на Шумен и парка “Кьошкове”. “Градът се почисти и доби вид на град с култура и европейски”, говорят архивите. Поставят се основите на Градски общински дом през 1902 г. /сегашната Съдебна палата б.а./ по подобие на външно министерство във Виена. Кмет с идея за европейска визия е и предшественикът му Христо Тодоров, който ходил лично в Париж за среща с френския архитект Марсие, за да го покани да бъде строител на великолепната сграда на читалище “Добри Войников”, с която шуменци се гордеят и днес. В Шумен на 26 юли 1931 г. начева строителството и на втори Градски дом/сега сграда на полицията б.а./, свидетелства уникален Акт за строеж, подписан от кмета Васил Миланов. До неговия градеж се стига след като средствата за първия общински дом не стигат, той се гради дълго и след допитване до шуменската общественост е продаден на Министерство на правосъдието. Парите се влагат във втората сграда, която и днес краси ларгото на града. От онова време само снимки, подредени в албуми пък, са запазили подредените по конец павирани улици, островърхите будки за афиши, чак и “клозетите в булеварда”. Историците представят и адвокатът Иван Попов – последният кметувал няколко месеца до 9 септември 1944 г. Във витрина е негов фотоапарат и стенен часовник, дарени от внука Иван Бабаджанов. Редом с тях е личният чадър на наследника му Димчо Попов, влязъл в кабинета на 10 септември. Той пък е инициатор за построяването на Драматичния театър в Шумен – създава комитет през 1945 г., който продава пощенски марки с визията на сградата за набиране на средства на градежа. Любопитна е една от първите му заповеди от 29 септември 1944 г., с която позволява отварянето на питейните заведения, “които ще продават само бира и вино и то в малки количества”. Ако в някое “се укажат лица в пияно състояние, съдържателите ще бъдат глобявани и заведенията затворени”. Освен че показва как Шумен се съгражда през годините, изложбата е и съветник за поведение на настоящи кметове, ако имат уши да чуят и очи да видят, както се казва. Уредниците сочат една любима реплика на кметувалия през 60-те години на XX век Антон Кечиджиев: “Като се качваш нагоре – поздравявай, за да има кой да те поздравява надолу!” От предшественика му Атанас Касчиев пък, който е запомнен като “кметът с очилата”, е запазено наставление за приема на граждани: “Не бива да се забравя никога – пред нас стои човек. Разбирането на човешката съдба, независимо от решението, което ще вземеш като ръководител, внася успокоение и задоволство… Едни ни разбираха, други – не. Понякога имаше хора, които идваха в съвета като в някакъв супермаркет, откъдето всичко се получава безплатно. Човешко е да се греши, но и грешките трябва да имат мярка”. По времето на Касчиев и Кечиджиев се ражда първият жилищен блок със сглобяеми подови елементи, построени са 1297 нови жилища, както и 9 блока от съществуващия до днес централен кв.”Херсон”, открива се Летният театър, строи се хотел “Мадара”, а от януари 1966 г. Коларовград отново се преименува Шумен. 70-те и средата на 80-те години са времето на Юри Аврамов и Александър Узунов. Градът се разраства с нов квартал, завършено е кино “Херсон” и днешната сграда на Общината, открива се Висшия педагогически институт. Феновете помнят, че през 1972 г. футболният отбор “Волов” за първи път влиза в А-група. На 12 декември 1979 г. се ражда стохилядния гражданин на Шумен Диляна Димитрова. Витрините са пълни с кметски отличия, благодарение на съпругата Аврамов – проф.Валентина Аврамова. През 80-те години и кметуването на Руси Русев и Йовчо Николов Шумен става безспорен държавен център – тук се отбелязва 1300-та годишнина от създаване на България и се откриват регионален музей, библиотека, емблематичният паметник над града, както и алуминиевият комбинат. Изложбата разказва чак до последната гордост на Шумен – спортна зала “Арена Шумен”, а историците са се постарали да съберат фотографии на всички кметували, ако общината реши да ги увековечи в коридорите на властта. Сигурно е, че музейните специалисти ще изнесат изложбата от фотоси и копия на документи на открито през пролетта, за да се докоснат повече ценители до историята. Експозицията със сигурност ще пътува, за да я видят и шуменците, пръснати в страната. Шумен отдавна е под 100 000, но продължава да бъде десетият град.   Първенците решават и за хляба, и за публичните домове Колко да плащат търговците на мляко, хляб, зеленчуци, чай и кафе – всичко е зависело от общинското управление, което определяло таксите. Така през 1906 г. разносвачите на хляб и мляко по домовете не плащат нищо, но за продан на кафе от бараки се брои по 2 лева месечно. През 1892 г. шуменската община приема дори Правилник за публичните домове. Той е подписан от кмета Евтим Друмев, известен като изкусен цигулар: “Възпроизвеждам в приказ задълженията на съдържателите на публичните домове и на проститутките в Шумен: На никой български или чужд поданик не се позволява да открие публичен дом в Шумен, докато не му позволи Общинското управление… На публичните жени се запретява да влизат в общите градини и заведения: да се разхождат из улиците, да закачат проходящите с каквото и да е и да стоят в двора на публичните домове в неприлично облекло и поза… Частни публични домове, без всяко изключение, е запретено да се откриват… За нарушение на задълженията виновните ще се глобяват до 25 лв. съгласно член 96 от Закона за градските общини.” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.01", "title": " Шумен се гордее с кметски реликви\t\t\t"}
{"url": "https://trud.bg/%d0%b3%d0%be%d1%80%d0%b1%d0%b0%d1%87%d0%be%d0%b2-%d0%b1%d1%83%d1%88-%d0%b1%d0%b5%d1%88%d0%b5-%d0%b8%d1%81%d1%82%d0%b8%d0%bd%d1%81%d0%ba%d0%b8-%d0%bf%d0%b0%d1%80%d1%82%d0%bd%d1%8c%d0%be%d1%80/", "text": "Последният съветски лидер Михаил Горбачов отдаде почит на Джордж Хърбърт Уокър Буш, който почина в петък на 94-годишна възраст. Подчертавайки ролята на бившия американски президент за края на Студената война, той го нарече „истински партньор“. Горбачов, който е на 87 години, изрази „дълбоки съболезнования“ на семейството на 41-ия президент на САЩ и на целия американски народ, предава AFP. Двамата белязаха края на Студената война на срещата на върха в Малта през декември 1989 г., няколко седмици след падането на Берлинската стена, с подкрепата на американския президент за политиката за отваряне в Съветския съюз и перестройката, инициирана от Горбачов. „Много от моите спомени са свързани с този човек, имахме шанса да работим заедно във време на огромна промяна“, в която „всички бяха призовани да поемат тежки отговорности“, каза Горбачов – „Това доведе до края на Студената война и надпреварата във въоръжаването“. „Той беше истински партньор“, каза Горбачов, като отдаде почит на приноса на Джордж Буш-старши за „това историческо постижение“.      ", "date": "2018.12.01", "title": " Горбачов: Буш беше истински партньор"}
{"url": "https://trud.bg/%d0%b7%d0%b0%d0%b5%d0%b2-%d0%b3%d0%bb%d0%b0%d0%b2%d0%bd%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%bd%d0%b0-%d0%bc%d0%b0%d0%ba%d0%b5%d0%b4%d0%be%d0%bd/", "text": "Цялата вътрешна телефонна система в Главната прокуратура на Република Македония е била подслушвана. Това е ставало поне от 2016 година, съобщи македонският премиер Зоран Заев. Министър-председателят уточни, че подобна система за послушване е имало и в Основния съд в Скопие, пише  . „Аз съм информиран от вътрешния министър за цялостното разследване от самото начало, което е започнало през пролетта. Повече подробности по случая ще даде главният прокурор“, каза Заев и добави: Това е поредното доказателство за това, до каква степен е била унищожена Република Македония. „Става въпрос за сериозни неща. Това не са играчки. Става въпрос за личния живот на хората. Доколкото съм информиран, цялата вътрешна комуникация е била под наблюдение – подслушвана, включително и тази на прокурорите, следователите и всички, които работят в тези институции“, поясни още Зоран Заев. От Главната прокуратура днес съобщиха, че „имат данни, че телефонните са били подслушвани от 2013 година, когато е била доставена и монтирана новата система“. От Прокуратурата уточниха, че са намери два хард диска, които са поставени на 30 септември 2016 г.  ", "date": "2018.12.01", "title": " Заев: Главната прокуратура на Македония е била подслушвана"}
{"url": "https://trud.bg/%d0%b7%d0%b2%d0%b5%d0%b7%d0%b4%d0%b0%d1%82%d0%b0-%d0%be%d1%82-%d0%bc%d1%83%d0%b7%d0%b8%d0%ba%d0%b0%d0%bb%d0%bd%d0%b8%d1%8f-%d1%82%d0%b5%d0%b0%d1%82%d1%8a%d1%80-%d0%b2%d0%b5%d1%81%d0%b5%d0%bb%d0%b0/", "text": "Пеем, покачени на 6 метра височина Безспорно най-ярката звезда в мюзикъла “Мамма миа” на Софийската опера е младата Весела Делчева, изпълнителката на ролята на Софи – момичето, което забърква ужасна каша, като кани тримата си потенциални бащи на сватбата си. Артистката от Музикалния театър партнира със звезди от всеъзможни жанрове, в това число Орлин Горанов и Ники Илиев. Част от екипа на “Мамма миа” така добре се е сработил, че участва и в новия мюзикъл, режисиран отново от Пламен Карталов – постановката на Музикалния театър “Фантомът на операта” от Андрю Лойд Уебър. От нея “Труд” научи, че това е може би най-скъпата продукция на Оперетата, че трябва да очакваме много драма, любов, интересни сценографски решения и неочакван край! В спектакъла участва целият състав на Музикалния театър – балет, оркестър и хор. Разговаряме с Весела Делчева за нейната роля – на скромната хористка Кристин. – “Фантомът на операта” е третият спектакъл, по който работите с режисьора Пламен Карталов. Откъде тръгна съвместната ви работа? – За “Мамма миа” ме покани, след като бяхме работили по “Булевардът на залеза”. Разбира се, минах и през кастинг. – Какви са впечатленията ви от работата с акад. Пламен Карталов? – Боже, това е голямо щастие за всеки, според мен! Такава детайлност! Аз съм работила с различни режисьори и не съм се сблъсквала с такова нещо. Душевадец го бяха нарекли – в хубавия смисъл на думата, защото умее да изкара всичко от теб навън. Тежко е физически и психически, но ужасно много те развива. Примерно, когато беше “Булевардът”, аз влязох с неголеми очаквания. Първо, героинята ми – малка роля на поредното наивно момиче. Казвам си: кой сега ще се занимава с мен? Обаче този човек видя че имам качества и започна да разгръща тази роля, да я прави по-интересна, по-богата, емоционална. Различна я направи. Още тогава видяхме как работи той. Как толкова надълбоко влиза в душевността, че ти самият не подозираш какви неща носиш като емоционална памет. Тези връщания по сто пъти – буквално говоря – докато не стане, не те пуска. И после виждаш резултата и разбираш че си е струвало. След това в “Мамма миа” влязоха други колеги, които също се запознаха с неговите методи на работа, сега същите тези артисти участват и във “Фантома” и искат да продължават да работят с него – Людмила Козарева, Владимир Михайлов, Денко Проданов, Деница Шопова… – Каква е вашата героиня във “Фантомът на операта”? – Кристин Дайе е скромна хористка, на която е даден шанс да бъде забелязана и да разгърне таланта си, благодарение на своя покровител, ментор, ангел и любим – така наречения фантом. Преди да почине, нейният баща й оставя едно духовно завещание. Той и казва: когато отида на небето, ще ти изпратя ангел на музиката, който да бъде твой покровител и да те ръководи. Тя вярва че фантомът е този ангел-закрилник. Основната тема на мюзикъла е борбата с посредствеността. Фантомът иска да се даде път на истинския талант – да я изкара от редиците на хора и да покаже нейния самороден изключителен дар. Другата тема е триъгълника, в който попада – дали да избере Раул, своя приятел от детството, или да избере истинската си любов, фантома. Противопоставя се дългът срещу любовта. Много дълбок, много въздействащ е нашият финал. Доколкото разбрахме, това е най-скъпият спекакъл, който се прави в историята на Музикалния театър. – Какво е оскъпило продукцията? – Маестро Карталов реши да викне фирма, която да построи на авансцена една П-образна конструкция, която изобразява фасадата на операта – действието се развива в Парижката опера през XVIII век. Тази фасада е скеле, по което се разивва огромна част от действието – на 6 метра височина ние вървим. Това всичко е много скъпо, над 400 костюма, тежки декори… Целият състав на Музикалния театър е впрегнат – и хористи, балетисти, всички. Тази фасада иска да внуши на публиката – да има усещането че влиза в театър – театър в театъра. – Как си представяте по-далечното бъдеще? – Може да застана и от другата страна – като режисьор, защо не. Аз съм завършила “Поп и джаз пеене”, после магистратура, но някакси не ми достигаше. Исках да видя какво е от другата страна на барикадата. И завърших музикало-сценична режисура. Но си казах: искам още да трупам опит, впечатления, възраст. Един режисьор трябва да е много богат емоционално, душевно и мисловно. Засега имам много да се уча.", "date": "2018.12.01", "title": " Звездата от Музикалния театър Весела Делчева: „Фантомът на операта“ е за борбата с посредствеността"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d1%81%d0%b5-%d0%bd%d0%b0%d1%80%d0%b5%d0%b4%d0%b8%d1%85%d0%b0-%d0%bd%d0%b0-%d0%be%d0%bf%d0%b0%d1%88%d0%ba%d0%b0-%d0%b7%d0%b0-%d0%b0%d0%b2%d1%82%d0%be%d0%b3/", "text": "Стотици фенове чакат за автограф на Димитър Бербатов. Тази вечер футболистът представи книгата си „По моя начин“ във Варна. Той пристигна преди обявения час и поздрави и последните хора от опашката, която запълни пространството пред Фестивалния и конгресен център, съобщи  . Студеното време не е проблем за автограф на любимия футболист да се редят дори бащи с малки деца на ръце. В книгата Димитър Бербатов разказва не само футболни, но и житейски истории, без задължителен хепиенд – с надеждата всеки да разпознае себе си и да намери своя път към успеха. В 500 страници оживява историята на едно обикновено момче от малък град, което успява да изкатери „футболния Еверест”. Изданието съдържа над 70 снимки, включително и непубликувани до момента, от личния архив на футболиста, а автор на предговора е самият сър Алекс Фъргюсън. Книгата вече изчерпва тиража и е поръчан допълнителен, каза пред журналисти Димитър Бербатов. „Още не съм решил в каква посока ще поеме моят живот, но трябва да се ориентирам. Заниманията в киното ми бяха тръпка, исках да опитам как ще се получи, но футболът си остава основното нещо“, коментира Бербатов. Първи автограф получи Иван Петров, дългогодишен треньор по футбол във Варна, една от легендите на варненския футбол и по-конкретно на ФК „Спартак“.", "date": "2018.12.01", "title": " Стотици се наредиха на опашка за автограф на Бербатов"}
{"url": "https://trud.bg/%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d0%b2-%d1%81%d0%b8%d0%bb%d0%b8%d1%81%d1%82%d1%80%d0%b0-%d0%bf%d0%be%d0%bb%d1%83%d1%87%d0%b8-12-%d0%bd%d0%be%d0%b2%d0%b8-%d1%85%d0%b5%d0%bc%d0%be/", "text": "МБАЛ-Силистра получи 12 нови хемодиализни апарата за отделението по хемодиализа, което е единствено в област Силистра. С новите апарати ще се гарантира още по-добро качество на лечение на болните с хронична бъбречна недостатъчност, които се нуждаят от хрониодиализа. Друга нова придобивка е съвременната ортопедична операционна маса за отделението по ортопедия и травматология. Новата апаратура е на стойност 300 000 лв., осигурени от Министерството на здравеопазването и със съдействието на областния координатор на ГЕРБ-Силистра Тодор Тодоров, съобщиха от пресцентъра на партията.", "date": "2018.12.01", "title": " Болницата в Силистра получи 12 нови хемодиализни апарата"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b4%d0%b8%d1%85%d0%b0-%d0%b1%d0%be%d1%82%d0%b5%d0%b2-%d0%b2%d1%80%d0%b0%d1%86%d0%b0-%d0%b7%d0%b0-%d1%80%d0%b0%d0%b7%d0%b3%d1%80%d0%be%d0%bc%d0%b0-%d0%bd%d0%b0/", "text": "Признание за гръмката победа над „Левски“ получиха треньорите на врачанския „Ботев“. Плакет заради   беше присъден на Сашо Ангелов и помощниците му Илиян Василев и Ивайло Димитров, съобщава  . Последният получи наградата на традиционната церемония на спортистите-ветерани, организирана от СД „Ботев“ Враца, която се проведе в петък вечерта. Шефът на сдружението полк. Георги Асенов пожела още много подобни успехи, а Ивайло Димитров каза, че се надява следващата победа да е в неделя срещу „Септември“. „Ако ни се открие възможност, ще гоним място сред първите 6“, обеща пом.-треньорът. По-късно към празнуващите се присъедини и кметът Калин Каменов. Шефът на управителния съюз на футболния клуб покани спортистите-ветерани на стадиона.", "date": "2018.12.01", "title": " Наградиха „Ботев“ (Враца) за разгрома над „Левски“"}
{"url": "https://trud.bg/%d0%b8%d0%b2%d0%b5%d0%bb%d0%b8%d0%bd%d0%b0-%d0%b2%d0%b0%d1%81%d0%b8%d0%bb%d0%b5%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%80%d0%b8%d1%81%d0%ba%d1%83%d0%b2%d0%b0-%d0%b8%d0%ba/", "text": "България има твърда позиция по отношение на постигане на отлагателен период за въвеждането на по-високи ограничения на допустимото замърсяване с въглеродни емисии и на допълнителни системи за пречистване, което ще наложи сериозни инвестиции от страна на предприятията, които използват местни въглища. Това заяви във Варна председателят на парламентарната комисия по околната среда и водите Ивелина Василева, която участва в откриването във Варненския свободен университет на магистърска програма по кръгова икономика, предаде  . Василева обясни, че е постигнато пълно единодействие от страна на изпълнителната и законодателната власт и президента в тази посока. „Позицията на България е ясна. Да не бъдем по-амбициозни от това, което е реалистично, защото ние трябва да съхраним и икономиката си. Икономиката, която до голяма степен разчита на въглищата местно производство. Знаете, че 40 процента от енергийният микс се формира от ТЕЦ-овете с местни въглища. България консолидира мнението си и с други държави от Европа, заедно с Полша. Германия също се присъедини към тези държави, които не желаят да бъдем свръхамбициозни, защото има риск да загубим и конкуретноспособността си. Има риск и в социален план. Близо 100 000 човека са ангажирани в това производство“, каза Василева. На откриването на новата магистърска програма, в която ще се обучават 30 души, присъства и Джордж Кремлис – почетен директор на главна дирекция „Околна среда на Европейската комисия, който подчерта, че България е пионер за Европейския съюз относно обучението по принципи на кръговата икономика, която ще наложи нов икономически модел в света. Стана ясно,че студентите от програмата ще имат възможност да преминат стаж към администрацията на парламентарната комисия по околна среда.  ", "date": "2018.12.01", "title": " Ивелина Василева: България рискува икономиката си, ако въведе по-високи ограничения за въглеродните емисии"}
{"url": "https://trud.bg/%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0-%d1%81%d1%82%d1%83%d0%b4%d0%be%d0%b2%d0%b5-%d0%b2-11-%d0%be%d0%b1%d0%bb%d0%b0%d1%81%d1%82%d0%b8-%d1%83%d1%82%d1%80%d0%b5/", "text": "Жълт предупредителен код за опасно ниски температури е обявен в 11 области на страната за неделя. Дневните температури ще останат под нулата. Това показва справка на сайта на НИМХ. Предупреждението важи за областите Видин, Враца, Велико Търново, Габрово, Ловеч,  Монтана, Плевен, Разград, Русе, Търговище и Шумен.", "date": "2018.12.01", "title": " Жълт код за студове в 11 области утре"}
{"url": "https://trud.bg/%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b5%d0%bd-%d0%b3%d0%b8%d0%b3%d0%b0%d0%bd%d1%82-%d1%80%d0%b0%d0%b7%d0%ba%d1%80%d0%b8%d0%b2%d0%b0-1000-%d0%bd%d0%be%d0%b2%d0%b8-%d1%80%d0%b0/", "text": "Очаква се инвестиция в Кърджали, която да създаде от 500 до 1000 работни места. Това обяви кметът Хасан Азис по   . Става въпрос за производство, свързано с автомобилната индустрия. „Закупена е земя около 6 декара. Следващата седмица инвеститорите ще представят своите намерения за производство. Но повече информация ще ви дам след края на следващата седмица“, каза Хасан Азис.", "date": "2018.12.01", "title": " Автопроизводител разкрива 1000 нови работни места в Кърджали"}
{"url": "https://trud.bg/%d1%81%d0%b5%d1%80%d0%b3%d0%b5%d0%b9-%d1%81%d1%82%d0%b0%d0%bd%d0%b8%d1%88%d0%b5%d0%b2-%d1%81%d0%ba%d0%b0%d0%bd%d0%b4%d0%b0%d0%bb%d0%bd%d0%be-%d0%b5-%d0%b2%d0%b5%d1%87%d0%b5-7-%d0%b3-%d0%b1%d1%8a/", "text": "Президентът на ПЕС Сергей Станишев разкритикува управляващите, че са доволни да падне само една от шенгенските граници. Според него вече е скандално България и Румъния да не бъдат приети в Шенген по всички граници вече седем години. „Виждам, че правителството е склонно да му се хвърли един кокал – „ето, приемаме ви по въздух и дълго да се отложи за сухопътните граници, което е много по-важно, заяви Станишев на градската конференция на БСП-София. Той обяви, че в началото на декември предстои Европейският парламент да гласува негов доклад за незабавното приемане на нашата страна заедно с Румъния по всички граници. Докладът е минал през комисията, очаква се и пленарната зала да го одобри. Това ще бъде ново ниво в позицията на ЕП, за първи път ще се приеме такъв доклад на Европарламента, отбеляза лидерът на европейските социалисти. Той предупреди БСП, че на битката на евроизборите предстои битка на два фронта – единият са ЕНП, а вторият са крайните националисти. „Нашата битка на предстоящите евроизбори ще бъде на два фронта, които са един – срещу статуквото на ЕНП десницата, която със своето нежелание да отговори на очакванията на хората, със своята арогантност подкопава ЕС и доверието в него, и от другия фронт, фронтът на крайните националисти, които по принцип искат да разрушат европа, което за България ще бъде крайно пагубно. БСП да отстоява своята силна европейска идентичност с ясното разбиране за промяна на Европа в социална посока, постави задачата президентът на ПЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.12.01", "title": " Сергей Станишев: Скандално е вече 7 г. България и Румъния да не бъдат приети в Шенген по всички граници"}
{"url": "https://trud.bg/%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b0%d0%bc-%d1%81%d1%82%d1%80%d1%83%d0%bc%d0%b0-%d0%ba%d1%80%d0%b0%d0%b9-%d0%b1%d0%be%d0%b1%d0%be%d1%88%d0%b5%d0%b2/", "text": "Временно е ограничено движението в изпреварващата лента при км 70 на автомагистрала „Струма“ в посока София поради пътнотранспортно произшествие. Това съобщиха от Агенция „Пътна инфраструктура“.   Трафикът се осъществява в активната лента и се контролира от „Пътна полиция“. Шофьорите да се движат с повишено внимание и съобразена скорост. Миниван се e забил в кола на „Пътна помощ“, която се е ударила в  мантинелата, информира Struma.bg. Инцидентът е станал край Бобошево. Няма пострадали.  ", "date": "2018.12.01", "title": " Движението по АМ „Струма“ край Бобошево е ограничено заради катастрофа"}
{"url": "https://trud.bg/%d0%b2-%d0%b8%d1%82%d0%b0%d0%bb%d0%b8%d1%8f-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-30-%d0%b4%d1%83%d1%88%d0%b8-%d0%b7%d0%b0%d0%bf%d0%be%d0%b4%d0%be%d0%b7%d1%80%d0%b5%d0%bd%d0%b8/", "text": "В операция срещу т.нар. „четвърта мафия“ в Италия полицията задържа 30 заподозрени мафиоти, предаде АП. Националният италиански прокурор за борба срещу мафията Федерико Кафиеро де Рао каза, че действащи в провинция Фоджа лица, както се подозира, са се занимавали с рекет и са използвали насилие, за да контролират „територията“ си в Югоизточна Италия, разположена край „шпората“ на полуострова с форма на ботуш. Кафиеро де Рао допълни, че за разлика от останалите три добре известни италиански престъпни синдикати – сицилианската Коза ностра, базираната в Неапол Камора и калабрийската Ндрангета, които през последните години намалиха убийствата, за да спечелят власт, мафиотите от Фоджа прибягват до насилие, за да укрепят влиянието си. Държавният обвинител благодари на „малцината смели собственици на бизнес“, които са изобличили опитите за изнудване.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.01", "title": " В Италия задържаха 30 души, заподозрени в членство в „четвъртата мафия“"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%bf%d1%80%d0%b5/", "text": "Европейският парламент предлага да бъде преустановено действието на Споразумението за партньорство и сътрудничество с Русия и да се премине към обем на сътрудничество „само по теми, които са от“ взаимен интерес „, като същевременно признава, че“ Русия ще остане един от ключовите партньори на ЕС в обозримо бъдеще „. Това се посочва в доклада на Европейския парламент за отношенията с Русия, публикуван в петък, който ще бъде гласуван през март 2019 г., предава TACC. „Отношенията между Русия и ЕС трябва да бъдат преформулирани и трябва да продължат само в области, които са необходими и от взаимен интерес, за да се гарантира сигурността и мирният европейски ред“, се казва в документа. В същото време той изброява всички обвинения, които до този момент са известни срещу Русия. В същия документ Европейският парламент признава, че „Русия и ЕС ще останат ключови партньори в обозримото бъдеще, но проектът „Северен Поток-2“ увеличава зависимостта на ЕС от руския газ и застрашава единния енергиен пазар на ЕС“. През 1998 г. беше подписано Споразумението за партньорство и сътрудничество, припомня агенцията. През 2007 г. започнаха преговори за ново споразумение, тъй като дори и тогава икономическите отношения между Русия и Европейския съюз, според руския постоянен представител на ЕС Владимир Чижов, „отдавна са изпреварили този документ“. Преговорите по това споразумение бяха прекъсвани четири пъти по инициатива на Европейския съюз: през 2008 г. в резултат на кризата с Русия, забраняваща доставките на замърсено полско месо на своя пазар, след операцията на Русия срещу Грузия, шест месеца по-късно, след размразяването, те всъщност спряха преди присъединяването на Русия към СТО и последният път, когато бяха прекратени от ЕС през 2014 г. след присъединяването на Крим към Русия. По този начин настоящото споразумение за партньорство и сътрудничество е действало в продължение на 20 години и въпреки кризата обемът на търговията между Русия и ЕС започва да расте отново след спада в периода 2014-2015 г. от 2016 г. Освен това Европейският парламент предложи Европейската комисия да обмисли изграждането на финансова подкрепа за активисти на гражданското общество, независими медии, разследващи журналисти и неправителствени организации в Русия. „Европейският парламент настоява Европейската комисия да предвиди по-амбициозно финансиране за гражданското общество в Русия чрез съществуващите финансови инструменти на ЕС в областта на външната политика“, се посочва в документа. „Европейският парламент подчертава необходимостта от продължителна финансова подкрепа за активисти на гражданското общество, независими медии, разследващи журналисти и неправителствени организации. Този призив бе направен по време на интензивна дискусия в институциите на ЕС и между страните на Общността относно параметрите на следващия седемгодишен бюджетен план на ЕС за периода 2021-2027 г., в който бюджетните приходи значително ще намалеят, особено в резултат от излизането на Обединеното кралство. Европейският парламент призовава също така за всестранно разширяване на контактите между хората, по-специално чрез активното използване на програмата на ЕС за обмен на студенти „Еразмус Мундус“, като подчерта, че ЕС може да предложи на Русия най-широките възможности „за студентска мобилност“ сред останалите си партньори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.12.01", "title": " Европейският парламент предлага преустановяване на Споразумението за партньорство и сътрудничество с Русия"}
