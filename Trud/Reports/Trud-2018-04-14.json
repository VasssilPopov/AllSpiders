{"url": "https://trud.bg/%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bd%d1%8f%d0%bc%d0%b0-%d0%b4%d0%b0%d0%bd%d0%bd%d0%b8-%d0%b7%d0%b0-%d1%83%d0%b2%d0%b5%d0%bb%d0%b8%d1%87%d0%b5%d0%bd%d0%b8%d0%b5-%d0%bd%d0%b0/", "text": "Няма данни за увеличение на бежанската вълна след нанесените удари в Сирия. Това каза вицепремиерът и министър на външните работи Екатерина Захариева по  . САЩ, Великобритания и Франция бомбардираха тази нощ цели, свързани с химическите оръжия на Сирия. “Не мисля, че това е началото на война, бяха премерени и координирани действията, избегнаха се всякакви жертви, целта беше да се предотврати бъдещето използване на химически оръжие, ракетите бяха насочени към бази, където има производство на такова”, каза Захариева. Миналата година също имаше химическа атака с над 100 жертви, тогава отново от САЩ имаше въздушни удари. Премиерът събра всички отговорни институции, няма непосредствена опасност от бежанска вълна, няма опасност за българските ни граждани в Сирия, както няма и щети по дипломатическата ни мисия там, посочи вицепремиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Захариева: Няма данни за увеличение на бежанската вълна след ударите в Сирия"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bb%d1%83%d0%ba%d0%be%d0%b9%d0%bb-%d0%bd%d0%b0-%d1%84%d0%b8%d0%bd%d0%b0%d0%bb-%d0%b2-%d0%b1%d0%b0%d0%bb%d0%ba%d0%b0%d0%bd%d1%81%d0%ba%d0%b0/", "text": "„Левски Лукойл“ се класира за финала на Балканската лига по баскетбол след драматичен обрат и успех с 85:81 срещу македонския „Блокотехна“ в първия мач от финалната четворка в Самоков. „Сините“ губеха с 13 точки пред първото полувреме, но в края успяха да наваксат и се добраха до победата с по-точни решения в последните секунди. Божидар Аврамов блесна с 26 точки, а треньорът Константин Папазов си пожела още един македонски съперник за финала. „Предпочитам „Башкими“, но баскетболен празник ще стане, ако се класира „Рилски спортист“, заяви Папазов. Вторият полуфинал бе късно снощи.", "date": "2018.04.14", "title": " „Левски Лукойл“ на финал в Балканската лига"}
{"url": "https://trud.bg/%d1%82%d0%b8%d0%bc-%d0%b4%d1%80%d0%b5%d0%b9%d0%bf%d1%8a%d1%80-%d0%b1%d0%b8%d1%82%d0%ba%d0%be%d0%b9%d0%bd%d1%8a%d1%82-%d1%89%d0%b5-%d0%b4%d0%be%d1%81%d1%82%d0%b8%d0%b3%d0%bd%d0%b5-250-000-%d0%b4%d0%be/", "text": "  Биткойнът ще достигне “умопомрачителните” 250 хиляди долара до 2022-а година. Това заяви Тим Дрейпър, който е основател и управляващ партньор на Draper Associates. В петък компанията представи последните си прогнози за основната дигитална валута в лицето на биткойн, предаде  . Легендарният предприемач от Силициевата долина закупи около 30 хиляди биткойна през 2014-а година, като по това време цената на водещата криптовалута беше малко под 500 долара. След вчерашното експлозивно рали на биткойн с над 12%, основната дигитална валута продължава да поскъпва и по време на днешната търговия, нараствайки с нови около 6% към 8162 щатски долара, което означава, че тази инвестиция на Тим Дрейпър вече се оценява на повече от 240 млн. долара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Тим Дрейпър: Биткойнът ще достигне 250 000 долара към 2022 г."}
{"url": "https://trud.bg/%d0%b1%d1%83%d1%81-%d1%81-%d0%bf%d1%8a%d1%82%d0%bd%d0%b8%d1%86%d0%b8-%d1%81%d0%b5-%d0%be%d0%b1%d1%8a%d1%80%d0%bd%d0%b0-%d0%bd%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0/", "text": "Двама души загинаха, след като бус се преобърна на автомагистрала „Тракия” в събота следобед. Инцидентът стана на 296-тия километър. По първоначални данни, са загинали двама души, а други шестима са пострадали. Сигналът за произшествието е постъпил към 17:00 часа. По информация на МВР бус „Форд Транзит“ е напуснал пътното платно и се е обърнал в канавката. На място са изпратени линейки от Карнобат и Бургас. В спешното отделение на ямболската болница са приети най-тежките случаи. Повечето са с черепно-мозъчни травми, предаде  . По непотвърдена информация в буса са пътували работници. Обстоятелствата около инцидента се изясняват. “Временно движението в участъка от км 296 до км 298 в посока София на АМ “Тракия” в района на с. Воденичане се осъществява само в изпреварващата лента. Шофьорите да се движат с повишено внимание и съобразена скорост, спазвайки указанията на служителите на “Пътна полиция”, съобщават от Агенция “Пътна инфраструктура”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Бус с пътници се обърна на магистрала „Тракия”, загинаха двама"}
{"url": "https://trud.bg/%d0%bc%d0%be%d1%82%d0%be%d1%80%d0%b8%d1%81%d1%82-%d0%b2-%d0%ba%d1%80%d0%b8%d1%82%d0%b8%d1%87%d0%bd%d0%be-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5-%d1%81%d0%bb%d0%b5%d0%b4-%d0%ba%d0%b0/", "text": "43-годишен моторист е в критично състояние след катастрофа в София. По първоначална информация автомобил е направил непозволен обратен завой на столичния бул. “Цветан Лазаров”, и моторът се е блъснал в него. Инцидентът е станал малко преди 14:30 часа, съобщи  На място на 5-ата минута е пристигнала линейка, която е откарала мъжа в болница “Св. Анна” с тежка черепно-мозъчна травма, съобщиха за Дарик от Спешна помощ. Все още няма информация кой е шофирал автомобила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Моторист в критично състояние след катастрофа в София"}
{"url": "https://trud.bg/%d0%ba%d0%bd%d1%81%d0%b1-%d1%80%d0%b0%d0%b1%d0%be%d1%82%d0%b0%d1%82%d0%b0-%d0%b1%d0%b5%d0%b7-%d1%82%d1%80%d1%83%d0%b4%d0%be%d0%b2%d0%b8-%d0%b4%d0%be%d0%b3%d0%be%d0%b2%d0%be%d1%80%d0%b8-%d0%bf%d1%80/", "text": "Работата без трудови договори и ниското заплащане продължават да бъдат практика в земеделието. Това обяви председателят на Федерацията на независимите синдикати в земеделието към КНСБ Светлана Василева, предаде  . “Независимо че има една изключително положителна насока с дневния трудов договор, който вече е легалната заетост, ние отново минаваме на устна договорка. Тук има нерегламентиран труд, независимо от усилията на различните органи и представители на различни организации”, каза Василева. По данни на НСИ, в земеделието се трудят над 220 000 души. Наталия Андреева от федерацията на независимите синдикати в земеделието представи данни от проучване на КНСБ сред работещите в сектора “32% от анкетираните работят твърдо за минимална работна заплата, а 38% получават възнаграждението си въз основа на устна уговорка. Също така се потвърждава вече добре известната ситуация, в която човек е готов да работи всичко, само и само да получава заплащане”, посочи Андреева. 80% от анкетираните работят сферата на растениевъдството. Едва 4% казват, че са наети с еднодневни трудови договори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " КНСБ: Работата без трудови договори продължава да е практика в земеделието"}
{"url": "https://trud.bg/%d1%84%d0%b5%d1%82%d0%b5%d0%bb-%d0%bd%d0%b5-%d0%b7%d0%bd%d0%b0%d0%b5%d0%bb-%d0%ba%d0%be%d0%bb%d0%ba%d0%be-%d0%b5-%d0%b1%d1%8a%d1%80%d0%b7/", "text": "Себастиан Фетел призна, че е бил изумен от невероятната скорост на колата си в квалификацията за Гран при на Китай, трети кръг от сезона във Формула 1. Асът на „Ферари“ спечели поулпозишън за днешното състезание с под една десета от секундата пред съотборника си Кими Райконен. На повече от половин секунда останаха колите на „Мерцедес“, като Валтери Ботас се оказа с 5 стотни по-бърз от Люис Хамилтън, който остана едва четвърти. „Колата беше невероятно бърза и ставаше все по-добра – радваше се германецът след края на квалификацията. – Наистина съм изненадан от преднината ни пред „Мерцедес“. Тази писта беше тяхна в последните шест години и е хубаво, че успяхме да разбием хегемонията им.“ Така Фетел има сериозни шансове за трета победа от началото на сезона, с която ще се утвърди на върха на генералното класиране. Действащият шампион Хамилтън пък намекна, че във възхода на „Ферари“ има нещо подозрително. „Не искам да се занимавам с тях, защото трябва да гледам своята работа, но наистина ми се струва странно колко добре започнаха да се справят на всички писти“, заяви британецът. От трета стартова редица тръгват колите на „Ред Бул“ като Макс Верстапен се оказа с едни гърди пред Даниел Рикардо. Два болида на „Рено“ и по един на „Форс Индия“ и „Хаас“ оформиха челната десетка.", "date": "2018.04.14", "title": " Фетел не знаел колко е бърз"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%89%d0%b5-%d1%81%d0%b5-%d1%81%d0%b4%d0%be%d0%b1%d1%80%d1%8f%d0%b2%d0%b0-%d1%81-%d0%b3%d0%be%d1%84%d0%b5%d0%bd-%d0%bd%d0%b0-%d0%ba%d0%be%d1%80%d1%82%d0%b0/", "text": "Григор Димитров ще се обедини в тандем с белгиеца Давид Гофен, за когото се превърна в проклятие тази пролет. Двамата ще играят заедно в надпреварата на двойки на турнира от сериите „Мастърс“ в Монте Карло следващата седмица. Последната им среща на корта бе на полуфинала в Ротердам през февруари, когато удар на българина отскочи от мрежата и от ракетата на белгиеца преди да се забие в окото му. Инцидентът извади Гофен от игра за повече време от очакваното, а в единствения си мач оттогава тенисист №10 в света взе само гейм от непретенциозния португалец Жоао Соуса. Първите съперници на двамата в Монте Карло са французите Адриан Манарино и Фабрис Мартен, а при успех ще се срещнат с №8 в схемата Иван Додиг (Хърватия) и Раджийв Рам (САЩ). Любопитно е, че Димитров и Гофен може да са изправят един срещу друг в надпреварата на сингъл, ако преодолеят съперниците си до четвъртфиналите. Григор е поставен под №4 в схемата и започва направо във втория кръг, където ще срещне победителя от мача между Филип Крайнович (Сърбия) и Паоло Лоренци (Италия). Сред възможните му следващи съперници са традиционно силните на клей испанци Алберт Рамос Виньолас и Роберто Баутиста Агут, а водач на половината от схемата е „Краля на клея“ Рафаел Надал. Григор пък загря с победа в Княжеството – квартетът му заедно с Новак Джокович, Томаш Бердих и Марин Чилич надигра братята Александър и Миша Звереви, Доминик Тийм и Гофен в благотворително шоу под егидата на принц Албер II.", "date": "2018.04.14", "title": " Григор ще се сдобрява с Гофен на корта"}
{"url": "https://trud.bg/%d0%b1%d0%b5%d0%b7-%d0%b4%d0%b0%d1%82%d0%b0-%d0%b7%d0%b0-%d1%82%d1%80%d0%b5%d1%82%d0%b8%d1%8f-%d1%84%d0%b8%d0%bd%d0%b0%d0%bb-%d0%b2%d1%8a%d0%b2-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b0/", "text": "Все още не се знае кога и къде ще се играе третият мач от финалната серия в мъжката волейболна Суперлига. Шампионът „Нефтохимик 2010“ спечели с по 3:1 двете си домакинства и е само на още една победа от нова титла. „Запазихте спокойствие и бяхме по-уверени от първия мач – заяви треньорът на бургазлии Найден Найденов. – С оглед на показаното, реално е да бъдем шампиони. Тези две победи ни дават увереност, че шансовете вече са много повече за нас.“ Той твърди, че няма претенции къде ще е третата среща. Днес волейболната федерация организира среща с ръководствата на двата клуба, на която въпросът трябва да бъде решен. „Червените“ настояват да домакинстват в собствената си зала „Васил Симов“, която обаче не отговаря на изскванията за това ниво от първенството. Вариантите с „Христо Ботев“ и „Арена Армеец“ отпаднаха, тъй като съоръженията са заети. „Да видим след 2:0 победи за тях дали ще се намери нужният компромис да играем в София, а не да излизаме за втори път в провинцията – призова треньорът на ЦСКА Александър Попов. – Това не би било хубаво за никого. Не би било честно.“", "date": "2018.04.14", "title": " Без дата за третия финал във волейбола"}
{"url": "https://trud.bg/%d0%bc%d1%8a%d0%b6-%d0%b5-%d0%bf%d1%80%d0%b5%d0%b3%d0%b0%d0%b7%d0%b5%d0%bd-%d0%be%d1%82-%d0%b2%d0%bb%d0%b0%d0%ba-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "Мъж е прегазен от влак в Пловдив, съобщиха от областната дирекция на МВР, предаде  . Към 16.30 ч. е получен сигнал за прегазен мъж с неустановена самоличност от влака Асеновград-Пловдив на жп линията под надлез Родопи в града. Влакът е спрян. Извършва се оглед. По първоначални данни става дума за самоубийство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Мъж е прегазен от влак в Пловдив"}
{"url": "https://trud.bg/%d1%82%d0%b0%d1%81%d0%b5%d0%b2%d0%b0-%d1%81%d0%b8%d0%bb%d0%bd%d0%b0-%d0%b2%d0%bb%d0%b0%d0%b4%d0%b8%d0%bd%d0%be%d0%b2%d0%b0-%d0%ba%d0%be%d0%bb%d0%b5%d0%b1%d0%bb%d0%b8%d0%b2%d0%b0/", "text": "Катрин Тасева се движи трета след първите два уреда при индивидуалистките на Световната купа по художественат гимнастика в Пезаро (Италия). Тя получи 18,450 точки на обръч и 17,450 т. на топка. Невяна Владинова пък заема 7-о място при завръщането си след лечение на контузия. Плевенчанката представи колебливо новите си съчетания – 17,300 т. на обръч и 17,000 т. на топка. Води Дина Аверина (Русия, 37,750 т.) пред Линой Ашрам (Израел, 36,850 т.).", "date": "2018.04.14", "title": " Тасева силна, Владинова колеблива"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b2%d1%82%d0%be%d1%80%d0%b8%d1%8f-%d1%82%d1%83%d1%80%d0%bd%d0%b8%d1%80-%d0%bf%d0%be-%d0%b2%d0%be%d0%b4%d0%bd%d0%be-%d1%81%d0%bf%d0%b0%d1%81%d1%8f%d0%b2/", "text": "Заместник- кметът по строителство и сигурност на община Благоевград инж. Емилия Тунева официално откри втория турнир по водно спасяване. Тя поздрави организаторите, треньорите, участниците и всички гости от името на кмета на община Благоевград д-р Атанас Камбитов за инициативата, като пожела успехи и здраве. Инициативата започна с едноминутно мълчание във връзка с обявения национален траур в памет на загиналите жертви от катастрофата на магистрала „Тракия”. В тазгодишното издание на турнира участват 19 отбора и около 170 състезатели от цялата страна. В Благоевград пристигнаха представители от Велико Търново, Сандански, София и София област, Варна, Смолян, Севлиево, Академия на МВР, Добрич, Русе и Бургас. Гости пристигнаха и от Битоля, Македония. Спортното събитието се организира съвместно с „Водноспасителна служба“ към НС на БЧК и Дружество водни спасители и Община Благоевград. От тази година патрон на инициативата е Ичко Войвода, а статуетка- пластика, с неговия лик, ще бъде връчвана на победителите, класирали се на първо място,ежегодно. Състезанията продължават и утре /неделя/ от 10:00 часа в закрития плувен басейн на Спортен комплекс „Пирин“, когато ще бъде и церемонията по награждаването.", "date": "2018.04.14", "title": " Откриха втория турнир по водно спасяване в Благоевград"}
{"url": "https://trud.bg/%d0%b1%d0%b0%d1%80%d1%81%d0%b0-%d1%81-%d0%b2%d0%bf%d0%b5%d1%87%d0%b0%d1%82%d0%bb%d1%8f%d0%b2%d0%b0%d1%89-%d1%80%d0%b5%d0%ba%d0%be%d1%80%d0%b4-%d0%b2-%d0%bf%d1%80%d0%b8%d0%bc%d0%b5/", "text": "„Барселона“ счупи рекорда в Примера дивисион по поредни мачове без поражение три дни след фрапиращото отпадане от „Рома“ в Шампионската лига. Тимът на Ернесто Валверде надви „Валенсия“ с 2:0 в среща от 32 кръг на Ла Лига. По този начин каталунците записаха мач №39 за първенство без загуба, подобрявайки досегашното постижение на „Реал Сосиедад“ от 38 поредни двубоя от сезон 1979/80. Головете за домакините бяха дело на Луис Суарес и Самуел Юмтити.  Любопитно постижение съпътства и друг двубой от кръга, този между „Севиля“ и „Виляреал“ (2:2). Висам Бен Йедер от домакините получи червен картон след само 7 минути и 59 секунди на терена. По този начин нападателят стана най-бързо изгонената резерва в Ла Лига през настоящата кампания. Равенството пък остави отборът на Винченцо Монтела извън топ 6 и участието в Европа през следващия сезон продължава да е под въпрос.", "date": "2018.04.14", "title": " „Барса“ с впечатляващ рекорд в Примера"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d1%81%d0%ba%d1%80%d0%b8%d0%bf%d0%b0%d0%bb-%d0%b5-%d0%be%d1%82%d1%80%d0%be%d0%b2%d0%b5%d0%bd-%d1%81-%d0%b2%d0%b5%d1%89%d0%b5%d1%81%d1%82%d0%b2%d0%be-%d0%b8%d0%b7/", "text": "Независима експертиза на веществата, използвани при инцидента в Солсбъри, е открила следи от химически оръжия, стоящи на въоръжение в САЩ, Великобритания и страните от НАТО. Това заяви министърът на външните работи на Русия Сергей Лавров, цитиран от ТАСС. „Тази лаборатория, в която съм убеден, че работят професионалисти и държащи на своята репутация учени, стигна до следните резултати – цитирам дословно: след проведената експертиза в пробите са намерени следи от токсичния химикат BZ и негови производни, отнасящи се към химическите оръжия от втора категория, в съответствие с Конвенцията за забрана на химическото оръжие“, заяви Лавров. „Тази рецептура е била на въоръжение в САЩ, Великобритания и други страни от НАТО. В Съветския съюз и Русия не е осъществявана разработка и не са се натрупвали подобни химически въоръжения“, каза Лавров. По думите му, в пълния текст на доклада на Организацията за забрана на химическите оръжия (ОЗХО) за отравянето на бившия полковник от военното разузнаване на Русия Сергей Скрипал и неговата дъщеря Юлия не се съдържа терминът „новичок“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Лавров: Скрипал е отровен с вещество, използвано от НАТО"}
{"url": "https://trud.bg/%d0%b4%d0%b5%d1%81%d0%bf%d0%be%d0%b4%d0%be%d0%b2-%d0%b0%d1%83%d1%82-%d0%b4%d0%be-%d0%ba%d1%80%d0%b0%d1%8f-%d0%bd%d0%b0-%d1%81%d0%b5%d0%b7%d0%be%d0%bd%d0%b0/", "text": "Кирил Десподов, голямата звезда на ЦСКА, е под въпрос за оставащите мачове на тима до края на сезона. Офанзивният футболист лекува контузия, получена в дербито с „Лудогорец“ в началото на месец април. Крилото продължава да изпитва болки в глезена и заради тях пропусна последните два мача на „армейците“ – загубата от „Левски“ за купата на България с 0:2 и съботния разгром над „Верея“ с 5:1.  Много е вероятно българският национал да остане извън групата и за предстоящото дерби със „сините“ в сряда за първенство.  Иначе ЦСКА не срещна абсолютно никакви трудности срещу аутсайдера в първата шестица „Верея“. Божидар Чорбаджийски, капитанът на „червените“, вкара голове близнаци, а Роланд Алберг заби други два.  Накрая точен бе и Станислав Манолев от дузпа.  Голмайсторът на отбора Фернандо Каранга пък изгледа убедителния успех от трибуните, изтърпявайки втория и последен мач от своето наказание за натрупани картони.  Преди срещата бразилецът, който празнуваше своя 27 рожден ден, раздаде куп автографи.", "date": "2018.04.14", "title": " Десподов аут до края на сезона?"}
{"url": "https://trud.bg/%d0%b4%d0%b1%d0%b3-%d0%bd%d0%b0%d0%bf%d1%83%d1%81%d0%ba%d0%b0-%d1%80%d0%b5%d1%84%d0%be%d1%80%d0%bc%d0%b0%d1%82%d0%be%d1%80%d1%81%d0%ba%d0%b8%d1%8f-%d0%b1%d0%bb%d0%be%d0%ba/", "text": "Националният съвет на „Движение България на гражданите“ взе решение да напусне коалицията Реформаторски блок. Няма да бъдем повече част от РБ, защото част от партиите не заявиха категорично, че желаят да бъдат опозиция и на действия на прокорупционното управление на ГЕРБ и „Обединени патриоти“, заяви председателят на ДБГ Димитър Делчев. Ще водим разговори с политически партии, които също смятат, че този феодален модел на управление на държавата и общините трябва да бъде спрян. ДБГ, обаче, внимава да не влезе в тактическа коалиция, защото цел е да работим за по-широко обединение на демократично мислещите хора, не на партийни елити, каза още Делчев. Трябва да направим нещо трето – по-добро от ГЕРБ и БСП, което да им бъде техен контрапункт, допълни той. Според думите му бъдещото обединение трябва да си постави за задача подреждането на държавата така, че качеството на живот да е съизмеримо със Западна Европа, за да останат младите хора в България. Това, което ние си поставяме като задача, е максимално отворена коалиция, единодействие срещу това управление – не да влизаме в тактически сглобки, каза Димитър Танев, член на Изпълнителния съвет на ДБГ. Само с обединена демократичната общност може да преборим корупционния модел на ГЕРБ и БСП, който се е окопал в управлението, допълни той. Има категорично отстъпление от нашите евроатлантически позиции от страна на управляващото мнозинство, което продължава да се снишава по важните теми в международен план, заяви Найден Зеленогорски, заместник-председател на ДБГ. Половинчато беше становището по случая Скрипал, в момента за кризата в Сирия също няма ясна позиция. Трябва да бъдем част от позицията на ЕС и НАТО, защото тук говорим за доверие и отговорност, добави той. Предедателят на парламентарната група на един от партньорите казва, че нашият път е Евразия, а ГЕРБ също отстъпват от евроатлантическата посока и това не можем да допуснем, добави Зеленогорски. Националният съвет на ДБГ възложи на ръководството да проведе поредица от срещи с политически партии, професионални съюзи, организации и в координация с гражданското общество да набележи най-неотложните проблеми за решаване, както и да изготви политическа програма с мерки за решаването им. Структурите на партията ще се готвят за местните избори и имат задачата да излъчат местни лидери, които да победят феодалния модел на управление в общините.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " ДБГ напуска Реформаторския блок"}
{"url": "https://trud.bg/%d0%b1%d0%b0%d1%88%d0%b0%d1%80-%d0%b0%d1%81%d0%b0%d0%b4-%d0%b2%d1%80%d0%b5%d0%bc%d0%b5-%d0%b5-%d0%b7%d0%b0%d0%bf%d0%b0%d0%b4%d0%bd%d0%b8%d1%82%d0%b5-%d1%81%d0%b8%d0%bb%d0%b8-%d0%ba%d0%be%d0%b8%d1%82/", "text": "Президентите на Сирия и на Иран Башар Асад и Хасан Роухани са обсъдили по телефона детайлите на ракетния удар на САЩ, Франция и Великобритания по Сирия, предава РИА Новости. „Време е западните сили, които подкрепят тероризма, да признаят, че са загубили контрол. Те чувстват, че са загубили доверието на своите народи и на света“, Асад е цитиран от пресслужбата на сирийското президентство. На свой ред президентът на Иран осъди бомбардировката на Сирия и потвърди, че Техеран ще продължи да стои на страната на сирийското ръководство и неговия народ. Роухани също така изрази увереност, че агресията на западните страни няма да отслаби буха на сирийците в борбата срещу тероризма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Башар Асад: Време е западните сили, които подкрепят тероризма, да признаят, че са загубили контрол"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d1%81%d1%82%d1%8a%d1%82-%d0%bf%d1%80%d0%be%d1%84-%d0%b4-%d1%80-%d0%b1%d0%be%d1%8f%d0%bd-%d0%b4%d1%83%d1%80%d0%b0%d0%bd%d0%ba%d0%b5%d0%b2-%d0%bf%d1%80%d0%b5-2/", "text": "– „Мътенето“ не е само на едно, а на няколко „взривоопасни“ яйца. От една страна, все по-остро се поставя въпросът „Да гръмна или не?“, който е доста по-опасен от хамлетовското му звучене. И САЩ, и Русия, нямат спечелена война след Втората световна; това е тежка екзистенциална криза, особено ако се отчете, че те загубиха и позициите си на лидери, на пионери на социално-икономическото развитие. Конкретно за България: Дамаск изглежда много, много далече, но той всъщност е по-близо, например, от Амстердам. Ако сирийската криза прерасне в глобална война, успокоителното за нас е, че няма да усетим скоростта на удара върху главите ни. Именно по тези причини България и Европейският съюз нямат друга алтернатива, освен да спрягат трибуквеното „мир“. От друга страна, след многогодишни усилия бе подписано знаменателното Парижко споразумение за климата. Това добре, но лошото е, че САЩ нямат традиции за приемственост на международните договорки и новият президент побърза да се оттегли подписа на страната си. САЩ остават в ерата на нефта и въглищата – наистина ли не осъзнават предизвикателствата на климатичните промени и наистина ли нямат иновативни решения? Когато Гренландските ледове се топят, наводненията са в Индонезия, но и в Маями. Прекратяването на антропогенните промени в климата също няма алтернатива. От трета страна, позатихналите търговски войни също припламват с нова сила. САЩ срещу Китай; САЩ и ЕС срещу Русия чрез санкции; и т.н. – С други думи, светът има три непосредствени алтернативи: (1) самоубийство чрез ядрена война – за 24 часа; (2) самоубийство чрез необратими антропогенни климатични промени – за 24 години; (3) вечни международни търговски войни – за 240 години. И идва четвъртата алтернатива – координирани международни действия за мир, хармонично икономическо развитие и социален просперитет. Ще се съгласите, че по-лесното решение е да се натисне едно червено копче, отколкото да се подготви солидарно решение за глобално развитие. Неговата подготовка ще е по-сложна, отколкото да се акомпанира за „свободен глобален пазар“. – Моето поколение сме динозаври, които си спомнят много по-различни светове. След Втората световна война предизвикателствата бяха пред двата лагера: капитализъм и социализъм. „Чистите“ им форми днес са скъпи покойници. След „окончателната победа“ на либералната демокрация изглеждаше, че се формира еднополюсен свят. И този „край на историята“ маркира своя край. Днес имаме многополюсен свят в който няма „пръв“, но има много „последни“, които все по-упорито ще защитават правата си. „Западът“ (Северна Америка, Европа и Централна Азия), доколкото може да го разграничим условно, е с население 1,3 млрд. души; останалият свят – с 6,2 млрд. души. Китай и Индия – двата световни демографски гиганти, скоро ще бъдат с 3,0 млрд. население, а вече имат общо над два пъти повече, отколкото съвкупният „Запад“. „Размерът има значение“, колкото и да не ни се иска; кажете на някой, че сте от важна „демократична“ западна страна с 0,01% от световното население, за да ви се смеят от сърце! – По БВП на човек от населението Северна Америка е лидер с над 56 000 долара, Европа и централна Азия я следват с над 22 200 долара, но Източна Азия и Тихоокеанският регион вече са с около 10 000 долара, а Южна Азия – с над 1 600 долара. Обратно казано, в икономическо отношение Западът започва да отстъпва на Изтока – пресметнато като население по БВП на човек. Проблемът е, че Западът е бегач на къси разстояния и е склонен на бързи решения, докато Изтокът е маратонец с нарастваща енергия и желание за влияние в по-големи мащаби. Нека не се правим на слепци: ако Индия не беше подписала Парижкото споразумение за климата, от него нямаше да има смисъл; ако Китай сега проявява търпимост някой отдалече да паркира военните си кораби в близки до неговите води, това няма да е вечно. Западният „империализъм“ (на нас не ни харесва тази дума, но на другите хора по света – още повече) трябва да склони глава пред по-добри планове за глобално развитие. – Спокойствието не винаги е положителен признак; най-голямо спокойствие цари в гробищата. Под повърхността на спокойствието се вихрят множество нерешени проблеми: уж сме европредседатели, а сме извън Шенген и Еврозоната; уж имаме ведри „нови“ политици, а те пращат Пекин във Виетнам; уж сме добре, а населението се стопява или бяга от страната; уж сме с хубави темпове на растеж, но оставаме трайно последни в ЕС; уж сме с нарастващи доходи, но сме с двадесетгодишни автомобили; уж имаме автомобили и нови магистрали, но нямаме пътища без множество ококорени дупки; и т.н. Всичко в България започва с „Булгар, булгар!“, но продължава с голямо „Уж“. Сега уж вкарваме Западните Балкани в Европейския съюз (светла перспектива за тях!), а ще ги добутаме до НАТО (светла перспектива за атлантиците). Хайде на бас! Има и една доста подличка подробност. Даже да влязат някога в ЕС, страните от Западните Балкани ще прескачат България като влиятелен партньор. Затова, наистина, най-добре е да огледаме собствените си проблеми – те са огромни. – „Все още“ е равно на плюс безкрайност. През януари 2018 г. 22 от 28-те държави-членки на ЕС (Дания, Италия, Кипър, Австрия, Финландия и Швеция бяха изключенията) имат минимална работна заплата, „административно“ определена на национално равнище, както и всички страни-кандидатки за членство в ЕС (Черна гора, Бивша югославска република Македония, Албания, Сърбия и Турция). Тя варира значително в държавите-членки, като е от 261 евро в България, 400 евро в Литва, 407,30 евро в Румъния… до 1999 евро в Люксембург. Минималната заплата в България ще продължи да се увеличава „административно“ (едрият капитал не иска и стотинка увеличаване!) – от 510 лв. сега, на 560 лв. от 1 януари 2019 г., на 610 лв. от 2020 г. и на 650 лв. от 2021 г. – колкото е била в Румъния през 2017 г. На 1.01.2021 г. работещият българин с най-ниска заплата ще получава 650 лв. бруто, обаче нето ще е 504.39 лв. (след приспадане на данъци и осигуровки) – едно „достойно европейско възнаграждение“?! А пенсиите под 321 лв. са, извинявам се за точната формулировка, „геноцидно“ ниски – под линията на бедността, определена официално от Министерския съвет за 2018 г. Казано точно, над 2 млн. души имат проблеми с ежедневното си оцеляване – много повече, отколкото преди „промените“! Това „правилно“ развитие ли е? Но не може да сее обобщава че „българите са зле“. Имаме вероятно десетина милиардери, точно 100 904 милионери (по данни на БНБ) и вероятно още толкова неизвестни зад граница. Това са към 3% от населението. Срещаме и щастливи синоптици! – Причините за нещастието на 97% от българите са две. Външната причина е че на централата на ЕС и през ум не й минава идеята за необходимостта от догонващо развитие на най-слабите членове на съюза. Вътрешната причина е по-ниският интелектуален капацитет на управляващите – които и да са те, както и зависимостта им от „големия бизнес“ и, вероятно, тлъстите пачки. Най-лошото съчетание е неграмотност, корумпираност и високомерие. Има ги в излишък, макар и в различни комбинации при всички. Затова и „Българското чудо“ засега се отлага. България не е икономически, политически или социален „тигър“ (като азиатските), за да се хвали с успехи. Дръглив осоговски кон по време на европейска зима. – На предприемачите все държавата им е крива – премного „административна тежест“, премного данъци, премного регулации… Страданията и воплите на българския „частник“ се чуват и отвъд Слънчевата система. Но когато им предоставиш точни сметки, че в други страни при същата производителност на труда заплатите са чувствително по-високи, те мълчат или отричат. Не е лошо по случай 200 годишнината на „мислителя на хилядолетието“ да се проучат новите български варианти на експлоатация, но не само на работниците. Да спестяваш за две пенсии, а да получаваш по-малко от една; да плащаш за кашкавал, а да купуваш палмово масло; да мислиш, че си спечелил на лотария 100 000, а да ти ги плащат 10 години и т.н. – това също са форми на експлоатация. В много подобни отношения българският предприемач е наистина новатор! Така че, когато живееш в такава страна, когато те експлоатират безобразно и разнообразно, когато почти 30% не завършват училище, когато те управляват много неграмотни и корумпирани, не може да не се чувстваш „интелектуален“ дебил. Въпреки че процентът, който споменавате, може да се окаже подценен за българските възможности. – До към 2000 година имаше нещо като вяра в ползата от доброто образование. Почти две десетилетия какофонията е пълна: много специалности с привлекателни заглавия за лапнишарани; много „бързи“ професори и доценти; много „лесно“ завършване (все пак, 4-5 години е нужна таксата на всеки студент – защо той да бъде късан?). И все пак, за едни 5-10-20% от студентите си заслужава да се работи – водачите на една нация не са армия, а единици, но стойностни единици. А става дума за нашите деца и внуци!   Боян Дуранкев е роден на 2 май 1951 г. Икономист, специалист по маркетинг и стратегическо планиране. През 1980 г. завършва социално-икономическо планиране в Университета за национално и световно стопанство, където продължава неговата академична и научна кариера. Специализирал е в САЩ и Германия. През 1989 г. придобива степента доктор по икономика, през 1994 г. става доцент, а през 2010 г. – професор. Дуранкев е автор на повече от 70 статии, студии и книги. Преподавател по маркетинг и маркетингови комуникации в УНСС и във Висшето училище по застраховане и финанси.", "date": "2018.04.14", "title": " Икономистът проф. д-р Боян Дуранкев пред „Труд“: Най-лошото е неграмотност, корумпираност и високомерие\t\t\t"}
{"url": "https://trud.bg/%d0%bc%d0%be%d0%b1%d0%b8%d0%bb%d0%bd%d0%b8%d1%82%d0%b5-%d1%82%d0%b5%d0%bb%d0%b5%d1%84%d0%be%d0%bd%d0%b8-%d0%b2%d1%8a%d0%bd/", "text": "Онзи ден, във вторник, на 10 април, влязох в обновената сграда на правителството на Македония в Скопие. Не бях влизал дълго време, поне не след като Никола Груевски реши от някогашното партийно седалище на брега на Вардар, известно като „кубовете“, да направи лошо балканско копие на американския Бял дом. Отвън стиропор, отвътре позлатени парапети и бял мрамор. Впечатляващо, достатъчно провинциално, издаващо комплексите на предишния обитател на правителствената сграда. Преди да влезем на среща при премиера Зоран Заев, ни помолиха да оставим мобилните си телефони в специално помещение с безброй чекмедженца. Като в някой от столичните супермаркети- слагаш вътре телефона си, завърташ ключето и го взимаш със себе си. Спазихме препоръката дисциплинирано, е, спогледахме се, но всички ние в една или друга степен сме запознати с македонските политически нрави и особено със скандала с подслушването, за който Зоран Заев, тогава лидер на опозицията, имаше „топки“ да го извади на бял свят. Приехме го като нормална предпазна мярка, но после, в края на срещата ни, когато искахме да направим обща снимка със Заев, се оказа, че само той има мобилен телефон. Няма проблем, ето, после ще ви ги пратя на всеки. И се снимахме. Ако сте видели снимките от срещата във Фейсбук, фотографите са различни, мобилният е на Заев, а заслугата да ги видим публично е на д-р Милен Врабевски, който ги качи в мрежата и ни ги прати… Когато си тръгнахме, всеки си бръкна в чекмеджето и си взе апарата. Простичко и ефикасно, май. Изглежда скандалът с масовото подслушване на политици, общественици, бизнесмени, журналисти и кого ли не, още дълго време ще трови политическата и обществена атмосфера в Македония. Самият премиер Заев в четвъртък се изправи пред съда в Скопие по делото, в което се обвинява за даване на подкуп на местен бизнесмен по времето, когато беше кмет на Струмица. За изясняване на истината в съда бяха пуснати записи на разговори, които Заев изслуша и на които се основава обвинението. Никой от любопитковците-журналисти не бе пуснат в залата. След достатъчно продължителното заседание, когато Заев излезе, успя само да каже- бил съм подслушван в продължение на цели две години. Плътно и системно, без почивка… Предстоеше върхът на скандала с изнесените публично записи от Зоран Заев, Груевски реши да контраатакува. И той извади запис на негов разговор със Заев в качеството му на опозиционен лидер. Двамата се бяха срещнали в работния кабинет на премиера, където хората на Груевски бяха монтирали подслушвателни устройства. На тази среща Заев предупреди Груевски, че разполага с хиляди записи на телефонни разговори, които ще прозвучат като „истинска бомба“ в и без това напрегнатото общество в страната. Попитан откъде ги има, Заев отговори, че са му дадени от чуждестранни служби, без да ги назовава поименно. Това може би беше по-скоро опит да се скрият истинските източници на записите за масовото подслушване, отколкото някоя от активните чужди агентури в Македония да бъде посочена с пръст. Но този разговор, повтарям, проведен в работния кабинет на Груевски, същият, в който сега Заев седи и работи, после беше размахван като знаме срещу опозицията и нейния лидер за това, че той сътрудничи с чужди структури, значи е национален предател. Но в крайна сметка това не мина. Но поуката за богатите възможности на подслушване и в най-деликатните места в сградите на управляващите остана като обеца на ухото. И се превърна в травма, която очевидно скоро няма да зарасне. Затова- много сте ни симпатични, но ако обичате, мобилните телефони вън. Но ако това вече се е превърнало в рутинна процедура, никак не беше рутинна интерпелацията на опозиционната ВМРО-ДПМНЕ, както в Македония наричат вота на недоверие в парламента. Личната ми справка показва, че през всички години на суверенна и независима Македония е имало четири вота на недоверие- в различни години, и с различни действащи лица. Минал е само един- през 1992 година, в резултат на който падна първото правителството на суверенната нова държава, ръководено от Никола Клюсев. Тогава изгря звездата на младия лидер на социалдемократите Бранко Цървенковски, който се превърна в една от политическите емблеми на целия преход в бившата юго-република, преди малко след президентския си мандат да реши да се оттегли от активната политика. Доколкото се е оттеглил е друга работа, защото мине- не мине време , и някой подхвърли, че „Папата” на левицата отново е решил да атакува властта. И да я вземе с помощта на кръга от свои верни привърженици, които продължават да го боготворят и да са готови на политическа битка с него начело. Сега вотът на недоверие бе внесен от опозиционната ВМРО-ДПМНЕ, от нейния нов председател Християн Мицковски. Най-интересното в случая е, че след продължилия няколко месец бойкот на работата на парламента, ВМРО-ДПМНЕ върна своите депутати в Събранието с идеята да помогне за формирането на квалифицирано мнозинство от 2/3 от пратениците в подкрепа на реформаторските закони. Но вместо да гласува закони, партията обяви интерпелацията. При това за всичко, което управляващите от коалицията начело със СДСМ на Заев не са свършили, или са го свършили лошо. В това число и за подписването и ратификацията на Договора за добросъседство, приятелство и сътрудничество с България. Дебатът беше остър, в него се включи и бившият премиер Никола Груевски, в залата дойде и Зоран Заев. В крайна сметка вотът получи подкрепата само на 40 депутати от опозицията, докато управляващите отново демонстрираха парламентарно хладнокръвие, гарантирайки си успех само с два гласа над обикновеното мнозинство- 62…Така беше и при гласуването на Договора с България на 15 януари, така беше и при други случаи, което ме кара да повторя подозрението си за умело контролиран вот в такива случаи, при резерв от няколко гласа, хей така, за всеки случай. Не знам обаче тази игра с парламентарния риск докога ще продължи, и няма ли в един момент схемата да рухне. Може би затова през последните седмици, когато Заев си е у дома, търси да увеличи подкрепата си в Събранието, преди всичко за сметка на депутатите от партиите на албанците. Пазарлъкът не върви никак лесно, ето, лидерът на Алианс за албанците Зиядин Села категорично отказа да се върне във властта, освен ако това не стане чрез нови парламентарни избори. След събитията от 27 април миналата година, когато Села бе влачен из коридорите на парламента, дори се беше пуснал слух, че е убит, неговият авторитет сред албанските избиратели в Македония очевидно е нараснал. И вероятно заради това той си позволява да държи по-остър тон на премиера. Вероятно още му е сърдит заради подкрепата, която лично Заев оказа на кандидатите на Демократичния съюз за интеграция на Али Ахмети по време на местните избори на 15 октомври, и то тъкмо на местата, където Села се надяваше да спечели. Пример- родната му Струга. Иначе нещата около преговорите за името с Гърция вървят нормално, в смисъл, че колкото повече се приближават до края, толкова по-тежки стават проблемите за решаване. В четвъртък външните министри Козияс и Димитров бяха в Охрид, на 3и 4 май ще се видят в Солун, а на 11 и 12 май, много вероятно в София. Има ритъм на срещите им, а това дава оптимизъм. Оптимизъм носи и вестта, че Федерика Могерини и Йоханес Хан на 19 април ще бъдат в Скопие, за да представят доклада за напредъка на Македония по пътя към ЕС. Голямото очакване е те да обявят дата за начало на преговори на Скопие за членство. В същото време, както едно птиченце ми каза, там ще е и Бойко Борисов на среща на върха по дигиталната тема. Затова ми се струва, че тъкмо в тези дни в края на следващата седмица биха могли да се случат хубави неща за европейската перспектива на Македония. Защо пък не? Крайно време е…", "date": "2018.04.14", "title": " Мобилните телефони вън!\t\t\t"}
{"url": "https://trud.bg/%d0%bf%d0%b0%d1%82%d1%80%d0%b8%d0%b0%d1%80%d1%85-%d0%bd%d0%b5%d0%be%d1%84%d0%b8%d1%82-%d0%b8%d0%b7%d1%80%d0%b0%d0%b7%d0%b8-%d1%81%d1%8a%d0%b1%d0%be%d0%bb%d0%b5%d0%b7%d0%bd%d0%be%d0%b2%d0%b0%d0%bd-3/", "text": "Патриарх Неофит изказа съболезнования на официалната страница на Светия синод към близките и семействата на жертвите от злополучната катастрофа с автобус край Вакарел на магистрала “Тракия”. Вижте посланието на Негово Светейшество: ОБИЧНИ ВЪВ ВЪЗКРЪСНАЛИЯ ГОСПОД БРАТЯ И СЕСТРИ, В дните на Светлата седмица, когато прославяме Възкръсналия от мъртвите Христос Господ, „Който със смъртта Си смъртта победи“, неочаквано пътно-транспортно произшествие помрачи душите и сърцата ни. Изпълнени със скръб, но и със упование и вяра във Възкръсналия Христос, поднесяме най-искрени съболезнования на близките на загиналите в катастрофата на автомагистрала Тракия, край Вакарел. Тежък момент, когато думите са безсилни да изразят изгарящата болка от загубата на хората. Блажени са ония, които Господ е избрал и приел, защото душите им ще бъдат настанени на място, където няма болка, ни печал, нито въздишка, а живот безкраен, там, където грее Божието лице. Отправяме молитва към небесния ни Отец, да упокои душите на новопреставилите се Божии раби в селенията на праведните, в мястото на праотца ни Авраама! Господ да утеши близките на загиналите в злопоучната трагедия, като им дарува сили да превъзмогнат скръбта от тежката загуба. Отправяме молитва към Всеподателя Бога за здравето и бързото възстановяване на пострадалите и ранените. Вечна и блажена да бъде паметта на загиналите в пътно-транспортното произшествие! + Неофит Митрополит Софийски и Патриарх Български АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Патриарх Неофит изрази съболезнования по повод катастрофата край Вакарел: Тежък момент, когато думите са безсилни "}
{"url": "https://trud.bg/%d0%bc%d0%b0%d0%bb%d0%ba%d0%b8%d1%8f%d1%82-%d1%81%d1%82%d0%be%d1%80%d0%b0%d1%80%d0%be-%d1%81%d0%b5-%d0%b7%d0%b0%d0%b8%d0%b3%d1%80%d0%b0-%d1%81-%d0%b5%d0%bc%d0%b8%d0%bb%d0%b8%d1%8f/", "text": "И най-младият представител на семейство Стораро – Емрах, стартира своята музикална кариера. 15-годишният талант атакува попфолк сцената с парчето „По такива си падам”, което е дует със звездата на „Пайнер” Емилия. Проектът получи близо 300 000 преглеждания в ютюб само за първите 24 часа от излизането си. Емо, както го наричат неговите близки и приятели, „изпревари” по-големия си брат Фики и направи своите първи крачки в бранша цели 3 години по-рано от него (Фики започна професионално да се занимава с музика на 18 години). Малкият син на Тони Стораро учи в 66-то СОУ „Филип Станиславов” и е в IX клас. Свири на китара от 4 години и се е снимал като китарист в клипа на баща си „Искам да ме чувстваш”. От 2 години ходи на уроци по пеене при изпълнителя Георги Симеонов JJ. Мечтата му е да стъпи на голяма сцена и да изнася самостоятелни концерти. Първата му певческа изява в телевизионен ефир е за предаването „Тази неделя” по Би Ти Ви. Баща му свири на пиано, а той – едва 7-годишен, изпълнява Shutka i topana. За последно демонстрира музикален талант преди няколко седмици в предаване на Мартин Карбовски, посветено на талантливите деца на легендите на попфолка. Идеята за създаването на „По такива си падам” дошла от самата Емилия, която поканила Емрах да участва в парчето като нейна дуетна половинка. След като той се съгласил, двамата заснели и видеото към песента, което представлява символична „борба” между влюбени. Музиката и аранжиментът са на Diamond Beat Production, а текстът е на Анастасия Мавродиева и Росен Димитров.   Емо много искаше да тръгне по този път, музикантския, и ето че тази седмица постави началото с дуета с Емилия. Няма да пришпорваме нещата, сега на първо място е училището. Но му желая късмет, дано да достигне успехите на батко си Фики и да стане професионалист. Това заяви пред „Труд” Тони Стораро относно професионалния прощъпалник на младия Емо в попфолк жанра. Неговият брат Фики също го подкрепи за началото на кариерата. „Музикалният дебют на брат ми Емрах Стораро. Успех, братле!”, написа във фейсбук изпълнителят на „С друг ме бъркаш”.", "date": "2018.04.14", "title": " Малкият Стораро се заигра с Емилия\t\t\t"}
{"url": "https://trud.bg/%d1%81%d0%b8%d1%80%d0%b8%d0%b9%d1%81%d0%ba%d0%b8%d1%8f%d1%82-%d1%80%d0%b5%d0%b6%d0%b8%d0%bc-%d0%be%d1%81%d1%8a%d0%b4%d0%b8-%d0%b2%d0%b0%d1%80%d0%b2%d0%b0%d1%80%d1%81%d0%ba%d0%b0%d1%82%d0%b0/", "text": "Сирийският режим осъди „варварската и брутална агресия” на западните страни след  , нанесени малко преди зазоряване от Съединените щати, Франция и Великобритания срещу сирийски военни бази, предадоха световните агенции. „Тези удари имат за цел да попречат на мисията на Организацията за забрана на химическите оръжия (ОЗХО), която трябваше да започне днес разследване в Дума на предполагаемата химическа атака”, пише в сирийската агенция Сана. „Главната цел е да попречи на работата на екипа, да изпревари неговите заключения и да окаже натиск над мисията, в опит да се прикрият лъжите и измислиците на Запада”, гласи съобщението, публикувано в агенцията. От сирийското външно министерство заявиха, че въздушните удари тази нощ по никакъв начин няма да повлияят на решителността на сирийската армия да засили борбата срещу бунтовниците и да възстанови контрола над цялата страна. „Тази агресия само ще разпали напреженията в света и ще застраши международната сигурност”, коментираха източник от сирийското външно министерство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Сирийският режим осъди „варварската и брутална агресия” на западните страни"}
{"url": "https://trud.bg/%d1%81%d0%b2%d0%b8%d0%b4%d0%b5%d1%82%d0%b5%d0%bb-%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0%d1%82%d0%b0-%d0%ba%d1%80%d0%b0%d0%b9-%d0%b2%d0%b0%d0%ba%d0%b0%d1%80%d0%b5/", "text": "Много хора подминаха автобусната катастрофа на магистрала „Тракия” вчера. Това каза пред   Николай Либезийски, един от първите втурнали се да спасяват ранени при инцидента. Той е пътувал в кола непосредствено след автобуса. „Спрях веднага, жена ми се обади на 112. Слязох от колата, видях, че под автобуса има друга кола – тази, която го е ударила”, обясни очевидецът. „Имаше хора, починали на място, бяха изпаднали от автобуса вдясно. Двигателите работеха, имаше теч на гориво. Счупихме предния прозорец, за да излизат хората. Намерихме шофьора, който също беше излязъл навън. Върна се да загаси двигателите, за да не стане пожар”, разказа той. По думите му е имало паника сред пътниците. „Лошото е, че малко коли спират, много хора подминаха ситуацията. Малко се отзоваха, за да дадат първа помощ. Подмина ни дори кран, който искахме да спрем и викахме, а той можеше да повдигне автобуса, отдолу имаше заклещени хора. Наложи се да излезем на магистралата и насила да спрем товарна кола, за да издърпаме колата под автобуса”, поясни Либезчийски. Той подчерта, че службите на място са реагирали адекватно и е създадена добра организация. Журналистът Димитър Шумналиев, който също е станал свидетел на първите минути след катастрофата, обясни, че шофьорката на леката кола, която е блъснала автобуса, е била потресена и изпаднала в шок. Пострадалите от катастрофата, настанени в реанимацията на столичната болница „Св. Анна”, са стабилизирани и контактни. Засега не можа да кажа, че е преминала опасността за живота им, все още състоянието им е тежко. Бяха направени операции на шестима пациенти, предимно ортопедични. При единия от пациентите е имало опасност от ампутация на ръката, но хирурзите са я спасили, заяви говорителят на болницата Антон Луков. Една от пациентките е била 10 часа на операционната маса. В „Пирогов” бяха настанени четирима ранени – две жени, мъж и дете. Детето е в стабилно състояние и няма опасност за живота. Мъжът, който е бил с контузия и рана на главата, е освободен от болницата. Едната от пациентките е в хирургична клиника със счупени ребра и в е стабилно състояние. Майката на детето е в травматологична клиника, каза директорът на болницата проф. Асен Балтов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Свидетел на катастрофата край Вакарел: Много хора подминаха на магистралата "}
{"url": "https://trud.bg/%d0%bc%d0%b8%d0%bd%d0%b8-%d0%b5%d0%ba%d1%81%d0%ba%d1%83%d1%80%d0%b7%d0%b8%d0%b8-%d0%b2-%d1%80%d0%b5%d0%b3%d0%b8%d0%be%d0%bd%d0%b0-%d1%89%d0%b5-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%be/", "text": "Мини екскурзии в десет лъча, които обхващат туристически дестинации в целия регион, планират от Общинската агенция по туризъм „Царевград Търнов” за началото на туристическия сезон. Три от местата са свързани с религиозния туризъм и включват манастири и църкви около Велико Търново. Сред забележителностите, които ще имат възможността да посетят туристите, са паметници в околностите на града, но и в Етъра, Габрово, Елена, Трявна и Дряново. „Идеята ни е да увеличим престоя на туристите в града. Когато туристът дойде за един уикенд, ние да му предложим за половин ден да разгледа нещо, което е около Велико Търново”, поясни Борислав Йорданов, управител на Общинската агенция по туризъм „Царевград Търнов”. Всеки момент ще започне продажбата на билети за Третия летен сезон на „Сцена на вековете”. От Общинския туроператор продължават промотирането на хълма „Трапезица”, както и една от новите туристически атракции на старата столица – паркът „Мини България”. Продължава и провеждането на успешно стартиралата през лято 2017-а игра „Тайната на деветте ключа”. В края на месец март във Велико Търново вече пристигнаха туристите, които пътуват с круизни кораби по р. Дунав. Туристите от Латинска Америка са изключително активни през последните години, за тях Велико Търново е нова дестинация и градът и забележителностите, които предлага, са интересни за тях. Има заявен интерес и от испански и италиански туристи, а през великденските празници сред най-активните са били румънците. „Те бяха доста впечатлени от нас още от борсата в Букурещ, в която участвахме”, посочи Борислав Йорданов. Един от проблемите, които стоят пред туризма в града и региона, остава недостигът на леглова база и то в моментите, когато по време на големи мероприятия на едно място трябва да се настанят голям брой хора. „Това е проблем и неудобство, но се надявам в бъдеще да се вземе предвид от бизнеса”, коментира още Йорданов. Около 22-ма са хората, които целогодишно работят в екипа, ръководен от Борислав Йорданов. По време на летния сезон бройката нараства и достига 28-30 души, включително с двата екипа, които отговарят за аудио-визуалния спектакъл „Звук и светлина” на крепостта Царевец. По време на мащабни събития като предстоящото изложение „Културен туризъм” агенцията привлича и студенти, които на терен надграждат наученото в университета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Мини екскурзии в региона ще предлага Общинската туристическа агенция „Царевград Търнов”"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%8f%d1%82-%d1%80%d0%b5%d0%b6%d0%b8%d1%81%d1%8c%d0%be%d1%80-%d0%bc%d0%b8%d0%bb%d0%be%d1%88/", "text": "Известният американски режисьор от чешки произход Милош Форман е починал на 86-годишна възраст, съобщи Франс прес като цитира чешки медии. Форман е починал внезапно след кратко боледуване, се казва в информацията на чешките медии, които цитират съпругата му Мартина. Той е носител на награда “Оскар” за филмите  “Полет над кукувиче гнездо” и “Амадеус”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Почина американският режисьор Милош Форман"}
{"url": "https://trud.bg/%d1%8e%d0%bd%d0%ba%d0%b5%d1%80-%d0%b8%d0%b7%d0%bf%d1%80%d0%b0%d1%82%d0%b8-%d1%81%d1%8a%d0%b1%d0%be%d0%bb%d0%b5%d0%b7%d0%bd%d0%be%d0%b2%d0%b0%d1%82%d0%b5%d0%bb%d0%bd%d0%be-%d0%bf%d0%b8%d1%81%d0%bc/", "text": "Председателят на Европейската комисия Жан-Клод Юнкер е изпратил съболезнователно писмо до премиера Бойко Борисов по повод катастрофата край Вакарел, предаде БНТ. С голяма тъга научих за трагичния инцидент в България, при който шестима загубиха живота си, а 23-ма бяха тежко ранени. В мислите и чувствата си съм със семействата и близките на пострадалите, пише Юнкер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Юнкер изпрати съболезнователно писмо до Бойко Борисов заради тежката катастрофа на “Тракия”"}
{"url": "https://trud.bg/%d0%bc%d0%b5%d0%b3%d0%b0%d0%bb%d0%be%d0%b4%d0%be%d0%bd-%d1%89%d0%b5-%d0%b7%d0%b0%d0%ba%d1%83%d1%81%d0%b2%d0%b0-%d1%81-%d0%bf%d0%bb%d0%b0%d0%b6%d0%bd%d0%b8-%d0%bc%d0%b0%d1%86%d0%ba%d0%b8-%d0%bf%d1%80/", "text": "Рекламната кампания на летния монстър трилър „Мега звяр” включи на скорост. Филмът е нов опит в поджанра на зрелищата за акули и ще се опита да капитализира върху славата на класиката на Спилбърг „Челюсти”. Сюжетът разказва за откриването на чудовищната праисторическа акула Мегалодон, която достига над 25 метра дължина и е вечно гладна. Това означава голям проблем за плажните мацки и мачовци през летния сезон. Основни атракции на „Мега звяр” са специалните ефекти, звездата Джейсън Стейтъм и нежното присъствие на две прекрасни дами – майсторката на татуировките Руби Роуз и азиатската перла Ли Бинбин. „Мега звяр” е режисиран от Джон Търтълтауб („Чиракът на магьосника”), a в ролите освен Джейсън Стейтъм, Ли Бинбин, Руби Роуз ще гледаме още Маси Ока, Клиф Къртис, Рейн Уилсън, Робърт Тайлър, Олафур Дари Олафсон, Джесика МакНейми, Уинстън Чао и др. Мегалодонът от Марианската падина ще изплува в кината в разгара на лятото.", "date": "2018.04.14", "title": " Мегалодон ще закусва с плажни мацки през лятото\t\t\t"}
{"url": "https://trud.bg/%d0%b1%d0%b0%d1%88%d0%b0%d1%80-%d0%b0%d1%81%d0%b0%d0%b4-%d0%be%d1%82%d0%b8%d0%b4%d0%b5-%d0%bd%d0%b0-%d1%80%d0%b0%d0%b1%d0%be%d1%82%d0%b0-%d1%81%d0%bb%d0%b5%d0%b4-%d1%83%d0%b4%d0%b0%d1%80%d0%b8%d1%82/", "text": "Броени часове след ударите сирийските власти разпространиха кадри с президента Башар Асад. Видеото с дължина 8 секунди показва Асад да влиза в президентския си дворец в Дамаск в делови вид. Клипът е озаглавен от Дамаск “Утрото на издръжливостта”. Видеото показва как Асад с костюм, вратовръзка и куфарче влиза в сградата, облицована с мрамор. През цялото време сирийският президент не обелва и дума. По-рано в столицата се състояха няколко демонстрации в подкрепа на правителството. Участниците в тях носеха сирийски, ирански и руски знамена. В 4.00 часа българско време тази сутрин САЩ, Великобритания и Франция започнаха да нанасят  по Сирия, заявявайки, че това е в отговор на използването на химическо оръжие в град Дума. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Башар Асад отиде на работа след ударите в Сирия (ВИДЕО)"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81%d0%b2%d0%b8%d0%ba%d0%b2%d0%b0-%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5-%d1%81-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd/", "text": "Министър-председателят Бойко Борисов ще проведе заседание с вицепремиерите Красимир Каракачанов и Екатерина Захариева и ръководителите на службите за сигурност. Ще бъде обсъдена ситуацията след последното развитие на . Това съобщиха от правителствената информационна служба.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Борисов свиква заседание с Каракачанов и Захариева за ударите над Сирия"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%bf%d1%80%d0%b8%d0%b2%d0%b5%d1%82%d1%81%d1%82%d0%b2%d0%b0-%d1%83%d0%b4%d0%b0%d1%80%d0%b8%d1%82%d0%b5-%d0%bd%d0%b0-%d1%81%d0%b0%d1%89-%d0%b2%d0%b5%d0%bb%d0%b8/", "text": "Немислимо е химическата атака в сирийския град Дума да бъде оставена без отговор. Тази позиция изрази говорителят на турския президент Ибрахим Калън, предаде  . Писменото изявление на президентския говорител хвърля вината за химическата атака върху сирийския президент Башар Асад. Припомнят се думите на турския лидер Реджеп Ердоган от вчера, че в Сирия от конвенционално оръжие загиват много повече хора, отколкото от химическо. „Целта трябва да бъде спиране на войната в Сирия“, се казва още в изявлението. По-рано турското Министерство на външните работи публикува позиция, че военната операция на Великобритания, Съединените щати и Франция е „подходящ отговор“ и операцията се приветства. Според турското външно ведомство военните престъпления не бива да остават ненаказани, но се подчертава и нуждата от общи стъпки на международната общност и на държавите-членки на Съвета за сигурност на ООН за недопускане на употребата на химическо оръжие. Любопитен детайл добави заместник-председателят и говорител на управляващата Партия на справедливостта и развитието Махир Юнал. По думите му Турция е имала информация за ударите преди нанасянето им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Турция приветства ударите на САЩ, Великобритания и Франция в Сирия"}
{"url": "https://trud.bg/%d0%b3%d0%b5%d0%bd%d0%b5%d1%80%d0%b0%d0%bb%d0%bd%d0%b8%d1%8f%d1%82-%d1%89%d0%b0%d0%b1-%d0%bd%d0%b0-%d1%80%d1%83%d1%81%d0%ba%d0%b0%d1%82%d0%b0-%d0%b0%d1%80%d0%bc%d0%b8%d1%8f-%d1%81%d0%b8%d1%80%d0%b8/", "text": "Началникът на Главното оперативно управление на Генералния щаб на руската армия генерал-полковник Сергей Рудской съобщи, че Сирия е успяла успешно да прихване 71 крилати ракети от общо 103 изстреляни от САЩ, Великобритания и Франция, предава ТАСС. „Според наличната информация общо са изстреляни 103 крилати ракети. Сирийските средства за ПВО, основата на които е съветско производство, успешно отрази ударите на авиационните и морски средства на поражение. Прехванати са 71 крилати ракети“, заяви генералът. Той също така заяви, че по предварителни данни сред мирното население и военнослужещите от сирийската армия няма пострадали. Генералът допълни, че в момента ситуацията в Дамаск и другите население места в страната е спокойна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Началникът на Генщаба на руската армия: Сирия е успяла успешно да прихване 71 от общо 103 крилати ракети, изстреляни от САЩ и съюзниците им"}
{"url": "https://trud.bg/%d0%b2%d1%8a%d0%b7%d0%b4%d1%83%d1%88%d0%bd%d0%b8%d1%82%d0%b5-%d1%83%d0%b4%d0%b0%d1%80%d0%b8-%d0%bf%d0%be-%d1%81%d0%b8%d1%80%d0%b8%d1%8f-%d0%bd%d0%b5-%d1%81%d0%b0-%d0%b4%d0%be%d0%b2%d0%b5%d0%bb%d0%b8/", "text": "Министерството на отбраната на Русия съобщи, че според наличната му информация въздушните удари по Сирия не са довели до жертви сред сирийските цивилни лии въоръжени сили, предава АФП. „Според първоначалната информация няма жертви сред мирните цивилни и сирийската армия“, съобщи високопоставеният руски офицер Сергей Рудской.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Въздушните удари по Сирия не са довели до жертви сред цивилното население, съобщава руското военно министерство"}
{"url": "https://trud.bg/%d0%bc%d1%83%d1%81%d0%ba%d0%b0%d1%82%d0%be%d0%b2%d0%b0%d1%82%d0%b0-%d0%b5-%d0%ba%d0%b0%d1%82%d0%be-%d0%b6%d0%b5%d0%bd%d0%b0-%d0%bf%d1%80%d0%b8%d0%b2%d0%bb%d0%b8%d1%87%d0%b0-%d0%be%d0%bf%d0%b8%d1%8f/", "text": "„Мускатовата ракия носи нрава на жена. Нежна и деликатна, най-първо те привлича с ухание, опиянява те с вкуса си, а към характера й се привързваш навеки”. Поетичните слова са изписани с едър мъжки почерк върху кориците на „Рецептурникь за пивка ракия” от 1890 г.  от Карнобатския край и е извор на вдъхновение за днешните майстори  Авторът сравнява лозето с рода, от който женихът взема бъдещата си съпруга. Както девойката се изпълва с добродетели от възпитанието и примера родителите си, така и гроздето извлича скъпоценни аромати от земята, където зрее. Бъчвата е като бащината къща. „Затвориш ли муската твърде дълго зад железни обръчи, пламъкът му ще угасне, ще натежи и няма да буди страст”, вещо разсъждавал поклонникът на тънки питиета. „Създадеш ли й домашен уют, жената ще добие чудна зрялост и мекота, ще стане блага и ласкава. Досущ като пивка мускатова ракия, отлежала в дъбова бъчва”. Уникалният за България и Балканите мускатов аромат на горски здравец и цвят от дива роза, с които в наши дни „Карнобатска Мускатова” спечели сърцата на българите, потвърждава тези думи. „Ценните ухания са извлечени от нашите лозя на плодородна Карнобатска земя. Гроздето зрее върху уникалната местност „Двете Лули”, където от векове старите карнобатлии са засаждали най-добрия Мускат Отонел.”, поясниха енолозите на „Винпром Карнобат. „Съвременните проучвания, които всяка година правим заедно с изтъкнати български учени показват, че песъкливо-каменистата структура на почвите, в съчетание с близостта до морето и умерения климат нямат аналог у нас, и са най-добри за засаждане на сорта Мускат отонел. Слънцето грее изобилно, липсват резки температурни колебания, камъните задържат топлината в корена на лозата и гроздето се налива със сладост. Добрият дренаж на почвата помага след дъжд водата бързо да слезе към затоплените корени. Така освен ценни захари се натрупват и невероятните аромати на горски здравец и дива роза”. След брането майсторите на ракията настойват гроздовата мъст с ципите за дълго време и провеждат ферментацията при ниски температури. Накрая дестилират, за да извлекат и концентрират ценните ухания.  Ни повече, ни по-малко – както повелява прочутият рецептурник от 1890 г. Но не в какви да е бъчви, а в стари, защото укротяват силата на муската без да го задушават. И обогатяват ракията с аристократични нотки на ванилия. Те са на голяма почит сред енолозите от Бордо, Брюксел и Лондон, които оцениха високо родната мускатова и наградиха Карнобатските ракии със Златен и няколко Сребърни медала. Съвременните майстори са убедени, че и в наши дни безименният съставител на рецептурника би бил горд с новата реколта на „Карнобатска Мускатова”, защото   Историци разказват, че точно такъв кръг на напредничави млади мъже, изучили винарските науки в най-добрите европейски школи, се бил формирал в Карнобат в средата на ХІХ в. и именно на тях дължим тайните на уникалния ракиен вкус. Из повелите на „Рецептурникь за пивъки ракии”: За да се насладят най-добре на уникалните мускатови аромати от горски здравец и дива роза, истинските познавачи следва да избират чаша с форма на лале и изящно високо столче. Препоръките, наследени от 1890 г. и днес са част от тънкостите на ракиения етикет. Специфичната форма развива ароматите и вкусовете на „Карнобатска Мускатова” в основата на чашата, а лекото стеснение в „гърлото” дава възможност на богатите мускатови ухания да се концентрират в пълна степен преди отпиване. Тъй като мускатовата ракия няма нужда от предварително затопляне в дланта, високото столче я оставя приятно охладена, дори човек да държи в ръка чашата през цялата вечер, разясниха още майсторите на сервирането. Като елитен сорт, Мускатът за Карнобатските ракии се бере на ръка само в часовете от 1 през нощта до 5.30 сутрин, при контролиран добив. Нощният гроздобер е сред най-екологичните способи за направа на класни ракии и вина, защото ниските температури съхраняват по естествен път танините и всички ценни микроелементи на плода. Лозята се натоварват минимално за да дават не повече от 600-800 кг/дка. Способът е бил пренесен от италианския град Конелиано преди два века, където тогавашните Карнобатските лозари изучавали винарските и агрономски науки. По думите на множество енолози, това е една от тайните за отличното качество и богатия аромат на гроздето в лозята на „Винпром Карнобат”.", "date": "2018.04.14", "title": " Мускатовата е като жена – привлича, опиянява и те задържа\t\t\t"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d1%83%d0%b4%d0%b0%d1%80%d0%b8%d1%82%d0%b5-%d1%81%d1%80%d0%b5%d1%89%d1%83-%d1%81%d0%b8%d1%80%d0%b8%d1%8f-%d0%b1%d1%8f%d1%85%d0%b0-%d0%bd%d0%b5%d0%be%d0%b1%d1%85/", "text": "Германският канцлер Ангела Меркел заяви, че ударите срещу Сирия са били “необходими и уместни”, предаде Франс прес. “Подкрепяме факта, че нашите американски, британски и френски съюзници поеха тази отговорност. Военната интервенция беше необходима и уместна. Международната общност осъди употребата на химически оръжия и предупреди сирийското правителство да не извършва повече нарушения”, заяви в изявление Меркел. В четвъртък тя обяви, че Германия няма да участва във военни действия, напомня АФП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Меркел: Ударите срещу Сирия бяха необходими и уместни"}
{"url": "https://trud.bg/%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d1%80%d0%b0%d0%b7%d0%b3%d0%bb%d0%b5%d0%b6%d0%b4%d0%b0/", "text": "Правителството на република България се обедини около обща позиция във връзка с въздушните удари на САЩ, Великобритания и Франция срещу Сирия заради предполагаемото използване на химическо оръжие в град Дума, каза вицепремиерът Екатерина Захариева след завършилото заседание при премиера Бойко Борисов. Българското правителство изрази категорична непримиримост срещу употребата на химическо оръжие и разглежда въздушните удари на САЩ и съюзниците в Сирия им като предупреждение срещу възможната употребата на химическо оръжие от режима в Дамаск в бъдеще. В Министерския съвет се проведе извънредно заседание под ръководството на премиера Борисов, на което беше обсъдена ситуацията след последното развитие на конфликта в Сирия. „Както многократно сме изразявали категоричната непримиримост срещу употребата на химическо оръжие, подчертаваме, че няма кауза, която да оправдава убийството на невинни граждани, сред които и деца. Използването на химическо оръжие е военно престъпление. Разглеждаме еднократната военна операция като предупреждение за прекратяване на подобни незаконни действия на сирийския режим в бъдеще. Същевременно изразяваме загриженост от възможна ескалация на конфликта и призоваваме всички страни и особено сирийския режим да преустанови всякакви действия, нарушаващи международното хуманитарно право“, каза Захариева и подчерта, че правителството ни изразява пълна подкрепа за работата на организацията  за забрана на химическо оръжие. „Виновните за химическата атака в град Дума трябва да бъдат разкрити и да понесат и да понесат съответната отговорност“, каза още Захариева. Премиерът Бойко Борисов е разговарял с временно управляващия нашата мисия в Дамаск. От разговора е станало ясно, че няма поражения на сградата на посолството, няма и жертви. От думите на вицепремиера Красимир Каракачанов стана ясно, че към момента няма непосредствена заплаха за сигурността на страната ни. „Няма непосредствена заплаха.  Информацията, която получаваме и от Дамаск, и от съседните посолства, включително и от Турция, е, че няма вълна, която да се движи от Сирия към Турция или от Турция към България. Въпреки всичко „Гранична полиция“, а същото така и военните, които участват при защитата на границата си изпълняват задълженията. Това е единична атака, която има за цел, както каза и самият американски военен министър – това е предупредителен изстрел и има за цел да предупреди управляващите  да не използват химически оръжия. След това самата реакция на останалите стани, които пък подкрепят правителството на Дамаск, е доста обрана и умерена“. Публикуваме пълния текст на декларацията на българското правителство: Многократно сме изразявали категорична непримиримост срещу употребата на химическо оръжие. Няма кауза, която да оправдава убийството на невинни граждани, сред които деца. Използването на химическо оръжие е равнозначно на военно престъпление. В отговор на поредната химическа атака срещу цивилни в Сирия, тази нощ коалиция от държави предприе ограничен ракетен удар по въздух по съоръжения, свързани с производството на химически оръжия. Целите са подбрани прецизно, за да се избегнат жертви. Разглеждаме еднократната военна операция като предупреждение за прекратяване на подобни незаконни действия на сирийския режим в бъдеще. Същевременно изразяваме загриженост от възможна ескалация на конфликта и призоваваме сирийския режим да преустанови всякакви действия, нарушаващи международното хуманитарно право. Необходимо е предприемане на мерки за деескалация, както и осигуряване на пълен и безпрепятствен хуманитарен достъп до жертвите на химическата атака в сирийския град Дума. Изразяваме пълна подкрепа за работата на Организацията за забрана на химическото оръжие и очакваме пълно съдействие за дейността на разследващите екипи на Организацията. Виновните за химическата атака в град Дума трябва да бъдат разкрити и да понесат съответната отговорност. България подкрепя усилия на международната общност, част от която сме и ние, за постигането на мир и намирането на политическо решение в Сирия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Захариева: Правителството разглежда ударите в Сирия като предупреждение за прекратяване използването на химическо оръжие\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%81%d0%bb%d0%b8%d0%b2%d0%b5%d0%bd-%d0%be%d1%82%d0%b2%d0%be%d1%80%d0%b8-%d1%82%d0%b5%d0%bb%d0%b5%d1%84%d0%be%d0%bd-%d0%b2-%d0%bf%d0%be%d0%bc%d0%be%d1%89-%d0%bd/", "text": "Кметът на Сливен Стефан Радев и общинското ръководство изразиха съболезнования на семействата и близките на загиналите при тежката катастрофа на автомагистрала “Тракия”, съобщиха от местната администрация. Сред жертвите е и 31-годишна жена от Сливен. Общината изрази готовност да окаже помощ на семейството на загиналата жена, както и на пострадалите сливенски граждани. За целта бе обявен телефонен номер 0885 707 540, на който хората могат да позвънят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Община Сливен отвори телефон в помощ на пострадалите при катастрофата на магистрала “Тракия”"}
{"url": "https://trud.bg/%d1%84%d0%b5%d0%b4%d0%b5%d1%80%d0%b8%d0%ba%d0%b0-%d0%bc%d0%be%d0%b3%d0%b5%d1%80%d0%b8%d0%bd%d0%b8-%d0%b5%d1%81-%d0%bf%d1%80%d0%b8%d0%b7%d0%be%d0%b2%d0%b0%d0%b2%d0%b0-%d0%b7%d0%b0-%d0%bd%d0%b5%d0%b7/", "text": "ЕС призовава всички държави, особено Русия и Иран, да използват влиянието си за предотвратяване на нова употреба на химическо оръжие, най-вече от сирийския режим. ЕС призовава всички страни в конфликта, особено поддръжниците на режима в Дамаск и неговите съюзници, да въведат незабавно прекратяване на огъня и да осигурят достъп на лекари и коридори за медицинска евакуация. Това се посочва в изявление на върховния представител на ЕС по външната политика и сигурността Федерика Могерини. ЕС осъжда решително многократната употреба на химическо оръжие от режима в Сирия, потвърдено от Организацията за забрана на химическите оръжия. ЕС беше уведомен за целенасочените удари на САЩ, Франция и Великобритания с ясната цел за предотвратяване на нови случаи на използване на химически вещества от сирийския режим срещу собствения му народ. ЕС подкрепя всяко усилие в тази посока, се допълва в изявлението АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Федерика Могерини: ЕС призовава за незабавно прекратяване на огъня в Сирия"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b4%d0%b5%d0%b9%d1%81%d1%82%d0%b2%d0%b8%d1%8f%d1%82%d0%b0-%d0%bd%d0%b0-%d1%81%d0%b0%d1%89-%d0%b2-%d1%81%d0%b8%d1%80%d0%b8%d1%8f-%d0%bd%d0%b0%d1%80%d1%83%d1%88%d0%b0/", "text": "Според руския президент Владимир Путин САЩ със своите действия в Сирия още повече задълбочават хуманитарната катастрофа и носят страдание на цивилното население и могат да провокират нова бежанска вълна. Същевременно той заяви, че  са в разрез с Устава на ООН и на международното право, след като не са разрешени от Съвета за сигурност на световната организация, предава РИА Новости. „Със своите действия САЩ още повече задълбочават хуманитарната катастрофа в Сирия, носят страдания на цивилното население, помагат на терористите, които вече седем години тормозят сирийския народ, провокират нова вълна от бежанци“, пише в заявление на Путин, представено от пресслужбата на Кремъл. „На 14 април САЩ с подкрепата на своите съюзници нанесоха ракетен удар по обекти на въоръжените сили и на гражданската инфраструктура на Сирия. Без санкция от страна на Съвета за сигурност на ООН и в нарушение с Устава ѝ, нормите и принципите на международното право е извършен акт на агресия срещу суверенна държава, която се намира начело в борбата срещу тероризма“, смята Путин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Путин: Действията на САЩ в Сирия нарушават международното право и могат да провокират нова вълна бежанци"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%b5%d0%bd-%d1%81%d1%8a%d0%b4-%d0%b1%d1%83%d1%80%d0%b3%d0%b0%d1%81-%d0%be%d1%82%d0%b1%d0%b5%d0%bb%d1%8f%d0%b7%d0%b0-20-%d0%b3%d0%be%d0%b4/", "text": "С тържествено Общо събрание за отчитане дейността през 2017 г. Апелативен съд – Бургас отбеляза 20 години от своето създаване. Събитието се проведе в зала „Георги Баев“ на Културен център Морско казино в гр. Бургас и бе съпътствано от изпълненията на млади бургаски творци и изпълнители. Честването на светлата годишнина уважиха г-жа Кети Маркова – съдия от Конституционния съд на Република България, представляващият Висшия съдебен съвет г-н Боян Магдалинчев, председателят на Върховния административен съд г-н Георги Чолаков, членовете на ВСС – г-жа Атанаска Дишева, г-жа Боряна Димитрова, г-жа Даниела Марчева, г-жа Вероника Имова, г-жа Калина Чапкънова, г-жа Олга Керелска, г-н Севдалин Мавров и г-н Георги Кузманов, главният инспектор от ИВСС г-жа Теодора Точкова, зам.- председателят на ВКС г-жа Светла Димитрова, председателите на апелативните съдилища в страната, областните управители на Бургас, Сливен и Ямбол, ръководители на съдилища и прокуратури от апелативния район, представители на адвокатурата в това число – Висшия Адвокатски съвет, Съюза на юристите в България и Адвокатска колегия – Бургас, бивши и настоящи съдии и съдебни служители.   В началото на тържеството председателят на съда г-жа Деница Вълкова представи кратка историческа справка за създаването на апелативните съдилища в страната и за техните  правомощията. Тя подчерта ролята на видния български юрист Мелкон Мелконян за създаването на Бургаския апелативен съд. „Преди да поеме кормилото на Апелативния съд съдия Мелконян е бил съдия на районно и окръжно ниво в Бургас, през януари 1991 г. е избран за председател на Окръжен съд – Бургас от Великото народно събрание. Една година по-късно е избран за член на Висшия съдебен съвет от квотата на съдиите, а на 1 април 1992 г. Висшия съдебен съвет го избира за заместник председател на Върховния съд на Република България. Съдия Мелконян участва активно в държавните обсъждания за ситуирането на апелативните съдилища по места и най-отговорно може да се отчете неговата заслуга за това в Бургас да има въззивна инстанция. Мелкон Мелконян ръководи Апелативният съд на Бургас от март 1998 г. до края на май 2004 г.“, посочи г-жа Вълкова. Плакет по случай 20-годишнината на съда, от името на съпругата на  покойния съдия Мелконян, получи неговият родственик – инспектор Ивайло Драгиев, началник на РУ-Средец.  Персонални плакети по повод юбилея бяха връчени  на ръководителите на Апелативния съд на Бургас през годините –  г-жа  Дора Чинева (от нейно име плакетът получи съдия Златина Иванова) и г-н Яни Бахчеванов.  Признание за заслуги получиха и г-жа Веселина Костадинова –   първият служител на съда, работила до 2006 г. като главен счетоводител,  и бившият съдебен секретар г-жа Желязка Дачева, отдала 43 години професионален живот на съдебната система, от които 20 години на Апелативен съд – Бургас.  Г-жа Вълкова прочете и част от поздравителния адрес на правосъдния министър, с който г-жа Цецка Цачева изпраща своите най-сърдечни поздрави и подчертава, че за тези 20 години съдиите от Апелативен район – Бургас неведнъж са доказвали, че са в състояние да отговорят на високите изисквания за качествено правораздаване. Преди същинската делова работа на събранието съдии и гости се насладиха на „Менует“ на Бетовен, представен от  квинтет от НУМСИ „Проф.Панчо Владигеров“. Бургаският артистичен дух се понесе в залата с изпълнената от младия  Стефан Куманов песен по текст на Недялко Йорданов “Момчето, което говори с морето“ и актьорския прочит на стихотворението на бургаския поет „Младостта се завръща“ от артиста и режисьор Пламен Каров. Участниците в събитието бяха поздравени и от вокална група „Изгревчета“. Малките таланти изпяха заедно с маестро Стефан Диомов емблематичната  бургаска песен „Ах, морето“ и предизвикаха буря от бурните аплодисменти. Отчитането на дейността на съдилищата от апелативния район на Бургас за 2017 г.  премина с кратка презентация, събрала в графики, диаграми и снимки най-важните моменти  от Доклада, задълбочен и наситен с предложения към ВСС, ИВСС и МП. Съдия Вълкова акцентира върху добрите резултати за качество и бързина на правораздаването на съдилищата и отразените постижения на българското правосъдие в Информационното табло на ЕК и подчерта, че това не са произволни цифри, а данни от достоверни официални документи, които са  леснодостъпни и могат да бъдат проверени от всекиго. „Апелираме тези от политиците, представителите на медии и неправителствени организации, които необосновано критикуват съдебната система да положат усилия непосредствено да се уверят в достоверността на отчетените данни, като  публично и недвусмислено  да отчетат устойчивостта на напредъка на съдилищата от района на Апелативен съд – Бургас, както и че всички съдилища в този апелативен район правораздават в съответствие с формалните усреднени критерии на европейските стандарти. Следва също да отчетат, че по конкретни направления,  в това число приключването на съдебните процеси в разумни срокове, обезпечеността с информационни технологии и безплатен интернет достъп на гражданите до интернет-страниците на съдилищата дори изпреварват редица от развитите държави членки на Европейския съюз“ , посочи председателят на Апелативен съд – Бургас. По повод юбилея съдиите и служителите от Апелативен съд – Бургас получиха поздравления от конституционния съдия г-жа Кети Маркова, представляващия ВСС г-н Боян Магдалинчев, който връчи на съдия Вълкова плакета на Висшия съдебен съвет, председателя на ВАС – г-н Георги Чолаков. Сърдечни пожелания по повод годишнината и добрата работа на съдиите поднесоха още главният инспектор на ИВСС г-жа Теодора Точкова, зам.-председателят на СЮБ г-н Йосиф Герон, г-жа Светла Димитрова, зам.-председател на ВКС, председателят на Апелативен съд- Варна, г-жа Ванухи Арекелян, апелативният прокурор на Бургас г-н Любомир Петров и др. На финала г-жа Вълкова покани присъстващите да разгледат картините на  бившия съдия Димитър Димитров, специално подредени  в залата за честването на юбилея  на Апелативен съд – Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Апелативен съд – Бургас отбеляза 20 години от началото на дейността си"}
{"url": "https://trud.bg/%d1%80%d0%b8%d0%b1%d0%b0%d1%80%d0%b8%d1%82%d0%b5-%d1%81-%d0%bf%d1%8a%d1%80%d0%b2%d0%b0-%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d1%8f-%d0%b7%d0%b0-%d0%ba%d0%b0%d0%bb%d0%ba%d0%b0%d0%bd/", "text": "“Вече извадихме първите мрежи с калкан, но уловът е слаб, не е като миналата година. Причина за това е студеното време, защото всяка риба обича по- топло море”. Това разкриха вчера пред “Труд”, риболовци, чиито кораби са донесли вече първия улов на калкана. Забраната за калкана започва от 15- ти април, тъй като от тогава се брои началото на размножителния му период. Затова преди да влезе в сила, мрежите се вадят и се прави равносметка на пролетния сезон. Два месеца след това забраната пада. “Снощи вдигнахме 130 мрежи. От тях извадихме едва 100 килограма калкан. Рибата е малко. Друга лодка вдигна 18 километра мрежи- вътре иваше 160 килограма калкан. Това е смешна работа. Пада се по 1 килогравм се пада на километър. Има малко ватос”, разказаха опитни риболовци.  Според други техни колеги, водата не е студена, но и те признават,че нещо в условията те пасва на рибата, затова не минава през наши води. “Калкан ще има, но най- вероятно след 15 дни. За съжаление, тогава улов няма заради забраната”, смятат те.-“Калканът ще замине за Крим и тъй като прави една миграция, няма да се върне”, разсъждават опитни морски вълци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Рибарите с първа информация за калкана: Слаб сезон, по 1 килограм се пада на километър мрежи\t\t\t"}
{"url": "https://trud.bg/%d1%82%d0%b5%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d1%81%d1%8a%d1%81-%d0%b7%d0%b0%d0%b3%d0%b8%d0%bd%d0%b0%d0%bb-%d0%b7%d0%b0%d1%82%d0%b2%d0%be%d1%80%d0%b8/", "text": "Тежка катастрофа между три леки автомобила стана малко след 10 часа тази сутрин на главния път Русе – Велико Търново, край село Раданово. Един е загинал на място, има и пострадали. Произшествието е между трактор и три леки автомобила. По първоначална информация е загинал водачът на единия автомобил и са пострадали водач и пътник от втори лек автомобил. Движението на автомобили през мястото на катастрофата временно е преустановено. Всички автомобили изчакват на място. Причините за произшествието са в процес на изясняване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.14", "title": " Тежка катастрофа със загинал затвори пътя Велико Търново – Русе"}
