{"url": "https://trud.bg/%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be%d0%bd-%d0%be%d0%b1%d1%81%d1%8a%d0%b4%d0%b8-%d1%81%d0%b8%d1%82%d1%83%d0%b0%d1%86%d0%b8%d1%8f%d1%82%d0%b0-%d0%b2-%d0%b1%d0%bb/", "text": "Кралят на Мароко Мохамед Шести бе приет днес в Елисейския дворец от президента на Франция Еманюел Макрон, съобщи Франс прес. Срещата им се състоя малко преди в президентството да пристигне саудитският престолонаследник Мохамед бин Салман, който е на официално посещение в Париж. Тя не беше вписана в официалната програма на Макрон, разпространена през уикенда. Двамата лидери “обсъдиха обстойно ситуацията в Близкия изток, въпроси от регионалния и международния ред” и “констатираха голямо съвпадение на възгледите си по тази тема”, съобщи в комюнике кабинетът на краля. Мохамед Шести не се е прибирал в страната си, откакто му бе направена сърдечна операция в Париж на 26 февруари. Дългото му отсъствие подхрани редица слухове в социалните мрежи, включително, че е починал. Монархът, който управлява от юли 1999 г., често отсяда за по-дълги периоди във Франция, където има замък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Еманюел Макрон обсъди ситуацията в Близкия изток с краля на Мароко"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b5-%d0%b8%d0%b7%d0%b1%d1%83%d1%85%d0%bd%d0%b0%d0%bb-%d0%b2-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be%d1%82%d0%be-%d0%bd%d0%b0-%d0%bf/", "text": "Пожар е избухнал в помещение на четвърти етаж на Министерството на правосъдието на Македония, където се намира архивът на институцията, а след това се е разпространил по целия етаж на  сградата, предава скопският телевизионен канал „24 Вести“. По предварителна информация на място са пристигнали пожарни, линейки и полиция. Улицата на която се намира министерството е отцепена. Всички служители са евакуирани от сградата. Пожарникарите се опитват да стигнат до горящите части на сградата и да предотвратят разпространението им на петия етаж. Засега са причинени материални щети, които все още предстои да бъдат определени. На четвъртия етаж има архив, кабинетът на министъра е на трети етаж, а заместникът и Дирекцията за изпълнение на санкциите са на пети етаж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Пожар е избухнал в Министерството на правосъдието на Македония"}
{"url": "https://trud.bg/%d0%b1%d0%be%d0%bb%d0%b5%d0%bd-%d0%b7%d0%b4%d1%80%d0%b0%d0%b2%d0%bd%d0%b0-%d0%ba%d0%b0%d1%81%d0%b0-%d0%bd%d0%be%d1%81%d0%b8/", "text": "Здравната каса вече ще плаща по-малко за медицински изделия, които тя финансира, за сметка на пациента, считано от 1 април. Става въпрос за стентове, клапи, протези, пейсмейкъри, импланти и консумативи за високотехнологични процедури като плазмафереза (процес на извличане, третиране и връщане на кръвна плазма или нейни компоненти). Промяната е отразена в новия реимбурсен списък на медицинските изделия на НЗОК, който влиза в сила от началото на този месец. Същото важи и за някои изделия, които Министерството на здравеопазването реимбурсира. За тях също ще се превеждат по-малко средства, само че със задна дата, считано от 1 януари. По-ниското финансиране ще се отрази на пациентите, тъй като те ще трябва да доплащат повече от джоба, обясни пред “Труд” д-р Стойчо Кацаров от Центъра за защита правата в здравеопазването. Масово ще се оскъпят за хората например сърдечните клапни протези, за които досега НЗОК плащаше по 3500 – 3600 лв. Занапред тя вече ще дава за тях между 3145 – 3240 лв. в зависимост от вида им. За по-скъпите разновидности пък пациентите дори ще доплащат с около 1000 лв. повече. Друг пример са кардиостимулаторите – от 2400 лв. досега, реимбурсацията от страна на НЗОК пада на 2000 – 2160 лв. Чувствително понижение има при някои изделия като трансклетъчните клапни протези, за които досега касата даваше 50 хил. лв., но вече намалява разходите си до 40 хил. лв. От Българския лекарски съюз заявиха пред вестника, че са силно обезпокоени от промените. “Цените на медицинските изделия не подлежат на договаряне с БЛС и не са заложени в Националния рамков договор, съответно съсловната организация не е била уведомена за това решение на НЗОК”, заяви зам.-председателят на БЛС д-р Галинка Павлова. По думите й не е ясно как ще се отразят промените на болниците, които също не са били уведомени за тях. Лекарският съюз изразява надежда, че НЗОК и министерството ще преосмислят това решение, тъй като то ще се отрази първо на качеството на медицинската услуга, второ на самите пациенти, като за много от тях лечението ще се окаже недостъпно и финансово непосилно, посочи още зам.-председателят на съсловната организация. От НЗОК коментираха пред “Труд”, че един от мотивите за промяната е спазване на финансова дисциплина. От там допълниха още, че основен въпрос е дали фирмите вносители ще намалят цените на продуктите си до тази стойност, която касата заплаща, за да не се усети разлика от пациента. Мениджърите на големи столични университетски лечебни заведения обаче са категорични, че това няма как да стане.  Намаление за щастие няма да има при изкуствените сърца и те ще продължат да се плащат от касата. Надзорният съвет на НЗОК е взел решение да отпусне на болниците през настоящия месец бюджет в същия размер, какъвто е бил и през февруари, въпреки че цените на клиничните пътеки сега са по-високи.  На практика тази промяна ще принуди лечебните заведения или да свият обема на дейностите, които извършват, или в най-добрия случай да го запазят същия. Лекарите очакват много по-голяма част от дейността на болниците да остане надлимитна и да се тръгне отново към неплащане на лечебните заведения на парите, които са изработили.  От Българския лекарски съюз припомниха, че са договорили с НЗОК средномесечен разход за болниците от 155 млн. лв. и предстои на съвместна среща с касата да се обсъди как ще бъдат разпределени тези средства. Надзорът на здравната каса е намалил цените, които НЗОК плаща за имплантите. Сега зависи как ще реагират доставчиците. Ако фирмите се съгласят с цените на касата и могат да ги доставят на болниците на тези цени, тогава няма да има проблем. Ако обаче фирмите не се съгласят на тези цени и не направят анекс към договорите с болниците, тогава остават два варианта. Първият е болниците да трупат дългове като плащат повече, отколкото плаща касата за имплантите, а другият вариант е пациентите да доплащат. Трети вариант няма. Остава въпросът за заварените импланти, които са в складовете на болниците, в спешните шкафове, по аптеки и са фактурирани по старата цена. Какво правим с тях? Ако фирмите не се съгласят да фактурират по новата цена, тогава загубата остава за сметка на болницата.  По новите правила, може да се наложи на пациент да доплаща за сърдечен имплант над 30 000 лв.  Дали пациентите ще доплащат за изделията сега зависи само от фирмите-доставчици на имплантите. Намаляването на реимбурсацията на някои импланти ще доведе до лимитиране на възможностите за лечение на много пациенти. Ще се разшири кръгът от болни, които няма да могат да бъдат лекувани без доплащане. За съжаление доплащането става правило. Това можеше да се въведе преди години. Трябваше да се въведе хибридна система. Тъй като това не се случи навреме, сега ще се въведе по най-драстичния начин – чрез директно доплащане. Директното доплащане не е правилният начин. Но явно нашата система изисква някакъв вид доплащане и това е ясно на всеки, който е имал директен досег със здравната система. Сблъсквал съм се с това и аз, и на мен ми се е налагало да доплащам, когато баща ми беше доста тежко болен. Не съм имал нищо против да доплатя, защото ми е ясно, че систеата има финансов дефицит. И този финансов дефицит води до доплащания. Те трябва да се направят обаче систематично и на бяло. Трябва да има възможност фондове, фондации, здравноосигурителни системи да помагат на касата. От НЗОК посочиха пред “Труд”, че новите цени и обеми на реимбурсиране на част от медицинските изделия, са влезли в сила от 1 април след анализ на цените и практиките в другите европейски държави. В две от тях – Словакия и Франция, някои видове изделия били с по-ниски стойности от определените у нас от НЗОК. Освен това са били установени стойности по фактури от болниците “по-ниски от определените в списъка на НЗОК на 10 подгрупи по технически изисквания, всичките в основна група 4–Стент – коронарни и периферни, с разлика в диапазон от 51.00 лв до 900.00 лв”.  Сред мотивите на касата е и спазване на “финансова дисциплина”. Здравното министерство оттегля проекта за медицинската експертиза, съобщи министър Кирил Ананиев на брифинг със социалния си колега Бисер Петков. Признато бе, че решението идва след разпореждане на премиера Бойко Борисов и след среща с вицепремиера Томислав Дончев и финансовия министър Владислав Горанов. “По изрично указание на премиера и след среща при него Министерството на здравеопазването изтегля предложения Проект за изменение и допълнение на Правилника и Наредбата за медицинската експертиза”, заяви Ананиев. Той увери, че целта била да се въведе справедливост и повече контрол, а да не да се ощетяват хората с увреждания. По-рано представителните организации на хора с увреждания излязоха с протестна нота заради въвеждането на системата за експертиза на работоспособността и обявиха национален протест на 11 април. Хората с увреждания настояват да отпаднат формулировките “определяне на работоспособност” и планираното разделяне на медицинската експертиза.", "date": "2018.04.10", "title": " Болен здравна каса носи\t\t\t"}
{"url": "https://trud.bg/%d1%81%d0%b0%d1%89-%d0%bf%d0%bb%d0%b0%d0%bd%d0%b8%d1%80%d0%b0%d1%82-%d0%be%d0%bf%d0%b5%d1%80%d0%b0%d1%86%d0%b8%d1%8f-%d0%b2-%d1%81%d0%b8%d1%80%d0%b8%d1%8f/", "text": "САЩ обмислят многонационален военен отговор на предполагаемата химическа атака в събота в Сирия, за която Западът вини режима в Дамаск, съобщиха пред Ройтерс анонимни източници от Белия дом. В понеделник президентът Доналд Тръмп се закани да действа със сила и обеща скоро да вземе решение за отговор на използването на бойно отровно вещество в доскорошната бунтовническа крепост Дума край сирийската столица. На среща с топ генерали той заяви, че започва да добива яснота кой е отговорен за кръвопролитието с поне 60 жертви, но не даде подробности. Източниците на Ройтерс не разкриха конкретни планове, но признаха, че се разработват военни възможности. Според експерти Франция, а вероятно и Великобритания, и близкоизточните съюзници на САЩ може да вземат участие в операция срещу бъдещото използване на химически оръжия в Сирия.  Вчера руски военни отново съобщиха, че не са намерили следи от подобна атака в Дума. На извънредна сесия на Съвета за сигурност на ООН в понеделник вечерта се разрази яростен скандал между Москва и Вашингтон, като руският представител Василий Небензя предупреди за тежки последствия от военни действия на САЩ в Сирия. Американската посланичка Ники Хейли заяви, че Вашингтон ще действа независимо от решенията на ООН и обвини Русия, че “е изцапала ръцете си с кръв от сирийски деца”. “Светът иска да види как справедливостта възтържествува”, каза тя. За вчера бе насрочено гласуване по американско предложение за разследване на употребата на химическо оръжие в Сирия.", "date": "2018.04.10", "title": " САЩ планират операция в Сирия\t\t\t"}
{"url": "https://trud.bg/%d0%b5%d1%8a%d1%80-%d1%84%d1%80%d0%b0%d0%bd%d1%81-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%bf%d0%be%d0%b2%d0%b8%d1%88%d0%b5%d0%bd%d0%b8%d0%b5-%d0%bd%d0%b0-%d0%b7%d0%b0/", "text": "Авиокомпания „Еър Франс“ заяви, че ще повиши предложеното пред профсъюзите повишение на заплатите в опит да прекрати стачките, които до момента й струват 170 милиона евро, предава Reuters. Превозвачът съобщи, че няма да повиши заплатите с един, а с два процента. Профсъюзите настояват за повишение от шест процента. Служителите на авиокомпанията протестират вече седми ден. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " „Еър Франс“ предлага повишение на заплатите на служителите си в опит да прекрати стачките"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d1%81%d1%80%d1%8f%d0%b4-11/", "text": "Здравната каса вече ще плаща по-малко за медицински изделия, които тя финансира, за сметка на пациента, считано от 1 април. Става въпрос за стентове, клапи, протези, пейсмейкъри, импланти и консумативи за високотехнологични процедури като плазмафереза (процес на извличане, третиране и връщане на кръвна плазма или нейни компоненти). Промяната е отразена в новия реимбурсен списък на медицинските изделия на НЗОК, който влиза в сила от началото на този месец. “През последните години наблюдаваме как икономиката и инвестициите вървят нагоре. ЕС иска мир и просперитет на Балканите.” Това каза премиерът Бойко Борисов в Мостар, където откри 21-ото издание на Международния икономически панаир. Във форума участват и политически лидери от държавите от Западните Балкани.   Казвал съм го и преди по други поводи, сега ще го кажа пак – Европейската комисия не е открила нарушения на европейското екологично законодателство в Пирин, но ще продължим да следим нещата отблизо. Това заяви след въпрос на “Труд” еврокомисарят по околната среда Кармену Вела по време на съвместна пресконференция с министъра на екологията Нено Димов.   Добричлии се вдигнаха в подкрепа на свой съгражданин, арестуван миналата събота по искане на САЩ за екстрадирането му. Студентът Желяз Андреев (29 г.) бил обвинен на 24 октомври 2016 г. от прокуратурата във Флорида за участие в заговор за експорт на стоки без лиценз и за измама към САЩ. Причината – като служител в софийския кол център на щатската компания AW Tronics от 2013 до 2014 г. сключил 7 сделки със сирийска авиокомпания, в нарушение на ембаргото, наложено от САЩ на Сирия. Близо 55% от пенсионерите ще получават под 30 лв. месечно като втора пенсия. Това показват данни на Министерство на труда и социалната политика, което публикува Концепция за изплащане на средствата от допълнителното задължително пенсионно осигуряване.     Парадоксите в поредни я правен шедьовър – анализ на Анна Заркова       Пак ще купуваме изтребители. Този път заедно с бойни машини – коментар на Спирдон Спирдонов       Интервю със Славка Чакърова – кметицата на Чепеларе          ", "date": "2018.04.10", "title": " Вижте акцентите от броя на “Труд” в сряда, 11 април 2018"}
{"url": "https://trud.bg/%d0%b5%d0%b4%d0%b8%d0%bd-%d0%be%d1%82-%d0%bd%d0%b0%d0%b9-%d1%81%d1%82%d0%b0%d1%80%d0%b8%d1%82%d0%b5-%d0%b2%d0%b5%d1%81%d1%82%d0%bd%d0%b8%d1%86%d0%b8-%d0%b2-%d1%83%d0%bd%d0%b3%d0%b0%d1%80%d0%b8%d1%8f/", "text": "Един от най-старите вестници в Унгария “Модяр немзет” спира да се издава заради финансови проблеми, предаде ТАСС. “Последният брой на вестника, основан преди 80 години, ще излезе утре, 11 април 2018 година”, съобщи издателят. Заедно с вестника ще се закрие и онлайн версията mno.hu. “Модяр немзет” е основан през 1938 година и е определян като умерено консервативно издание. То принадлежеше на унгарския медиен магнат Лайош Шимичка. През първия мандат на премиера Виктор Орбан (1998-2002) Шимичка е бил начело на държавната данъчна служба (1998-1999), но в началото на 2000 година става политически опонент на унгарския премиер и донеотдавна неговият вестник бе опозиционен. Медийните активи на Шимичка са му носели големи печалби преди да скъса отношения с Орбан. След като започнал да критикува премиера, неговите средства за масова информация обаче загубили държавната подкрепа, предаде Ройтерс. Новината за закриването на вестника идва само два дни, след като коалицията, в която влизат партията “Фидес – Унгарски граждански съюз” и Християндемократическата партия начело с премиера Виктор Орбан, победи на парламентарните избори с 48,85 процента от гласовете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Един от най-старите вестници в Унгария спира да излиза заради финансови проблеми"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%be%d0%b1%d0%b5%d0%b7%d0%be%d0%bf%d0%b0%d1%81%d0%b8-%d1%80%d0%b0%d0%b9%d0%be%d0%bd%d0%b0/", "text": "Служители на Община Благоевград, РИОСВ и РСПБЗН направиха оглед в района на четирите дървета, които бяха залети с препарат, с неясен към момента произход. Теренът е ограден с обезопасителни ленти. От почвата, намираща се в зелената площ на пл. „Георги Измирлиев“, се отстранява горният слой, като  проба от същия ще бъде изпратен за анализ. Вандалският акт бе извършен в малките часове на 8 срещу 9 април. Предстои да бъдат установени лицата, залели тревната площ с препарат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Община Благоевград обезопаси района около 4 дървета на площад „Георги Измирлиев“, залети с препарат с неясен произход"}
{"url": "https://trud.bg/%d0%be%d0%b7%d1%85%d0%be-%d1%81%d0%b5-%d0%b3%d0%be%d1%82%d0%b2%d0%b8-%d0%b4%d0%b0-%d0%b8%d0%b7%d0%bf%d1%80%d0%b0%d1%82%d0%b8-%d0%b5%d0%ba%d0%b8%d0%bf-%d0%b4%d0%b0-%d1%80%d0%b0%d0%b7%d1%81%d0%bb%d0%b5/", "text": "Организацията за забрана на химическите оръжия (ОЗХО) обяви днес, че ще изпрати скоро разследващ екип в сирийския град Дума, за да провери дали е имало там химическа атака, предаде Франс прес. ОЗХО получи официална покана от сирийското правителство да проведе разследване. “Екипът се приготвя да замине скоро за Сирия”, посочи организацията в комюнике. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " ОЗХО се готви да изпрати екип да разследва имало ли е химическа атака в Дума"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%bd%d0%b5-%d0%b5-%d0%bf%d0%be%d0%ba%d0%b0%d0%bd%d0%b5%d0%bd%d0%b0-%d0%bd%d0%b0-%d1%81%d0%b2%d0%b0%d1%82%d0%b1%d0%b0%d1%82%d0%b0-%d0%bd%d0%b0/", "text": "Министър-председателят на Великобритания г-жа Тереза Мей не е поканена на сватбата на принц Хари и Меган Маркъл на 19 май, оповести правителствен говорител, цитиран от Ройтерс. Гости на сватбата ще са хора, които имат директни взаимоотношения с единия или двамата членове на бъдещата брачна двойка, поясниха от кралския двор. “Решено бе, че не се изисква официален списък с политически лидери от Великобритания и чужбина за сватбата на принц Хари и Меган Маркъл – заяви говорител на принц Хари. – Британското правителство бе консултирано за това решение.” Правителственият говорител допълни, че параклисът Сейнт Джордж в замъка Уиндзор е значително по-малък от Уестминстърското абатство, където по-големият брат на Хари, принц Уилям се ожени за Кейт Мидълтън през 2011 г. в присъствието на редица правителствени ръководители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Тереза Мей не е поканена на сватбата на принц Хари и Меган Маркъл"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%be%d0%b2%d0%b5%d0%b4%d0%b5-%d1%82%d0%b5%d0%bb%d0%b5%d1%84%d0%be%d0%bd%d0%b5%d0%bd-%d1%80%d0%b0%d0%b7%d0%b3-3/", "text": "В телефонен разговор косовският президент Хашим Тачи увери министър-председателя Бойко Борсов, че Косово няма за цел да започва никакви конфликти или въоръжени атаки. Разговорът идва малко след срещата между българския премиер и сръбския президент Александър Вучич в Мостар, където двамата се обединиха за мир и европейска перспектива за страните от Балканите, съобщи пресслужбата на МС. Тачи благодари на Борисов за усилията, които полага за развитието и европейската интеграция на страните от Западните Балкани и го увери, че от Косово може да очаква само сътрудничество и помощ в тази насока. Той подчерта, че ще съдейства както за Срещата на върха на тема Западни Балкани, която България подготвя като председател на Съвета на ЕС на 16 и 17 май в София, така и за мирния и ползотворен диалог за изглаждане на разногласията между Прищина и Белград. Борисов и Тачи се обединиха около нуждата от мир, просперитет и евроатлантическа перспектива за региона и допълниха, че ще работят за това неуморно. Двамата обсъдиха и възможността за бъдеща работна среща, на която по-детайлно да се обсъди ситуацията.", "date": "2018.04.10", "title": " Бойко Борисов проведе телефонен разговор с президента на Косово Хашим Тачи"}
{"url": "https://trud.bg/18-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%be%d0%bc%d0%b5%d1%82%d0%b5-9-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%b2-%d0%b3%d0%b0%d0%b1%d1%80%d0%be%d0%b2/", "text": "18-годишен шофьор е блъснал с автомобила си 9-годишно момче в Габрово, съобщиха от Областната дирекция на МВР в града. Детето е излязло на платното в момент, когато автомобилът е минал и го е ударил. Инцидентът е станал към 14:00 часа вчера, на ул. “Д-р Тота Венкова” в града. Пострадалото момче е настанено в МБАЛ-Габрово с фрактура на лявата китка, но без опасност за живота. Извършен е оглед на мястото, където се е случило произшествието. Младият водач е тестван за алкохол, но резултатът е бил отрицателен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " 18-годишен помете 9-годишно дете в Габрово"}
{"url": "https://trud.bg/55-%d0%be%d1%82-%d1%85%d0%be%d1%80%d0%b0%d1%82%d0%b0-%d1%81-%d0%bf%d0%be%d0%b4-30-%d0%bb%d0%b2-%d0%b2%d1%82%d0%be%d1%80%d0%b0-%d0%bf%d0%b5%d0%bd%d1%81%d0%b8%d1%8f/", "text": "Близо 55% от пенсионерите ще получават под 30 лв. месечно като втора пенсия. Това показват данни на Министерство на труда и социалната политика, което публикува Концепция за изплащане на средствата от допълнителното задължително пенсионно осигуряване. Причината е, че тези хора са осигурявани на доходи между минималната работна заплата и средния осигурителен доход за страната в периода 2002 г. – 2017 г. Голяма част от тях имат и неритмични вноски в универсалния си пенсионен фонд (УПФ), а за някои дори липсват такива, посочват от социалното министерство. Според анализа, 70% от родените между 1 януари 1960 г. и 1 януари 1965 г. се осигуряват върху доходи под средния за страната. Това означава, че 70% от хората, които ще се пенсионират в периода 2021 г. – 2027 г., няма да получат дори по 50 лв. допълнителна пенсия на месец, изчисляват експертите. Едва 20% от първите пенсионери ще могат да разчитат на втора пенсия в размер между 50 лв. и 100 лв. Това са лица, които към края на 2017 г. имат натрупвания в индивидуалните си партиди между 4600 лв. и 10 000 лв. Останалите 10% от пенсиониращите се в първите години, когато пенсии ще дават и частните фондове, ще могат да разчитат на пожизнена пенсия над 100 лв. Затова от социалното министерство предлагат нова концепция за изплащане на парите за втора пенсия. Запазва се възможността за еднократно изплащане на сумата, натрупана в УПФ. Освен това пенсионерът може да поиска да получава пожизнена пенсия всеки месец. Този вариант обаче ще може да се избере, само ако натрупаните пари в частния фонд са достатъчни, така че пенсията да не е по-малка от 20% от минималната за стаж и възраст. При пожизнените пенсии наследниците няма да получат нищо, ако пенсионерът почине само няколко месеца след като започне да получава пари от частния фонд. Но се предвижда хората да имат право да изберат пожизнена пенсия с гаранции за наследниците – гарантиран срок на изплащане от примерно 5, 10 или 15 години. В този случай, ако пенсионерът почине на втората година, наследниците ще получат средствата, които е трябвало да вземе в рамките на гарантирания период (например до 5-та година). А ако пенсионерът почине след гарантирания срок, наследниците няма да получат нищо. От министерството предлагат и вариант пенсионерът да получава фиксирани суми само за определен период от време – например 10 или 15 години. Съгласно действащото законодателство задължително за втора пенсия се осигуряват лицата, родени след 31 декември 1959 г., ако са осигурени във фонд “Пенсии”, съответно във фонд “Пенсии за лицата по чл. 69”, на държавното обществено осигуряване. Изключение се допуска само за тези, които са избрали да не се осигуряват в универсален пенсионен фонд, а само във фондовете на държавното обществено осигуряване (ДОО). Първите “редовни” пенсионери, които ще получават втора пенсия, се очакват в края на 2021 г., когато част от родените през 1960 г. жени ще навършат нужната пенсионна възраст.  Първите по-значителни бройки пенсионери от УПФ се очакват след 2024 г., когато и родените през 1960 г. мъже ще навършат възрастта за пенсия. След пенсиониране може да се окаже, че възрастните хора ще получават пари от частните пенсионни фондове само четири пъти в годината, вместо всеки месец. Това стана ясно от концепция за изплащане на вторите пенсии, разработена от социалното министерство. Идеята е при всяко изплащане на пенсия от частен фонд сумата да е не по-малка от 20% от минималната пенсия за стаж и възраст. Ако човек има малко натрупани пари по личната си партида в частния фонд, но иска да получава пожизнена пенсия, ще може да избере да я получава не всеки месец, а например на 3, 6 или на 12 месеца.  Хората ще може да изберат и комбиниран вариант. В представения пример човек ще може да избере да получава всеки месец в продължение на 5 години по 50 лв. и след това пожизнена пенсия от 58,96 лв. Другият вариант е 5 години да взима по 100 лв. на тримесечие, а след това пожизнена пенсия от 67,39 всеки месец.", "date": "2018.04.10", "title": " 55% от хората с под 30 лв. втора пенсия\t\t\t"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-47-%d0%bf%d0%be-%d1%81%d0%ba%d0%b0%d0%bb%d0%b0%d1%82%d0%b0-%d0%bd/", "text": "Земетресение с магнитуд 4,7 по скалата на Рихтер е регистрирано в района на Додеканезките острови, показва справка на интернет страницата на Европейския средиземноморски сеизмологичен център (EMSC). Земетресението е регистрирано в 18:56 часа местно време (съвпада с българското) на дълбочина 15 км. Епицентърът е регистриран на 209 км. югозападно от турския град Измир. Няма данни за жертви и разрушения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Земетресение с магнитуд 4,7 по скалата на Рихтер е регистрирано в района на Додеканезките острови"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%ba%d0%be%d0%bc%d0%bf%d0%be%d0%b7%d0%b8%d1%82%d0%be%d1%80%d1%8a%d1%82-%d1%82%d0%be%d0%bd%d1%87%d0%be-%d1%80%d1%83%d1%81%d0%b5%d0%b2/", "text": "Почина големият български комрозитор Тончо Русев. Тъжната новина споделиха във фейсбук от семейството му с кратко съобщение: “След кратко боледуване, дни преди рождения си ден, днес ни напусна композиторът Тончо Русев. Написал над хиляда песни, спечелил десетки престижни награди на български и международни музикални конкурси, Тончо Русев оставя диря в българската естрадна музика. Голям музикант, но преди всичко той беше и голям човек. Почивай в мир!  От семейство Русеви” Тончо Русев е роден на 20 април 1932 г. в Бургас. В продължение на повече от четири десетилетия неговите песни са изпълнявани от повечето известни български певци и певици, като особено близко е сътрудничеството му с Лили Иванова, Васил Найденов, Веселин Маринов и др. Неговите песни се изпълняват с успех и от чуждестранни певци, между които София Ротару, Филип Киркоров, Дагмар Фредерик, Фара Мария и др. Повечето от песните му са създадени по текстове на български поети като Елисавета Багряна, Иван Вазов, Ваньо Вълчев, Дора Габе, Атанас Далчев, Дамян Дамянов, Калин Донков, Георги Джагаров, Петя Дубарова, Евтим Евтимов, Павел Матев, Христо Фотев, Борис Христов. Член е на Съюза на българските композитори (СБК). Автор е и на детски песни, музика към театрални спектакли, телевизионни, детски мюзикли и филмова музика („Юлия Вревская“, „Петимата от РМС“, „Тайфуни с нежни имена“). Песните са му издавани в САЩ, Англия, Франция, Испания, Италия, Гърция, Турция, Русия и всички бивши социалистически страни. През 2010 година пише музиката на песента „Нашата полиция“, обявена неофициално за химн на Министерството на вътрешните работи.", "date": "2018.04.10", "title": " Почина композиторът Тончо Русев"}
{"url": "https://trud.bg/%d1%87%d1%83%d0%b9%d1%82%d0%b5-%d0%bd%d1%8f%d0%ba%d0%be%d0%b8-%d0%be%d1%82-%d0%bd%d0%b5%d0%b7%d0%b0%d0%b1%d1%80%d0%b0%d0%b2%d0%b8%d0%bc%d0%b8%d1%82%d0%b5-%d0%bf%d0%b5%d1%81%d0%bd%d0%b8-%d0%bd%d0%b0/", "text": "Тази вечер ни напусна големият български композитор  . Предлагаме ви клипове на някои от най-известните му песни, изпълнявани от големи български певци и певици като Лили Иванова, Васил Найденов, Веселин Маринов и много други. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Чуйте някои от незабравимите песни на Тончо Русев"}
{"url": "https://trud.bg/%d0%b1%d0%bd%d1%82-%d0%b2%d1%8f%d1%82%d1%8a%d1%80%d1%8a%d1%82-%d0%bd%d0%b0-%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5/", "text": "Ако в момента в някоя телевизия стават важни, дори съдбоносни промени, бих казал, че това е БНТ. Блясъкът е другаде, там където се вихрят изпитани музикални шоута, в които поведението на журитата привлича вниманието повече от трепетите на младите надежди, редуват се турски и български сериали, блъскат се кулинарни състезания с каубойски похвати. Там са рейтингите, там са рекламите. Докато в БНТ стават размествания, уволнения, падат предавания, почват нови. И това минава някак си незабелязано или поне безразлично за широката публика. Рейтингите са по-ниски от всякога. Звучат само писъци за нарушения на свободата на словото, закани за протести, за алармиране европейската и дори на световната общественост. Не е нещо неизвестно, случва се още с идването на демокрацията, когато всеки опит за промяна бе посрещан на нож. Съвсем нормално е това, което се случва в БНТ, кой е казал, че реформи се правят лесно и безболезнено. Нямам никакви основания да се отнасям благосклонно към сегашното ръководство на БНТ, след като бяхме конкуренция на конкурса за нов директор. Понесох доста удари тогава, макар че те бяха като че ли повече от предишното ръководство, което виждаше в мен опасност за установеното от него статукво. Още повече, че заявих своите намерения открито, като публикувах в мрежата моята концепция. Не само не се притеснявах, че могат да ми откраднат идеите, но дори се надявах на това. Тогава Коко Каменаров се отнесе с лека насмешка към тези идеи, но виждам, че сега взима някои от тях на въоръжение. Затова одобрявам случващото се в БНТ, що се отнася до програмните и персонални промени, без това да важи за някои вътрешни конфликти с политически привкус. И за бога, нямам никакви намерения да се слагам за някакъв пост в широките простори на администрацията в тази телевизия. Бързам да изключа от моето одобрение случая със „Стани богат“. Да, програмирането му във времето, когато вървят новините по частните национални телевизии, изглежда добър ход, но не се съмнявам, че ще последва ответен удар. По-скоро не ми звучи убедително, че подобно предаване, в което се набляга на широките познания, било напълно в съответствие с обществения характер на БНТ. Да забогатееш с минимум енциклопедични знания и с голяма доза интуиция не е най-възпитателната формула за житейски успех. Но, нейсе. И аз съм водил подобно предаване, между другото. За да не излезе, че одобрявам само вече направени промени, ще отбележа едно съвпадение. В един от предишните си коментари писах, че не стоят добре в програмата две публицистични предавания – „Плюс това“ и „Светът е седем“. Малко след това бе обявено, че и двете падат със сходни мотиви – лошо програмиране. Аз бях посочил други минуси – водещите Г. Милков и М. Цветанска не са телевизионни, ако някой разбира смисъла. Това съвсем не означава, че те са лоши журналисти, особено Милков. За водещите на другото предаване бях посочил, че не са вещи в международната политика. Но в никакъв случай не допускам, че БНТ би се лишила от техния опит и професионализъм, който аз лично съм оценил, що се отнася до Жени Атанасова като кадър на „Панорама“. Защо разказвам всичко това? Защото и по този повод се появиха коментари, че имало някакви политически причини за тяхното спиране. Е, това вече е прекалено и аз очаквам самият Каменаров да го опровергае. Неотдавна отбелязах, че гласът на Виктория Петрова понякога звучи неадекватно на темата, която коментира. Обвиниха ме в мрежата, че я „нападам“, защото приятелят й бил министър в кабинета на ГЕРБ. Трябвало и СЕМ да се заеме с мен. Ти да видиш! Екатерина Генова, един от журналистическите стълбове на БНТ, излезе с наистина смущаващи изявления. Била освободена като шеф на двата канала „БНТ-2“ и „БНТ-Свят“ така, както ставало при Тодор Живков, не е разговаряно с нея, не била почетена. Лоши работи, но аз се питам – след като Каменаров е решил да направи промени в профила на тези два канала и тя се явява спънка, не е ли негово право е да я освободи? А че тя е против тези промени, аз знам от личен опит, защото още по времето на Вяра Анкова се опитах да убедя Катя Генова в нуждата от промени. Тогава тя се отнесе доста надменно към тези идеи. Не вярвам да е променила мнението си. Освен това искам да припомня, че в реда на добрия тон е, когато дойде нов началник, заемащите високи постове да си дадат оставките на негово разположение. Дали това е било направено? Защо промените в БНТ все още не се възприемат с дължимото внимание и интерес? Мисля, че те не са обосновани достатъчно публично и не се разбира техния смисъл. Т.е. липсва цялостната концепция. Новото не се намира в хармония с останалата част от всекидневната продукция. А там можеш да срещнеш всичко. Когато програмата зазвучи като едно цяло, тогава може да се привлекат зрителите. В противен случай може да се удавиш в неразбиране и злостни заяждания. Впрочем, какво стана с одита?   Една от най-сполучливите промени е преместването на „Нощни птици“ с водещ Искра Ангелова някъде от полунощ в активното време в 22 часа. Да имаш привлекателно и любимо на интелигенцията културно-развлекателно предаване и да го криеш от зрителите в продължение на години! Сега „Нощни птици“ влиза в пряко съперничество с подобни предавания по частните телевизии. Там, на бойното поле се доказват качества, а не в безплодни приказки и спорове. И рекламирайте го, най-после! Какво спите?", "date": "2018.04.10", "title": " БНТ – вятърът на промените\t\t\t"}
{"url": "https://trud.bg/%d1%81%d0%b0%d1%82%d0%b5%d0%bb%d0%b8%d1%82%d0%bd%d0%b8%d1%8f%d1%82-%d1%81%d0%b8%d0%bd%d0%b4%d1%80%d0%be%d0%bc-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%bc%d0%bd%d0%be%d0%b3%d0%be/", "text": "17 Февруари 2008 г.- видеоконференция от Техеран с участието на ключови ирански министри обяви създаването на Иранската петролна борса. На нея се търгува с китайски юани, японски йени, индийски рупии, евро. Можеше и с американски долари, но за кратко – през 2012 г. търговията със „зелените“ банкноти беше преустановена. 26 март 2018 г. – Китай стартира търговия с петролни фючърси, в която разменната валута е китайският юан.  4 април 2018 г. – лидерите на Русия, Иран и Турция излязоха с обща позиция в подкрепа на териториалната цялост на Сирия. В ежегодния форум за сигурността в Москва се включи лично китайският министър на отбраната, както и знаково високопоставени делегации на Индия и много от важните държави от т.нар. трети свят. В същото време президентът Тръмп предприе серия от асиметрични ходове – заради истеричен вътрешнополитически натиск се присъедини към изгонването на руски дипломати заради голословните (засега) обвинения на Великобритания по случая „Скрипал“. Но веднага внесе баланс и удари „ястребите“ във Вашингтон с услужливо изтеклата информация, че кани Путин в Белия дом и с последвалото официално изявление, че САЩ ще се изтеглят от Сирия. Нещо повече, той обяви цялата досегашна политика на американците в Близкия изток за тотален провал – „похарчили сме там седем трилиона долара, а сме получили кръгла нула“. Отговорът на „ястребите“ също не закъсня – „случайно“ в този момент се появиха твърдения за химическа атака, извършена от сирийските правителствени сили. Тези отделни акценти от телеграфните агенции очертават контурите на новата геополитическа архитектура. Pax Americana е в руини. Петродоларът е в отстъпление. Светът вече не е шахматна дъска, на която се противопоставят два блока, а по-скоро билярдна маса, на която се сблъскват много и разнородни сили и интереси. Тоталното господство на САЩ приключи. Китайското икономическо възмогване вече се съчетава и с активно политическо присъствие на международната арена, включително в региони като Южна Америка и Африка, смятани доскоро за подопечни на САЩ и западноевропейските колониални сили. Русия възстанови статуса си на световен играч. Без съмнение САЩ ще останат икономическа и военна суперсила с гигантско социо-културно влияние, което се превръща в норма и модел за подражание по целия свят. Но са принудени да поделят глобалната политическа власт с другите геополитически центрове. Какво се случва? Ерозия на световения ред и глобализационния модел, наложени от неолиберали и неоконсерватори. Тежките проблеми, до които те доведоха света, предизвикаха възникването на нови и смели алтернативи на статуквото в Европа и Америка. В съчетание с влиянието на набиращите мощ Русия и Китай, това хвърли в истерия властващите върхушки на двата континента. След края на Студената война и рухването на социалистическия лагер, неолибералният икономически ред изглеждаше без разумна алтернатива. И постепенно беше индоктриниран на политическо ниво като единствената възможна форма на пазарна икономика. В същото време неоконсервативната визия за Америка като глобален хегемон, който трябва да подчини света, беше налагана като единствена легитимна норма на международно поведение и демократично развитие. Цели поколения израснаха с имплантираното убеждение, че няма друг път. Старите леви и десни партии в продължение на три десетилетия превърнаха в свое „символ-верую“ Вашингтонския консенсус, който постулира принципите на икономическия неолиберализъм. И до голяма степен заличиха големите идеологически различия помежду си. Социалните и класови противоречия, борбата с икономическото неравенство бяха подменени с „политика на идентичностите“ – атомизиране на обществото на безброй малцинства и джендърни индентичности, които определят дневния ред. Симбиозата на неоконсервативния външнополитически дискурс и неолибералните икономически принципи завладя публичността. Адептите на тази политика успяха да се вкоренят в структурите на властта с устрем, който наподобява фанатизма, с който джихадисти превземат властта, налагат шериат и насилствено обръщат в исляма цялото население. Чрез инструментите на властта, медийното влияние, контрола върху социалните мрежи и щедрите финансови потоци, осигурявани от Сорос и квазидържавни структури, те съумяха да изградят глобална мрежа от поддръжници, лобисти, лидери на мнение, марионетни политици, кариеристи, нагаждачи и обикновени клакьори, които отстояват неолибералната и неоконсервативна парадигма с нетърпимост към различното мнение, която се родее с тоталитарните идеологии. Превърнаха се в глобална идеологическа секта, която стигматизира всеки друг демократичен възглед. Днешният европейски дискурс например, автоматично определя като „евроскептицизъм“ всяка критика към устройството и политиката на Европейския съюз. Сякаш не може да има друга концепция за европейска интеграция. Същото стигматизиране е в ход и спрямо появяващите се нови политически алтернативи, които се вслушват в гласа на хората повече отколкото в интересите на елита. Те са посрещани с истерични реакции от старите партии и техните глашатаи. Определяни са като „радикални“, „екстремистки“, „популистки“, „ксенофобски“, „националистически“. Не че някои от тях не са такива, но не всички са такива. Рефлексът на глобалната секта поразително напомня реакциите на социалистическата номенклатура, която с падането на Берлинската стена дълго не можеше да осъзнае, че нейното историческо време е свършило и първоначално определяше демократичните движения, които възникнаха в Централна и Източна Европа като „екстремисти“, „фашисти“ и „анархисти“. Визията на глобалната секта за света е подчинена на еднополюсното мислене, пазарния фундаментализъм и интервенционизма, които се налагат с цялата палитра от силови инструменти – от „меката сила“ на пропагандата и промиването на мозъци, до грубата сила на военните агресии, които са представяни като „защита на свободата“, а по правило донесоха милиони жертви и разруха – Ирак, Либия, Сирия. Брекзит, възходът на Тръмп, политическият избор на народите на Италия, Австрия и страните от Вишеградската четворка разклатиха из основи доминацията на тази идеологическа секта. Затова срещу Тръмп например се води безжалостна война, в която е мобилизиран целият арсенал от говорещи глави, пропагандни центрове, агенти на влияние, политически субекти, специални служби. И въпреки това, сектата губи позиции. Година след встъпването си в длъжност, Тръмп няма сериозна алтернатива нито в опозиционната Демократическа партия, нито сред републиканците. В ход е разграждането на властовата схема на неолибералите и неоконсерваторите в Америка, които контролираха ключовите решения от Рейгън насам. Разграждане, което постепенно засяга и техните проксита по света. Почти монополният публичен дискурс на техните сподвижници от медии, тинк-танкове и разнокалибрени лидери на обществено мнение, започва да бъде изтласкван в разумно полагаемите му се обществени граници. На този геополитически фон, България е изправена пред важен избор. Цивилизационен и манталитетен. Дали да продължи да бъде сателит или за първи път в новата история да се превърне в реален съюзник с позиция и достойнство. Сателитният синдром на авторитарния режим, установен след 1934 г., ни запрати сред най-верните съюзници на Хитлер, които от „лоялност“ и „солидарност“ обявиха война на САЩ и Великобритания. Пак той ни превърна в най-верния сателит на СССР и доведе до високопоставени обсъждания дали да не станем 16-а република. Дори след като осъществихме стратегическата си цел – членство в ЕС и НАТО, отново доминира сателитното разбиране за евроатлантическото партньорство. „Йесмени“ са голяма част от партийните политици и техните глашатаи. Призивите за „солидарност“ и воплите за непроявена „лоялност“ към Лондон въпреки липсата на доказателства, са проява тъкмо на такова сателитно мислене. Чест прави на министър-председателя Борисов, че не се поддаде на сателитните внушения. Дано това не е инцидентен акт, а се превърне в устойчива политика. Защото в многополюсния свят защитата на националния интерес не преминава през сляпо следване на големите държави. Ключовата дума е „баланс“. И лоялност към върховенството на правото, а не към пропагандата, пък била тя и съюзническа. Сервилността не е партньорство, а обикновен слугинаж. Българските властници веднъж и завинаги трябва да се разделят с това сателитно мислене, ако искаме да бъдем нация с достойнство и държава с авторитет.", "date": "2018.04.10", "title": " Сателитният синдром, България и многополюсният свят\t\t\t"}
{"url": "https://trud.bg/%d1%80%d0%b0%d0%b1%d0%be%d1%82%d0%b0%d1%82%d0%b0-%d0%bd%d0%b0-%d0%ba%d0%bf%d0%ba%d0%be%d0%bd%d0%bf%d0%b8-%d0%b1%d0%bb%d0%be%d0%ba%d0%b8%d1%80%d0%b0%d0%bd%d0%b0-%d1%81-%d0%bf%d1%80%d0%b0%d0%b2%d0%bd/", "text": "Според Ницше, няма нужда да се злослови. За да бъде изобличен някой, то е достатъчно да се каже истината за него или дори само част от нея. Преди седмица “Труд” направи точно това – извади на показ истината за преюдициалното запитване на съдийката Катерина Енчева от Софийския градски съд до Съда на Европейския съюз, с което за поне две години се блокира делото за конфискуване на престъпно придобитото имущество от беглеца Цветан Василев. Запитване, което рискува да доведе до блокаж на работата на Антикорупционната комисия, защото на основание именно на очакваното решение на Съда в Люксембург, защитата на всеки проверяван за незаконно придобито имущество ще поиска стопиране от съда на разглеждането на висящите дела. Без изненада, върхушката на все по-компрометиращия се Съюз на съдиите в България, който излезе с поредната си позиция в “защита на независимостта на съда”. Този път се оказа, че „полковниците“ в правосъдието недоволстват и от председателя на Комисията за противодействие на корупцията и отнемане на незаконно придобито имущество Пламен Георгиев, който си позволявал да анализира случващото се със знакови дела, водени срещу неслучайни персони, като Цветан Василев и Иво Прокопиев. Очевидно изнервени от разкриването на схемите на зависимости и изваждането на показ на случващото се в последните три години из Съдебната палата, изпълнители и поръчители продължиха със своето самоизобличаване. Позицията на Управителния съвет на Съюза на съдиите в България дотолкова се покриваше с публикациите по темата в сайтове на подсъдими олигарси, че читателят трудно разбираше журналистите ли са писали съдийската прокламация или магистратите са коментирали като журналисти. Изведнъж авторите в “бухалките” на Прокопиев се сетиха, че съдийката от СГС, сезирала СЕС, си има име и то е Катерина Енчева. Макар да съобщиха първи за необичайния интерес именно на съдия Енчева към практиката на Съда в Люксембург, от изданието на едноименния олигархичен кръг “Капитал” бяха пропуснали да информират читателите си за името на магистрата, който, не трябва да пропуснем да напомним, е декларирал членството си в ССБ. Друг забележителен момент е самопризнанието, че Прокопиев очаквал и неговото дело по иск на Антикорупционната комисия, по което има наложен и потвърден от две съдебни инстанции запор в размер на 200 млн. лв., да последва съдбата на делото на основния подсъдим за фалита на КТБ. Така излиза, че докато се опитва да опровергае “Труд”, “Капитал” всъщност потвърждава тезата за наличието на общ фронт срещу държавни институции от страна на Цветан Василев и Иво Прокопиев, чието първично формиране датира още от времето на криминалната приватизация при управлението на Иван Костов. И ако дотук да сме свидетели на потвърждаване на вече известни, но досега непризнавани факти и зависимости, то несъмнено най-същественото в непремерената реакция на ССБ и гаулайтерите им е изпадането в ступор от споменаването на т.нар. “полски модел” за реформа на правосъдието. които реформираха изцяло съдебната система. В края на 2017 г. бяха гласувани изменения в полския съдебен закон, получили подкрепа и на полския държавен глава, с които се отвори пътят към “освежаване” на системата. Така управляващите в Полша отговориха на очакванията на мнозинството от гражданите – на мястото на изпаднали в обвързаности и зависимост съдии, в системата да постъпят млади, независими и почтени магистрати. Променен беше и моделът на управление на съдебната власт. Вместо системата да се капсулира, като Съдийският съвет да включва само съдии, избирани от съдии, квота в него получиха и полските депутати. И ако България не е допускала пълно капсулиране на системата, въпреки опитите това да се случи, то несъмнено българското правосъдие отдавна има нужда от “проветряване”. Все по-ясно става, че каквито и промени в процесуалните правила да се въвеждат, каквито и държавни органи да се създават, колкото и правоохранителните органи да се опитват да водят разследвания, до ефективни резултати в борбата с корупцията трудно ще се стигне, ако не се прекъснат обвързаностите между съдии и определени адвокати-лобисти и техните клиенти – политици и олигарси. Заради това, ако българските политици искат да отговорят на очакванията на обществото за действителни резултати в борбата с корупцията, то в дневния ред трябва да присъства и опцията за радикална промяна на законодателната уредба, а ако трябва и на Конституцията, включващи възможността за отстраняване на съдии заради липса на интегритет, поради зависимости или обвързаности. Дори и да приемем за момент, че всичко в действията на СГС по блокирането на работата на КПКОНПИ заради интересите на Цветан Василев и Иво Прокопиев да е единствено в името на справедливостта и върховенството на правото, то няма как да не остави горчив вкус едно друго обстоятелство, което едва ли би станало публично достояние, ако преюдициалното запитване не бе предизвикало по-внимателното вглеждане в управлението, за пореден път, на двете ключови съдебни инстанции – СГС и Върховния касационен съд. Преди два месеца стана известно, че 34-ма съдии от страната са допуснати до конкурса за трите вакантни длъжности за “съдия” в Гражданската колегия на ВКС. Едни от – и двамата съдии в СГС. Така излиза, че докато очаква решението на Комисията по атестирането и конкурсите на Съдийската колегия на Висшия съдебен съвет, съдия Енчева решава, че трябва да отправи питане до Съда в Люксембург. Съпругът й – съдия Николай Енчев, който до неотдавна е работил към Европейската комисия, а преди години не е успял да стане български съдия в Съда в Страсбург, също би искал да правораздава като върховен съдия, а не като магистрат в СГС. Да напусне СГС има желание и друг магистрат, който има важна роля по придвижване на питането в полза на Василев и Прокопиев от СГС към СЕС – това е изпълняващата длъжността административен ръководител на най-големия съд Десислава Попколева. Разбира се, обстоятелството, че преюдициалното запитване може да се окаже трамплин към Върховния съд, със сигурност ще е плод на една щастлива случайност, както и напълно случайно председателят на ВКС Лозан Панов ще настоява председателствената от него Съдийската колегия на ВСС да се превърне в цензор за подобни разкрития, както изискаха от върхушката на „полковниците“.", "date": "2018.04.10", "title": " Работата на КПКОНПИ блокирана с правна хватка\t\t\t"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%bf%d0%be%d1%87%d0%b5%d1%80%d0%bf%d0%b5%d0%bd%d0%b8-%d1%88%d0%be%d1%84%d1%8c%d0%be%d1%80%d0%b8-%d0%ba%d0%b0%d1%80%d0%b0%d1%85%d0%b0-%d0%bf%d1%80%d0%b0%d0%b7/", "text": "Петима пияни шофьори, между които и двама почерпени по време на работа зад волана на служебни коли, изкараха по денонощие в ареста в Търговищко по празниците. Рекордьори няма, тъй като най-високата концентрация измерена при проверките е стигнала малко над 1,9 промила. Хванатите да шофират, след употреба на алкохол, служебни коли, обаче може да останат и без работа. Сред посрещналите великденските празници зад решетките е 33-годишният А.Б. от Сливенско, който бил спипан към 4,39 часа в Търговище да кара „Лексус ХС 190” с 1,62 промила. 36-годишният Н.В. от Търговище пък управлявал собствения си лек автомобил „Мицубиши Каризма“ с 1,21 промила. Празнично постижение от 1,93 промила била пробата на съгражданина му И.Й. (29 г.), който бил спрян между селата Баячево и Руец  с лек автомобил „Рено Клио“. Същите показатели били отчетени и при 35-годишния М.К. от село Съединение, който бил засечен в Попово късно вечерта на Великден. Той управлявал фирмено „БМВ 318 И“ със софийска регистрация. Зад волана на софийско „Пежо Партнер”, с 1,34 промила алкохол, бил хванат Н.Е. (37 г.). Той бил спрян по обед в село Медовина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Петима почерпени шофьори караха празниците в ареста в Търговище"}
{"url": "https://trud.bg/%d0%ba%d0%bd%d0%b8%d0%b3%d0%b0-%d0%be%d0%bf%d0%b8%d1%81%d0%b2%d0%b0-%d1%81%d0%b5%d0%ba%d1%81-%d1%83%d0%b2%d0%b5%d1%81%d0%b5%d0%bb%d0%b5%d0%bd%d0%b8%d1%8f%d1%82%d0%b0-%d0%bd%d0%b0-%d0%be%d1%81%d0%bc/", "text": "Аукционната къща “Сотбис” предлага на търг в Лондон книга, описваща оргиите в Османската империя, съобщава в. “ “. На десетки страници са изобразени секс увеселенията на един от хората, приближени до султана. 200-годишната биография свидетелства за запоите и оргиите на властника. Лотът се счита за един от най-добре нагледно илюстрираните сексуални ръкописи в света. Той единствено отстъпва на знаменитата индийска Камасутра. На повечето от неприличните сцени присъства и самият герой на повествованието. Шейхът според случая е изобразен и като действащо лице, и като зрител. Книгата съдържа 39 пълноразмерни композиции, 45 сцени на половин страница и множество по-малки илюстрации. В ръкописа са споменати три конкретни периода – 1779, 1799-1780 и 1817, а в определени текстове в книгата се споменава днешният български град Шумен. Експерти предвиждат ръкописът да се продаде за 500 хиляди долара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Книга описва секс увеселенията в Османската империя"}
{"url": "https://trud.bg/%d0%b4%d0%be%d0%b1%d1%80%d0%b8%d1%87-%d1%81%d0%b5-%d0%b2%d0%b4%d0%b8%d0%b3%d0%b0-%d0%bd%d0%b0-%d0%b1%d1%83%d0%bd%d1%82-%d1%81%d1%80%d0%b5%d1%89%d1%83-%d0%b0%d1%80%d0%b5%d1%81%d1%82%d0%b0-%d0%bd%d0%b0/", "text": "Добричлии се вдигнаха в подкрепа на свой съгражданин, арестуван миналата събота по искане на САЩ за екстрадирането му. 29-годишният бакалавър по “Културология” от СУ “Св. Климент Охридски” Желяз Андреев бил задържан, след като се върнал от София в родния си град, за да празнува Великден със семейството си. На 24 октомври 2016 г. той е бил обвинен от прокуратурата във Флорида за участие в заговор за експорт на стоки без лиценз и за измама към САЩ, съобщиха от прокуратурата. Причината – като служител в софийския кол център на щатската компания AW Tronics от 2013 до 2014 г. Желяз сключил 7 сделки със сирийската авиокомпания Syrian Air, в нарушение на ембаргото, наложено от САЩ на Сирия. Младежът започнал работа в регистрирания у нас офис на AW Tronics, след като кандидатствал по обява в jobs.bg. Назначили го като “Продавач интернет търговия” – най-ниското ниво в йерархията на отдел “Продажби”. Задълженията му били да продава авиационни части на авиокомпании и сервизни центрове в различни държави, като портфолиото с потенциални клиенти било подавано от компанията. Тя не е инструктирала служителите си за съществуващите регулации в САЩ, твърдят близки и бивши колеги на Желяз. Въпреки че нямал достъп до митнически документи и работел на трудов договор по българското законодателство в момент, когато ЕС и България не са наложили ембарго на Сирия, той се сдобил с двете тежки обвинения, за които законът отвъд Океана предвижда до 20 г. затвор. Желяз напуснал AW Tronics през април 2016 г. и започнал работа в “Луфтханза Техник София”. На 16 март тази година го освободили, тъй като името му фигурирало в Черния списък на Търговския департамент на САЩ. На Велика събота младежът бил привикан в полицията за справка във връзка с пътен инцидент, на който бил свидетел. На място обаче го задържали и му повдигнали тежките обвинения от прокуратурата във Флорида. В първия работен ден в Добрич пристигна постановление от Върховната касационна прокуратура, на база на което предстои в окръжния съд да бъде внесено искане за 60-дневен арест на Андреев. Според говорителя на главния прокурор Румяна Арнаудова той е бил издирван с червена бюлетина на Интерпол. “Установено е от доказателствата, които са изпратени от САЩ, че става въпрос за извършване на сделки от юни 2013 до 2015 г. от няколко лица, сред които е и Андреев. Предстои екстрадиционна процедура. Други български граждани по това разследване няма”, каза Арнаудова. “Задържането на Желяз Андреев е абсолютен правен абсурд! Няма никакви основания младежът да е в ареста предвид това, че законът изисква случая да е спешен и неотложен, какъвто не е”, коментира пред “Труд” столичният адвокат Боян Лимберов, който първи пое защитата на младежа. Според Лимберов не може човек да се задържа, само защото нечия чужда държава така е решила. “Ще настояваме за освобождаването на Андреев, защото тази мярка за неотклонение не е необходима, тъй като той нито е опасен, нито ще се укрие”, добави адвокатът, който очакваше пристигането на своя колега Георги Вълев преди да изтече 72-часовия арест на клиента им. След като успя да се види с Желяз, Лимберов обясни: “Добре е, дори много добре за човек, който си представя, че ще лежи 20 г. в щатски затвор.” Разбиране проявил и окръжният прокурор на Добрич, който разрешил свиждане с близките извън обичайния график. В подкрепа на младежа се надигна целия Добрич. Във фейсбук бе създадена група “Да спрем екстрадирането на Желяз”, в която за броени часове се присъединиха над 1000 души. В четвъртък от 18 до 20 ч ще има и протест пред Съдебната палата. В негова защита се обяви и партия “Възраждане”. “Няма да допуснем в България да се прилага законодателството на чужда държава, да ни третират като африканско племе. Желяз Андреев не е нарушил българските закони. Няма да позволим да бъде екстрадиран! Ще вдигнем бунт, ако трябва ще подпалим и Министерството на правосъдието”, заяви за “Труд” лидерът на “Възраждане” Костадин Костадинов.", "date": "2018.04.10", "title": " Добрич се вдига на бунт срещу ареста на Желяз Андреев"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%bf%d0%be%d0%b4%d0%b0%d1%80%d0%b8-%d0%bd%d0%b0-%d1%80%d1%83%d1%81%d0%ba%d0%be%d1%82%d0%be-%d0%b2%d0%be%d0%b5%d0%bd%d0%bd%d0%be/", "text": "Румен Петков, член на Изпълнителното бюро на ПП АБВ, проведе среща с Владислав Кононов – изпълнителен директор на Руското военно-историческо общество. Той подари на организацията икона на Свети Цар Николай II, осветена в катедралния храм „Св. Александър Невски“. Двамата обсъдиха детайлите около отбелязването на юбилейната 200-годишнина от рождението на Цар Освободител в София, както и на честванията, свързани с 200-годишнината от рождението ген. Е. Тотлебен, които ще се проведат в Плевен. Разгледана бе и подготовката на научно-исторически форум, който ще се проведе в близко бъдеще Москва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Румен Петков подари на Руското военно-историческо общество осветена икона на Свети Цар Николай II"}
{"url": "https://trud.bg/%d1%81%d1%8a%d0%b2%d0%b5%d1%82%d1%8a%d1%82-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%82%d0%b5-%d0%be%d0%b1%d1%89%d0%b8%d0%bd%d0%b8-%d0%b8-%d1%80%d0%b5%d0%b3%d0%b8/", "text": "С дискусия „Настоящата и бъдещата ни визия за Европа и Европейския съюз” на 12 април във Велико Търново започва заседанието на генералните секретари и директори на асоциациите-членки на Съвета на Европейските общини и региони (СЕОР). Организацията  е най-голямата асоциация на местните и регионални власти в Европа. Нейни членове са 60 асоциации на местни и регионални власти от 41 европейски и извън европейски държави. Домакини на събитието са Националното сдружение на общините в Република България (НСОРБ) и Община Велико Търново. НСОРБ членува в СЕОР от 1997г. В рамките на форума заместник – министърът за Българското председателство на Съвета на ЕС Олег Петков ще представи приоритетите на българското Председателство. Даниел Панов, председател на Управителния съвет на НСОРБ и кмет на Велико Търново, ще запознае гостите с приоритетите и дейността на българските местни власти. “Той ще представи информация за участието на НСОРБ и общините в подготовката и провеждането на събитията от регионалното измерение на Председателството. Даниел Панов ще говори за създаването, развиването и задълбочаването на сътрудничеството между местните власти от Западните Балкани, по което Сдружението работи и активно подкрепя aсоциациите на местните власти от Албания, Босна и Херцеговина, Република Сръбска, Косово, Македония, Молдова, Сърбия, Турция, и Черна Гора повече от 20 години. Той ще разясни и важността и безусловната подкрепа на българските общини за продължаването на Политиката на сближаване на Съюза след 2020 г.”, обясниха организаторите. Генералният секретар на СЕОР Фредерик Валие ще представи общите и консенсусните позиции по визията на европейските местни и регионални власти за бъдещето на Европа, Кохезионната й политика и бюджетът на Съюза за периода 2021-2027 г. Изпълнителният директор на НСОРБ Силвия Георгиева ще запознае колегите си с дейността, услугите които Сдружението предоставя на членовете си, с изпълнението на съфинансирани от ЕС мащабни проекти за укрепване на капацитета на българските общини. Дебатът по визията за Европа и ЕС ще се модерира от дългогодишния директор на НСОРБ Гинка Чавдарова, която е и почетен гост на форума. За участие в заседанието във Велико Търново пристигат генералните секретари и директорите на двете асоциации на общините и градовете на Австрия, на Фламандските градове и общини от Белгия, на Съюза на градовете и общините от Чешката република, на асоциацията на регионите от Дания, на общините от Естония, на Френската асоциация на общините и регионите, съседите ни от Гръцката и Румънската асоциации на общини, на асоциациите на местните власти от Литва, Люксембург, Обединеното кралство, Холандия, Норвегия, Швеция, Финландия, Испания и от Мрежата на асоциациите на местните власти от Югоизточна Европа (НАЛАС). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Съветът на Европейските общини и региони ще заседава във Велико Търново"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%bd%d1%8f%d0%bc%d0%b0-%d0%b4%d0%b0-%d0%bf%d0%be%d1%81%d1%80%d0%b5%d1%89%d0%b0-%d1%82%d1%83%d1%80%d0%b8%d1%81%d1%82%d0%b8-%d0%bf%d0%be-%d0%bc%d0%be%d1%80%d0%b5-%d1%82/", "text": "Тази година Варна няма да посреща туристи по море. Нито един пасажерски кораб няма да акостира на Морска гара-Варна, потвърди пред “Труд” началникът й Александър Аврамов. Причината е нестабилната обстановка в Украйна и Турция. Заради липсата на сигурност големите компании са зачеркнали целия Черноморски регион от картата на круизите. От конфликта в Украйна спечелихме при старта му през 2014 г., когато спешно бяха преначертавани маршрути, за да се изключат Одеса и Севастопол. Тогава във Варна бяха регистрирани рекордните 36 посещения на пътнически лайнери, а сезонът бе открит още в средата на април. Над 25 000 туристи разгледаха морската столица, трупайки оборот за търговци, музеи, ресторанти, както и приходи за пристанището. През следващите години обаче броят им драстично намаля – през 2015 г. акостираха 5 круизни кораба, миналата – 3, а тази ще е нулева. “Надяваме се това да е последната слаба година, тъй като безспорно сме атрактивна дестинация. Вече имаме първа заявка за посещение на пасажерски кораб през 2019 г. Дотогава на Морска гара ще пристават само военни и увеселителни плавателни съдове”, обясни Аврамов. Като дестинация градът е в листата на големите компании, след като преди 3 г. порт Варна стана пълноправен член на Средиземноморската асоциация на круизните пристанища. Според туроператори решаваща е обстановката в Турция, тъй като Истанбул е задължителна точка от круизните обиколки в региона. През 2019 г. Морска гара ще посреща пасажерите с обновена визия. Стартът на основния ремонт се очаква до дни, като предстои и реконструкция на вълнолома за 8 млн. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Варна няма да посреща туристи по море тази година\t\t\t"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d1%81%d0%b5%d0%b2%d0%b5%d1%80%d0%b5%d0%bd-%d0%bf%d0%be%d1%82%d0%be%d0%ba-2-%d0%b5-%d0%bd%d0%b5%d0%b2%d1%8a%d0%b7%d0%bc/", "text": "Германският канцлер Ангела Меркел заяви днес, че газопреносният проект “Северен поток 2” не може да продължи без яснота за ролята на Украйна като транзитен маршрут за пренос на руски газ, втвърдявайки, както изглежда, позицията си към проекта, предаде Ройтерс. Дадох ясно да се разбере, че проектът “Северен поток 2” е невъзможен без яснота за бъдещата роля на Украйна като транзитен газов маршрут, каза германският канцлер на съвместна пресконференция в Берлин с украинския президент Петро Порошенко. Така че може да видите, че не е само икономически въпрос, но роля играят и политически фактори, допълни тя.  “Северен поток 2” е проект за разширяване на действащия газопровод “Северен поток”, който свързва Русия и Германия по дъното на Балтийско море, заобикаляйки транзитните държави Украйна, Беларус, Полша и други източноевропейски и балтийски страни. Тръбопроводът като цяло повтаря маршрута на “Северен поток” и преминава през изключителната икономическа зона и териториални води на пет държави – Русия, Финландия, Швеция, Дания и Германия. Дължината му е над 1200 км, а капацитетът – 55 млрд. куб метра газ годишно. Планира се съоръжението да бъде пуснато в експлоатация в края на 2019 година. Към края на март Германия издаде всички разрешителни за изпълнението на проекта на нейна територия, припомня ТАСС. Германия, наред с други страни в Северна Европа, досега подкрепяше проекта, отбелязва Ройтерс.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Ангела Меркел: “Северен поток 2” е невъзможен без яснота за ролята на Украйна"}
{"url": "https://trud.bg/%d1%81%d0%bc%d1%8a%d0%ba%d0%bd%d0%b0%d1%85%d0%b0-%d1%81-20-%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d0%ba%d0%be%d0%bc%d1%81%d0%be%d0%bc%d0%be%d0%bb%d1%81%d0%ba%d0%b0%d1%82%d0%b0/", "text": "Държавата ще търси на втори търг купувач на “Комета -5″, след като на първото наддаване в началото на годината не се намери нито един кандидат. Корабът на подводни крила, вързан от години на брега до парка във варненския квартал”Аспарухово” беше с първоначална цена от 9500 лв. с ДДС, която вече поевтиня с 20 %. “Комета- 5” е частна държавна собственост и се продава със заповед на министъра на финансите чрез областна управа Варна. Плавателният съд е бил екзотичен ресторант преди години, а някога е даден безвъзмездно на Градския комсомол от БГА “Балкан”. Произведен е през 70-те години в бившия СССР, откъде е внесен у нас. Повторният таен търг е обявен за 18 април. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Смъкнаха с 20% цената на комсомолската „Комета”"}
{"url": "https://trud.bg/%d0%bf%d0%b0%d0%ba-%d0%ba%d0%b0%d0%b7%d0%b2%d0%b0%d0%bc-%d0%b5%d0%ba-%d0%bd%d0%b5-%d0%b5-%d0%be%d1%82%d0%ba%d1%80%d0%b8%d0%bb%d0%b0-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%bd/", "text": "“Казвал съм го и преди, ще го кажа пак – Европейската комисия не е открила нарушаване на европейското законодателство в Пирин. Ще продължаваме да следим въпроса отблизо”. Това заяви след въпрос на репортер на “Труд” еврокомисарят по околната среда Кармену Вела по време на съвместна пресконференция с министъра на екологията Нено Димов. Брифингът бе преди минути в Националния дворец на културата, в който днес и утре се провежда  Въпросът на “Труд” бе провокиран от продължаващите спекулации на организациите от Коалиция “За да остане природа в България”, че с решението си от 28 декември българското правителство е нарушило няколко евродирективи. Всъщност взетото решение позволява цялостно възраждане и развитие на зимния туризъм в България – процес, който “зелените” от години саботират.", "date": "2018.04.10", "title": " Пак казвам – ЕК не е открила нарушения на европейското законодателство в Пирин"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d1%89%d0%b5-%d0%bf%d0%be%d1%81%d1%80%d0%b5%d1%89%d0%bd%d0%b5%d0%bc-%d0%bf%d1%80%d0%b5%d0%b4%d0%bf%d0%be%d0%bb%d0%b0%d0%b3%d0%b0/", "text": "Президентът на САЩ Доналд Тръмп заяви, че администрацията му ще съобщи „след свършен факт“ как е решила да реагира на   в покрайнините на сирийската столица, предаде Voice of America.  „Ще посрещнем това и то със сила“, заяви Тръмп преди среща с високопоставени военни от САЩ. Той подчерта, че е по силата на САЩ да спрат зверствата като предполагаемото химическо нападение в сирийския град Дума край Дамаск. „Имаме много избор, говорейки военно“, допълни президентът, без да уточнява. Миналата година той нареди ракетни удари по сирийското летище „Хан Шейхун“ като реакция срещу друга химическа атака. Същевременно той уточни, че „ще получим много добра яснота“ по отношение на отговорността. Междувременно стана ясно, че правителството на Сирия е поканило Организацията за забрана на химическото оръжие (ОЗХО) да посети контролирания от опозицията град Дума, където се смята, че е проведено нападението с химическо оръжие. Според сирийски правителствени медии външното министерство на страната „е изпратило официална покана до ОЗХО да изпрати екип от мисията за установяване на фактите в Дума и да разследва твърденията, свързани с предполагаемата употреба на химическо оръжие“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Доналд Тръмп: Ще посрещнем предполагаемото химическо нападение в Сирия със сила"}
{"url": "https://trud.bg/%d1%81%d0%bb%d1%83%d0%b6%d0%b1%d0%b8%d1%82%d0%b5-%d0%b7%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d1%81%d1%8a%d0%bc/", "text": "Пратка изпратена до главния прокурор на България Сотир Цацаров, е била получена в Съдебната палата по-рано днес. В момента службите за сигурност проверяват съдържанието й, предаде  . При преминаването си през скенер пратката е реагирала като е дала сигнал за наличие на рискови вещества. Екипи на ДОТИ и МВР са на място. Съдебната палата не е евакуирана към този момент, но секторът, в който се получават пратки, е отцепен. Вероятно след проверката ще стане ясно съдържанието на пакета.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Службите за сигурност проверяват съмнителна пратка до главния прокурор Сотир Цацаров"}
{"url": "https://trud.bg/%d0%b1%d0%b8%d0%b2%d1%88-%d0%bd%d0%b0%d1%81%d1%82%d0%b0%d0%b2%d0%bd%d0%b8%d0%ba-%d0%bd%d0%b0-%d1%81%d1%82%d0%b5%d1%84%d0%ba%d0%b0-%d0%ba%d0%be%d1%81%d1%82%d0%b0%d0%b4%d0%b8%d0%bd%d0%be%d0%b2%d0%b0/", "text": "Детско-юношеската школа на “Локомотив” (Пловдив) разполага с нов кондиционен треньор – Николай Петров. Той бе представен официално от директора на ДЮШ Димитър Палазов. Кондиционния спец заменя на поста Златозар Атанасов, който реши да продължи своята кариера в Китай. Николай Петров е изключителен специалист с богат опит в леката атлетика. Бивш наставник е на Стефка Костадинова, многократна носителка на европейски и световни титли, олимпийска шампионка от игрите в Атланта, световна рекордьорка в дисциплината скок на височина. Николай Петров започна новото начинание с провеждане на кондиционни тестове на всички играчи в детско-юношеската школа на Локомотив Пловдив, с цел да се определи моментното физическо състояние на футболистите.", "date": "2018.04.10", "title": " Бивш наставник на Стефка Костадинова започна работа на “Лаута”"}
{"url": "https://trud.bg/%d0%b2%d0%b8%d0%ba%d1%82%d0%be%d1%80-%d0%be%d1%80%d0%b1%d0%b0%d0%bd-%d1%83%d0%bd%d0%b3%d0%b0%d1%80%d0%b8%d1%8f-%d1%89%d0%b5-%d1%81%d0%b5-%d1%81%d1%82%d1%80%d0%b5%d0%bc%d0%b8-%d0%ba%d1%8a%d0%bc-%d0%b5/", "text": "Унгарският министър-председател Виктор Орбан каза днес, че категоричната изборна победа му дава силен мандат да ограничи правата на мигрантите и да се стреми към Европейски съюз от независими нации, а не към “Съединени европейски щати”, предаде Ройтерс. Орбан, който убедително спечели парламентарните избори в Унгария в неделя, също така заяви, че планира промени в правителството. “Ще изградя ново правителство, до голяма степен с нови хора и нова структура”, каза той, без да навлиза в подробности. “Ние получихме силен мандат”, заяви Орбан на първата си пресконференция след изборната победа. “Унгарският народ определи най-важните теми: това са въпросите за имиграцията и националния суверенитет”, каза той. “Напълно ясно е … от изборния резултат, че унгарците решиха, че само те могат да решават с кого искат да живеят в Унгария, и правителството ще се придържа към тази позиция”, заяви Орбан, който спечели трети пореден премиерски мандат. Неговата партия ФИДЕС даде сигнал вчера, че може да продължи усилията си за приемане на законодателство за предприемане на твърди мерки срещу организации, насърчаващи правата на мигрантите, щом парламентът възобнови работа. Законопроектът “Спрете Сорос”, внесен от правителството в парламента преди изборите, предвижда налагане на 25-процентов данък върху чуждестранните дарения за неправителствени организации, които според управляващите подкрепят миграцията в Унгария. “Изборите по мое мнение също така … решиха, че унгарското правителство трябва да се застъпва за Европа на нациите, а не за “Съединени европейски щати”, каза Орбан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Виктор Орбан: Унгария ще се стреми към ЕС от силни нации"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d1%89%d0%b5-%d0%b3%d0%be%d0%b2%d0%be%d1%80%d0%b8-%d1%81-%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b7%d0%b0-%d0%bf/", "text": "Британският министър-председател Тереза Мей заяви, че ще разговаря днес с американския президент Доналд Тръмп за  , предаде Ройтерс. “Ще продължа да разговарям с нашите съюзници и партньори, както правя. Разговарях с президента Макрон тази сутрин, а по-късно днес ще говоря с президента Тръмп”, каза Мей пред репортери. На въпроса дали Великобритания ще се присъедини към САЩ, ако Вашингтон реши да предприеме по-нататъшни военни действия в Сирия, тя отказа да отговори пряко, но заяви: “Смятаме, че би трябвало да се потърси сметка на тези, които са отговорни.” Мей каза, че ще председателства заседание на британския Съвет за национална сигурност по-късно днес. “Тази атака, извършена в Дума, е варварска. Очевидно е, че работим спешно с нашите съюзници и партньори, за да оценим какво се е случило на място”, заяви тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Тереза Мей ще говори с Доналд Тръмп за предполагаемата химическа атака в Сирия"}
{"url": "https://trud.bg/%d0%b1%d0%b8%d1%82%d0%ba%d0%b0-%d1%81-%d1%83%d0%b0%d0%b9%d0%bb%d0%b4%d1%8a%d1%80-%d0%b5-%d0%bf%d1%80%d0%b8%d0%be%d1%80%d0%b8%d1%82%d0%b5%d1%82-%d0%b7%d0%b0-%d0%b4%d0%b6%d0%be%d1%88%d1%83%d0%b0/", "text": "Антъни Джошуа обяви, че приоритет за него е бой с американеца Дионтей Уайлдър, който държи пояса на  “ „Руснакът е добър боксьор, единствената му загуба е от Владимир Кличко – продължи Джошуа. – Но той засега не ме интересува. Надявам се да можем да отложим срещата за 2019-а. Ще направя още една оферта на Уайлдър. Ако ми предложи сделка, каквато аз на него -. да се бие за четири титли, бих я сграбчил с две ръце.“ Британецът има 21 победи, от които 20 с нокаут и нито една загуба.", "date": "2018.04.10", "title": " Битка с Уайлдър е приоритет за Джошуа"}
{"url": "https://trud.bg/16-%d0%bf%d1%80%d0%b8%d0%b7%d1%8c%d0%be%d1%80%d0%b8-%d0%be%d1%82-%d1%80%d0%b8%d0%be-%d1%89%d0%b5-%d1%81%d0%b5-%d0%b1%d0%be%d1%80%d1%8f%d1%82-%d0%bd%d0%b0-%d0%b5%d0%b2%d1%80%d0%be-2018/", "text": "За първи път Дагестан ще бъде домакин на европейско първенство по борба в края на април, а шампионатът се очертава доста силен. До момента 16 призьори от последните олимпийски игри Рио 2016 са подали заявки за участие. Сред тях са и 4-има шампиони от игрите – турчинът Таха Акгюл, грузинецът Владимир Хинчегашвили, арменецът Артур Алексанян и азерът Шариф Шарифов. България е сред 34-те страни, които ще изпратят свои отбори и в трите стила, но все още не е обявила поименните състави. В момента националите са на заключителни лагери. Отборът в класическия стил, воден от Армен Назарян, е на подготовка в Самоков. Свободняците начело със Серафим Бързаков тренират в Тетевен, а жените са в Париж. Надпреварата ще бъде в зала „Али Алиев“ в Каспийск (Русия), а настаняването на спортистите ще е в луксозен комплекс на 50-минути път от съоръжението на схватките. Същевременно САЩ спечели световната купа по свободна борба след 15-годишна пауза. На финала янките надиграха Азербайджан с 6:4. Надпреварата обаче пропуснаха трима фаворити – Русия, Турция, както и победителят от последните 6 издания Иран.", "date": "2018.04.10", "title": " 16 призьори от Рио ще се борят на Евро 2018"}
{"url": "https://trud.bg/%d1%81%d1%82%d1%80%d0%b5%d0%bb%d1%8f%d1%82-%d0%bf%d0%be-%d0%bc%d0%b5%d0%b9%d1%83%d0%b5%d0%b4%d1%8a%d1%80-%d1%81%d0%bb%d0%b5%d0%b4-%d0%bf%d0%b0%d1%80%d1%82%d0%b8-%d0%b2-%d0%b0%d1%82%d0%bb%d0%b0%d0%bd/", "text": "Непобеденият боксьор в средните категории Флойд Мейуедър се превърна в обект на въоръжена атака на връщане от парти в клуб в Атланта. Кортежът от три коли, с които се придвижвали Богаташчето и антуражът му, бил подложен на обстрел от бандити. Един от бодигардовете му бил ранен в крака и бил закаран в болница. Местната полиция не е сигурна дали 41-годишният боксьор е бил истинската цел на атаката. През това време Флойд обяви условията си за реванш с ирландеца Конър Макгрегър по правилата на смесените бойни изкуства (ММА). Миналата година американецът победи боеца на боксовия ринг, а наскоро призна, че вече тренира за втора среща в клетката. Мейуедър обаче е настоял за модификация на правилата на ММА, което ще отнеме доста от козовете на противника му. Той е съгласен двамата да са с по-леките ръкавици от по 4 унции (113 грама) и без обувки. Условията на Богаташчето обаче са да не бъдат позволени ритници, удари с лакти и сваляне на пода с хватка. „Двете страни не са постигнали съгласие по този въпрос и затова все още не е подписан договор – твърди журналистът Омар ал Раиси. – Мачът все още не е потвърден, въпреки че Флойд го обяви пред „Шоутайм“, а Дейна Уайт му гарантира място в програмата на UFC.“", "date": "2018.04.10", "title": " Стрелят по Мейуедър след парти в Атланта"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bd%d0%b0-%d0%b7%d0%b4%d1%80%d0%b0%d0%b2%d0%b5%d0%be%d0%bf%d0%b0%d0%b7%d0%b2%d0%b0%d0%bd%d0%b5%d1%82%d0%be-%d0%b8%d0%b7/", "text": "Здравният министър Кирил Ананиев съобщи, че по указание на премиера Бойко Борисов и след среща при него здравното министерство изтегля предложенията за промени в медицинската експертиза. На срещата са участвали вицепремиерът Томислав Дончев, финансовият министър Владислав Горанов и социалният министър Бисер Петков.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Министерство на здравеопазването изтегля предложенията за промени в медицинската експертиза"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%b5%d1%86-%d0%bf%d0%be%d0%bb%d1%83%d1%87%d0%b8%d0%bb-%d0%bc%d0%b8%d0%b3%d1%80%d0%b5%d0%bd%d0%b0-%d1%81%d0%bb%d0%b5%d0%b4-%d0%bd%d0%b0%d0%b9-%d0%bb/", "text": "Лекари предупредиха за ужасния ефект от консумацията на най-лютите чушки в света, съобщи Франс прес. Оказало се, че 34-годишен американец получил пристъпи на мигрена, след като участвал в конкурс по консумация на люти чушки и изял люта чушка от сорта каролина рийпър през 2016 г. Според Книгата на рекордите Гинес това е най-лютата чушка по скалата на Сковил. Мъжът получил гърчове, преди да повърне. През следващите дни имал болки в главата и врата, по-специално няколкосекундни остри пристъпи на мигрена. Той се подложил на неврологични тестове, при които не било открито увреждане. По-късно бил диагностициран със синдрома на обратимата мозъчна вазоконстрикция, изразяващ се във временно свиване на кръвоносните съдове на главата. Авторите на изследването увериха, че за пръв път люта чушка има подобен ефект. Въпросният синдром, който често е свързан с мигрени, обикновено се появява след приемане на някои лекарства или нароктици. “За всички нас това бе голяма изненада”, заяви един от ръководителите на изследването Кулотунган Гунасекаран от болницата “Хенри Форд” в Детройт. Симптомите изчезнали, а контролен рентгенов преглед 5 седмици след конкурса показал, че артериите са възвърнали първоначалната си форма. Резултатите от изследването са публикувани в BMJ Case Reports. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Американец получил мигрена след най-лютата чушка в света"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d0%b8%d0%bc%d0%b0-%d1%83%d0%b1%d0%b5%d0%b4%d0%b8%d1%82%d0%b5%d0%bb%d0%bd%d0%b8-%d0%b4%d0%be%d0%ba%d0%b0%d0%b7%d0%b0%d1%82/", "text": "Наличните доказателства за   в дамаското предградие Дума са убедителни. Това заяви днес германският канцлер Ангела Меркел на съвместна конференция с гостуващия в Берлин украински президент Петро Порошенко, предаде ТАСС. По думите й доказателствата са “много, много ясни”. Тя допусна, че те може да бъдат проверени още веднъж, но изрази убеденост, че “това няма да промени” становището на Германия. “Ужасяваща е ситуацията, когато след толкова много международни дискусии отново и отново се използва химическо оръжие”, каза Меркел и подчерта, че по този въпрос трябва да се говори “с много ясен език”. Съобщението, че на 7 април срещу град Дума в Източна Гута е било употребено химическо оръжие дойде от няколко неправителствени организация, вкл. т. нар. Бели каски. Те заявиха, че при бомбардировка на правителствените сили в града са паднали бомби с хлорен газ, от който са загинали десетки хора, а много пострадали местни жители са постъпили в болници. Руското министерство на външните работи окачестви тези твърдения като дезинформация. Министерството на отбраната в Москва заяви, че Белите каски не са надежден източник, защото разпространяват изфабрикувана информация. На пресконференцията Ангела Меркел съобщи, че през май в град Аахен може да има среща на върха между Германия, Украйна и Франция. Тя поясни, че това няма да е заседание на “Нормандската четворка”, защото на срещата няма да бъде поканен руският президент Владимир Путин. На 10 май в Аахен ще се състои церемония по връчването на годишната Международна награда “Карл Велики”. С нея е удостоен френският президент Еманюел Макрон за неговия принос в обновяването на европейския проект и европейската независимост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Ангела Меркел: Има убедителни доказателства за употребата на химически оръжия в Сирия"}
{"url": "https://trud.bg/%d1%83%d0%bd%d0%b8%d0%ba%d0%b0%d0%bb%d0%bd%d0%b8-%d0%b0%d1%80%d1%82-%d0%b8%d0%bd%d1%81%d1%82%d0%b0%d0%bb%d0%b0%d1%86%d0%b8%d0%b8-%d0%be%d1%82-%d0%be%d1%82%d0%bf%d0%b0%d0%b4%d1%8a%d1%86%d0%b8-%d0%bf/", "text": "В Националния дворец на културата днес бе открита кампанията „Рециклирай! Културно е”, предаде репортер на “Труд”. Тя е част от инициативата на Министерството на околната среда и водите и Министерството на културата срещите и събитията по време на европредседателството да се организират под мотото “Без пластмасови продукти”. Кампанията започна, като в НДК бяха показани три артинсталации, направени от пластмасови отпадъци. Едната от тях изобразява ръка на удавник, потъващ в море от пластмасови бутилки. Другата представлява дърво от такива бутилки. Третата е глобус, на който отново с пластмасови шишета са изобразени континентите. Глобусът е разрязан наполовина и в него има кукла-бебе. На събитието присъстваха българският министър на околната среда и водите Нено Димов, европейският комисар по околна среда, морско дело и рибарство Кармену Вела и зам.-министърът на културата Румен Димитров. “Личният пример и ролята на културата са важни за опазването на околната среда”, заяви Димитров.", "date": "2018.04.10", "title": " Уникални арт инсталации от отпадъци показават в НДК"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b8%d0%b7%d0%b3%d0%be%d1%80%d0%b5%d0%bb/", "text": "6500 фиданки от черен бор и зимен дъб, произведени в разсадниците на ЮЗДП, на площ от 13 дка вече са залесени на мястото на опожарените площи Повече от 240 човека залесяваха днес на територията на Стара Кресна, където през лятото на миналата година опустошителен пожар унищожи стотици декари иглолистни и широколистни насажденияе. Служители на Югозападното държавно предприятие и „ДГС Кресна”, Изпълнителната агенция по горите, регионалните дирекции по горите в София и Благоевград и Дирекция на Природен парк „Витоша“ взеха участие в залесяването. За екипа на ЮЗДП, начело с директора инж. Дамян Дамянов, акцията по възстановяване на опожарените гори започна рано сутринта с почистване на площите от остатъците след изведената сеч, подготовка на тераси, изкопаване на дупки и залесяване на фиданките. В дейностите по възобновяване на пострадалите горски територии активно участие взеха и хората, които професионално са ангажирани с потушаването на огнените стихии и ежедневно са свидетели на пораженията от тях – Столична дирекция „Пожарна безопасност и защита на населението“ и районните служби в Благоевград, Кюстендил, Перник и Сандански. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Започна възстановяването на изгорелите гори в Стара Кресна"}
{"url": "https://trud.bg/%d1%80%d1%83%d0%bc%d1%8a%d0%bd%d1%81%d0%ba%d0%b8%d1%82%d0%b5-%d0%b7%d0%b4%d1%80%d0%b0%d0%b2%d0%bd%d0%b8-%d0%b2%d0%bb%d0%b0%d1%81%d1%82%d0%b8-%d1%83%d0%bd%d0%b8%d1%89%d0%be%d0%b6%d0%b8%d1%85%d0%b0/", "text": "Румънските здравни власти унищожиха 1 100 килограма египетски картофи, след като лабораторни тестове показаха, че зеленчуците са били заразени с плесен, предаде Асошиейтед прес. Министерството на земеделието съобщи днес, че заразените картофи са пристигнали на черноморското пристанище Констанца от Египет. Лабораторни тестове са потвърдили, че те са имали плесен, която може да зарази водата и почвата. Министерството посочи, че няма “химически или биологически метод” за премахване на този “вреден организъм” и че ако бяха засегнати водоизточници, икономическите щети щяха да бъдат “изключително сериозни”. Румънските здравни власти напомниха, че упражняват строг контрол, за да защитят страната от заразени зеленчуци и растения. Националният статистически институт съобщи, че през 2017 г. от Египет са били внесени 8000 тона картофи, което е рязко увеличение спрямо предходната година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Румънските здравни власти унищожиха заразени картофи от Египет"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-20/", "text": "1. ПРОЕКТ НА РЕШЕНИЕ ЗА ПРИЕМАНЕ НА НАЦИОНАЛНА ПРОГРАМА ЗА ЗАКРИЛА НА ДЕТЕТО ЗА 2018 Г.  Внася: министърът на труда и социалната политика 2. ПРОЕКТ НА РЕШЕНИЕ ЗА ОДОБРЯВАНЕ ПРИСЪЕДИНЯВАНЕТО НА РЕПУБЛИКА БЪЛГАРИЯ КЪМ ИНИЦИАТОРИТЕ НА ПРОЕКТ „СЪЮЗ ЗА МИЛИОНИ ЕВРОПЕЙСКИ ГЕНОМИ“ ЧРЕЗ ПОДПИСВАНЕ НА СЪВМЕСТНА ДЕКЛАРАЦИЯ ЗА ПРИСЪЕДИНЯВАНЕ НА БЪЛГАРИЯ КЪМ ИНИЦИАТИВАТА „ДОСТЪП ДО НАЙ-МАЛКО 1 000 000 ГЕНОМИ В ЕВРОПЕЙСКИЯ СЪЮЗ“  Внася: министърът на образованието и науката 3. ПРОЕКТ НА РЕШЕНИЕ ЗА ПРИЗНАВАНЕ НА СДРУЖЕНИЕ „АСОЦИАЦИЯ НА РОДИТЕЛИТЕ НА ДЕЦА С УВРЕДЕН СЛУХ“ ЗА ПРЕДСТАВИТЕЛНА ОРГАНИЗАЦИЯ НА НАЦИОНАЛНО РАВНИЩЕ В НАЦИОНАЛНИЯ СЪВЕТ ЗА ИНТЕГРАЦИЯ НА ХОРАТА С УВРЕЖДАНИЯ  Внася: министърът на труда и социалната политика 4. ПРОЕКТ НА РЕШЕНИЕ ЗА ПРИЗНАВАНЕ НА СДРУЖЕНИЕ „СЪЮЗ НА ИНВАЛИДИТЕ В БЪЛГАРИЯ“ ЗА ПРЕДСТАВИТЕЛНА ОРГАНИЗАЦИЯ НА НАЦИОНАЛНО РАВНИЩЕ В НАЦИОНАЛНИЯ СЪВЕТ ЗА ИНТЕГРАЦИЯ НА ХОРАТА С УВРЕЖДАНИЯ  Внася: министърът на труда и социалната политика 5. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ОТБРАНАТА  Внася: заместник министър-председателят по обществения ред и сигурността  и министър на отбраната 6. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ВЪТРЕШНИТЕ РАБОТИ ЗА 2018 Г.  Внася: министърът на вътрешните работи 7. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ/ТРАНСФЕРИ ЗА 2018 Г. ЗА ИЗПЛАЩАНЕ НА СТИПЕНДИИ ПО ПРОГРАМАТА НА МЕРКИТЕ ЗА ЗАКРИЛА НА ДЕЦА С ИЗЯВЕНИ ДАРБИ ОТ ДЪРЖАВНИ И ОБЩИНСКИ УЧИЛИЩА ПРЕЗ 2018 Г.  Внася: министърът на културата 8. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ИЗВЪРШВАНЕ ПРОДАЖБА НА ИМОТИ – ЧАСТНА ДЪРЖАВНА СОБСТВЕНОСТ, ПРЕДОСТАВЕНИ ЗА УПРАВЛЕНИЕ НА МИНИСТЕРСТВОТО НА ОТБРАНАТА  Внася: заместник министър-председателят по обществения ред и сигурността  и министър на отбраната 9. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМИ ИМОТИ, СОБСТВЕНОСТ НА „БЪЛГАРСКИ ПОЩИ“ ЕАД – СОФИЯ  Внася: министърът на транспорта, информационните технологии и съобщенията 10. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМИ ИМОТИ, СОБСТВЕНОСТ НА „БЪЛГАРСКИ ПОЩИ“ ЕАД – СОФИЯ  Внася: министърът на транспорта, информационните технологии и съобщенията 11. ПРОЕКТ НА РЕШЕНИЕ ЗА ВЪЗЛАГАНЕ НА ОБЛАСТНИЯ УПРАВИТЕЛ НА ОБЛАСТ ГАБРОВО ДА СКЛЮЧИ ДОГОВОР ЗА ПОКУПКА НА ИМОТ В ПОЛЗА НА ДЪРЖАВАТА И ЗА ПРЕДОСТАВЯНЕТО МУ БЕЗВЪЗМЕЗДНО ЗА УПРАВЛЕНИЕ НА ОБЛАСТНИЯ УПРАВИТЕЛ НА ОБЛАСТ ГАБРОВО  Внася: министърът на регионалното развитие и благоустройството 12. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТИ – ПУБЛИЧНА ДЪРЖАВНА СОБСТВЕНОСТ, НА АГЕНЦИЯ „ПЪТНА ИНФРАСТРУКТУРА“  Внася: министърът на регионалното развитие и благоустройството 13. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА УЧРЕДЯВАНЕ НА БЕЗВЪЗМЕЗДНО ПРАВО НА ПОЛЗВАНЕ ВЪРХУ ИМОТ – ЧАСТНА ДЪРЖАВНА СОБСТВЕНОСТ, НА СДРУЖЕНИЕ С НЕСТОПАНСКА ЦЕЛ ЗА ОСЪЩЕСТВЯВАНЕ НА ОБЩЕСТВЕНОПОЛЕЗНА ДЕЙНОСТ „НАЦИОНАЛНА АСОЦИАЦИЯ НА СЛЯПО-ГЛУХИТЕ В БЪЛГАРИЯ“  Внася: министърът на регионалното развитие и благоустройството 14. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА СЛИВНИЦА, СОФИЙСКА ОБЛАСТ  Внася: министърът на регионалното развитие и благоустройството 15. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО ОБРАЗОВАНИЕ, МЛАДЕЖ, КУЛТУРА И СПОРТ, ФОРМАТ „КУЛТУРА“, ПРОВЕДЕНО НА 28 ФЕВРУАРИ 2018 Г. В СОФИЯ  Внася: министърът на културата 16. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ПРАВОСЪДИЕ И ВЪТРЕШНИ РАБОТИ“, ФОРМАТ „ВЪТРЕШНИ РАБОТИ“, ПРОВЕДЕНО НА 8 МАРТ 2018 Г. В БРЮКСЕЛ  Внася: министърът на вътрешните работи 17. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ“ (ЧЛ. 50), ПРОВЕДЕНО НА 20 МАРТ 2018 Г. В БРЮКСЕЛ  Внася: заместник министър-председателят по правосъдната реформа и министър  на външните работи  18. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ“, ПРОВЕДЕНО НА 20 МАРТ 2018 Г. В БРЮКСЕЛ  Внася: заместник министър-председателят по правосъдната реформа и министър  на външните работи 19. ДОКЛАД ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗЕМЕДЕЛИЕ И РИБАРСТВО, КОЕТО ЩЕ СЕ ПРОВЕДЕ НА 16 АПРИЛ 2018 Г. В ЛЮКСЕМБУРГ  Внася: министърът на земеделието, храните и горите 20. ПРОЕКТ НА РЕШЕНИЕ ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В НЕФОРМАЛНОТО ЗАСЕДАНИЕ НА МИНИСТРИТЕ НА ЗАЕТОСТТА И СОЦИАЛНАТА ПОЛИТИКА, КОЕТО ЩЕ СЕ ПРОВЕДЕ НА 17 И 18 АПРИЛ 2018 Г. В СОФИЯ  Внася: министърът на труда и социалната политика 21. ПРОЕКТ НА ПОСТАНОВЛЕНИЕ ЗА ПРЕДОСТАВЯНЕ НА КОНСУЛСКА ЗАКРИЛА И УЧАСТИЕ В МЕРКИТЕ ЗА КООРДИНАЦИЯ И СЪТРУДНИЧЕСТВО ЗА УЛЕСНЯВАНЕ НА КОНСУЛСКАТА ЗАКРИЛА НА НЕПРЕДСТАВЕНИ ГРАЖДАНИ НА ЕВРОПЕЙСКИЯ СЪЮЗ В ТРЕТИ ДЪРЖАВИ В ЗАДГРАНИЧНИТЕ ПРЕДСТАВИТЕЛСТВА НА РЕПУБЛИКА БЪЛГАРИЯ  Внася: заместник министър-председателят по правосъдната реформа и министър  на външните работи 22. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА КОДЕКСА ЗА СОЦИАЛНО ОСИГУРЯВАНЕ  Внася: министърът на труда и социалната политика 23. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ЗАЩИТА ОТ ВРЕДНОТО ВЪЗДЕЙСТВИЕ НА ХИМИЧНИТЕ ВЕЩЕСТВА И СМЕСИ  Внасят: заместник министър-председателят по обществения ред и сигурността  и министър на отбраната  министърът на икономиката 24. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА РАЗГЛЕЖДАНЕ НА СПОРОВЕ ПО ЗАКОНА ЗА МЕРКИТЕ И ГЕОГРАФСКИТЕ ОЗНАЧЕНИЯ  Внася: министърът на икономиката АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Вижте какво ще решава Министерският съвет утре, 11 април 2018"}
{"url": "https://trud.bg/%d1%81%d1%82%d0%be%d1%82%d0%b8%d0%bd%d0%b0-%d1%84%d0%b5%d0%bd%d0%be%d0%b2%d0%b5-%d0%b8-%d1%81%d0%bf%d0%b0%d1%81-%d1%80%d1%83%d1%81%d0%b5%d0%b2-%d0%bd%d0%b0%d0%b4%d1%8a%d1%85%d0%b0%d1%85%d0%b0-%d0%bb/", "text": "Близо 100 привърженици на “Левски” подкрепиха тима по време на последната тренировка преди първия 1/2-финален сблъсък с ЦСКА за купата на България. Привържениците заеха местата си в Сектор “В” и оглушиха с песни стадион “Георги Аспарухов”. Заниманието бе изгледано и от Спас Русев, собственикът на клуба. Бизнесменът е неотлъчно до тима през последната седмица, след като възпитаниците на Делио Роси влезнаха в негативна серия от три последователни загуби в Първа лига. В сряда “сините” излизат срещу ЦСКА в ролята си на символичен гост на националния стадион “Васил Левски”, а двубоят е от 18 часа.", "date": "2018.04.10", "title": " Стотина фенове и Спас Русев надъхаха “Левски” за дербито"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b0-%d0%b0%d0%ba%d0%b0%d0%b4%d0%b5%d0%bc%d0%b8%d1%8f-%d0%b3-%d1%81-%d1%80%d0%b0%d0%ba%d0%be%d0%b2%d1%81%d0%ba%d0%b8-%d1%87%d0%b5%d1%81%d1%82%d0%b2/", "text": "Началникът на отбраната генерал-лейтенант Андрей Боцев и заместник-министърът на отбраната Атанас Запрянов ще участват утре, 11 април, от 10.00 ч. в откриването на годишната международна научна конференция на Военна академия „Г. С. Раковски”, съобщиха от Министерство на отбраната. Темата на научния форум, който ще се проведе на 11 и 12 април във Военната академия, е „Предизвикателства пред ЕС и НАТО в контекста на радикализацията, тероризма и миграцията”. Тържественото честване на 106-та годишнина от създаването на висшето учебно заведение ще започне от 10.00 ч. на 13 април с ритуал по поднасяне на венци и цветя пред паметника на Георги Раковски – патрон на Военната академия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Военна академия „Г. С. Раковски“ чества 106 години от своето създаване"}
{"url": "https://trud.bg/%d1%80%d1%83%d1%81%d0%ba%d0%b8-%d1%81%d0%b0%d0%bc%d0%be%d0%bb%d0%b5%d1%82%d0%b8-%d1%81%d0%b0-%d0%be%d1%82%d0%ba%d1%80%d0%b8%d0%bb%d0%b8-%d1%84%d1%80%d0%b5%d0%bd%d1%81%d0%ba%d0%b0-%d1%84%d1%80%d0%b5/", "text": "Руски бомбардировачи Су-24М в съпровод с изтребители Су-30СМ са открили френска фрегата Д650, която се е присъединила към американския ескадрен миноносец „Доналд Кук“ в югоизточната част на средиземно море, пише руският вестник Взгляд. Д650, след като над него прелитат руски самолети, се е присъединил към „Доналд Кук“ недалеч от крайбрежието на Сирия. Това е съобщено от иранския журналист Бабак Тагвай, който е публикувал и снимка на френския кораб, направена от самолет. По-рано турските медии съобщиха, че руските военни самолети са прелетели най-малко четири пъти над американския ракетен ескадрен миноносец „Доналд Кук“, намиращ се в източната част на Средиземно море. Представители на Пентагона заявиха, че тези данни, са слухове. По-рано Тагвай предупреди за вероятна атака по Сирия с ракети „Томахоук“ от борда на „Доналд Кук“. Президентът на САЩ Доналд Тръмп заяви на свой ред, че Вашингтон има много варианти за военни действия във връзка със ситуацията в Сирия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Руски самолети са открили френска фрегата край бреговете на Сирия"}
{"url": "https://trud.bg/%d1%86%d0%b5%d1%86%d0%ba%d0%b0-%d1%86%d0%b0%d1%87%d0%b5%d0%b2%d0%b0-51-%d0%b7%d0%b0%d1%82%d0%b2%d0%be%d1%80%d0%bd%d0%b8%d1%86%d0%b8-%d1%81%d0%b0-%d0%b8%d0%b7%d0%b1%d1%8f%d0%b3%d0%b0%d0%bb%d0%b8/", "text": "51 затворници са избягали за последните три години – от 2014 до 2017 г., и само трима от тях до момента не са установени. Това каза министърът на правосъдието Цецка Цачева след свиканото от нея днес национално съвещание с участието на всички началници на затвори в страната и с ръководството на ГД „Изпълнение на наказанията“. „Всички тези затворници са избягали от места от открит тип, докато са полагали работни дейности. Трима от тях до момента не са установени, а останалите 48 са върнати и изпълняват наказанието, което са били получили“, уточни министър Цачева и обясни, че в момента няма друга законова възможност лишените от свобода да бъдат охранявани по друг начин освен при строг режим. „По отношение на издръжката на едно лице, лишено от свобода – тя надвишава 1000 лв., като в нея се включват пари за храна, дрехи, лекарства, за осветление, отопление, вода и разходите, които се правят от държавата, за охрана на тези лица“, обясни още Цачева и уточни, че продължава работата по разпределението на онези 15 млн. лв., които бяха отпуснати от премиера Бойко Борисов, и предстои уточняване с колко точно могат да бъдат увеличени заплатите на служителите. Повече от три часа продължи обсъждането на спешните мерки, които трябва да бъдат предприети след дръзкото бягство на рецидивистите Владимир Пелов и Радослав Колев. До края на април работна група трябва да оптимизира щатните бройки в затворите. Там където има най-голяма нужда ще се подсили охраната, заяви министър Цачева. “Говорихме за необходимите краткосрочни мерки, които са необходими в спешен порядък да се предприемат за преодоляване на напрежение, което е факт в системата. Уточнихме се за следното – работна група под ръководството на проф.Проданов, зам.-мин. на Министерството на правосъдието. До края на месец април с участие на служители на министерството, Главна агенция “Изпълнение на наказанието” и представители на някои от затворите в страната, да преразгледат съществуващото щатно разписание като се търси вариант за оптимизиране на щатовете в числеността към този момент, т.е такава, каквато тя е предвидена по Закона за държавния бюджет.”, посочи още министърът на правосъдието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Цецка Цачева: 51 затворници са избягали за последните 3 години, само трима не са установени"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d1%81-%d0%b8%d0%b7%d1%82%d0%b5%d0%ba%d0%bb%d0%b0-%d0%ba%d0%bd%d0%b8%d0%b6%d0%ba%d0%b0-%d0%b8-%d0%bd%d0%b5%d1%80%d0%b5%d0%b4%d0%be%d0%b2%d0%b5%d0%bd-%d0%b0%d0%b2/", "text": "Шофьор с изтекла книжка и нередовен автомобил оцеля по чудо в зрелищна катастрофа в Русенско. 52-годишният мъж се е ударил челно в дърво, но е откаран в болница без сериозни травми, предаде БГНЕС. Инцидентът е станал на главния път Русе-Кубрат малко след 13.30 ч. Преди село Червена вода, в участък с остри завои, шофьорът е изгубил управление над автомобила си „Пежо 206“. Той е навлязъл в насрещното платно, след което се е ударил челно в дърво. При удара колата е отскочила на 30 метра и се върнала обратно на пътя. Пристигналите на място служители на „Пътна полиция“ установили, че шофьорът е напълно нередовен – автомобилът му е с транзитни номера отпреди две години, а шофьорската книжка на водача е изтекла през 2011-а и не е подновена. За тези нарушения обаче единственото наказание са глоби по 20 лв. Допълнителна проверка е показала, че той е бил и пациент на Психодиспансера. Алкохолната му проба е отрицателна, причините за катастрофата се изясняват.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Шофьор с изтекла книжка и нередовен автомобил оцеля по чудо в катастрофа край Русе"}
{"url": "https://trud.bg/%d1%83%d0%ba%d1%80%d0%b0%d0%b9%d0%bd%d0%b0-%d1%89%d0%b5-%d0%bd%d0%b0%d0%bb%d0%be%d0%b6%d0%b8-%d1%81%d0%b0%d0%bd%d0%ba%d1%86%d0%b8%d0%b8-%d0%bd%d0%b0-%d1%80%d1%83%d1%81%d0%ba%d0%b8-%d0%be%d0%bb%d0%b8/", "text": "Украйна ще последва примера на САЩ и ще наложи санкции на няколко руски олигарси, сред които е и Олег Дерипаска, съобщи ТАСС. Заради наложените от Вашингтон ограничения върху собствениците на водещи руски компании, техните акциите на фондовите пазари продължават да поевтиняват. Така например активите на алуминиевия магнат Олег Дерипаска загубиха над половината  от стойността си, а рублата и днес понесе нови загуби, достигайки до най-ниското равнище от декември 2016 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Украйна ще наложи санкции на руски олигарси"}
{"url": "https://trud.bg/%d0%bf%d0%be%d0%b4%d0%b0%d0%b4%d0%b5-%d0%be%d1%81%d1%82%d0%b0%d0%b2%d0%ba%d0%b0-%d1%81%d1%8a%d0%b2%d0%b5%d1%82%d0%bd%d0%b8%d0%ba%d1%8a%d1%82-%d0%bd%d0%b0-%d0%b4%d0%be%d0%bd%d0%b0%d0%bb%d0%b4-%d1%82/", "text": "Администрацията на президента на САЩ Доналд Тръмп бе сполетяна от нова оставка, след като неговият съветник по вътрешна сигурност Том Босърт, негов личен фаворит, обяви, че напуска поста си. „Президентът е благодарен за работата на Том Босърт за сигурността и безопасността на нашата велика държава“, заяви прессекретарят на Белия дом Сара Сандръс. Новината идва ден след като Босърт зае поста си като четвърти по ред съветник по националната сигурност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Подаде оставка съветникът на Доналд Тръмп по вътрешна сигурност"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba%d1%8a%d1%82-%d0%bd%d0%b0-%d0%ba%d1%80%d0%b0%d0%bb%d1%81%d1%82%d0%b2%d0%be-%d0%bd%d0%b8%d0%b4%d0%b5%d1%80%d0%bb%d0%b0%d0%bd%d0%b4%d0%b8%d1%8f-%d0%bf/", "text": "„Поздравявам Ви за успешното  Председателство на Съвета на ЕС в сектор „Земеделие“.  До този момент  г-н Порожанов и неговият екип са изключително конструктивни и успешно изграждат мостове между позициите на страните“. Това заяви по време на среща в Министерството на земеделието, храните и горите посланикът на Кралство Нидерландия в България  Беа тен Тъшър, съобщиха от МЗХГ. „През първите месеци на председателството организирахме фокусиран дебат за бъдещето на ОСП  – нашият екип работи много усилено и в края на март имахме Заключения на председателството. Успяхме да изпратим ясно послание какво да съдържа и как трябва да бъде структурирана новата ОСП. Тя трябва да бъде адекватно финансирана, защото евентуален дисбаланс може да създаде големи проблеми“, подчерта от своя страна министър Порожанов. Посланик Тъшър сподели, че е много впечатлена от развитието на земеделието в България. Тя посочи винената индустрия, която според нея е била пример за модернизиране на цял бранш. Посланикът на Нидерландия сподели, че приемствеността между поколенията и привличането на млади хора в сектор „Земеделие“ е един от важните приоритети в за нейната страна. Министър Порожанов заяви, че именно тази тема ще бъде сред водещите на неформалната среща на земеделските министри в София  в началото на юни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Посланикът на Кралство Нидерландия поздрави България за успешното председателство на Съвета на ЕС в сектор Земеделие"}
{"url": "https://trud.bg/%d1%81%d1%8a%d0%bc%d0%bd%d0%b8%d1%82%d0%b5%d0%bb%d0%bd%d0%b8%d1%8f%d1%82-%d0%bf%d0%b0%d0%ba%d0%b5%d1%82-%d0%b2-%d1%81%d1%8a%d0%b4%d0%b5%d0%b1%d0%bd%d0%b0%d1%82%d0%b0-%d0%bf%d0%b0%d0%bb%d0%b0%d1%82/", "text": "Приключила е проверката на съмнителния пакет, оставен в Съдебната палата по-рано днес. Това съобщиха от пресцентъра на МВР. В съмнителния пакет е установена детска играчка. Не е имало необходимост от евакуация на сградата. Все още не е известно кой е оставил пакета и до кого е бил адресиран той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Съмнителният пакет в Съдебната палата е съдържал детска играчка\t\t\t"}
{"url": "https://trud.bg/%d0%be%d1%82%d0%bd%d0%b5%d1%85%d0%b0-%d0%bb%d0%b8%d1%86%d0%b5%d0%bd%d0%b7%d0%b8-%d0%bd%d0%b0-%d0%b4%d0%be%d1%81%d1%82%d0%b0%d0%b2%d1%87%d0%b8%d0%ba-%d0%bd%d0%b0-%d0%bc%d0%b0%d1%80%d0%b5%d1%88%d0%ba-2/", "text": "Агенция “Митници” отне лицензите на два данъчни склада за акцизни стоки на лицензиран складодържател, обявиха от ведомството. Според източници на “Труд”, складовете са на русенската фирма “Полисан”, която е един от доставчиците на горива за бензиностанциите на бизнесмена Веселин Марешки. Лицензите се отнемат на основание влязло в сила наказателно постановление, с което е определена санкция в размер на 29 165,06 лв. То е влязло в сила на 28 март 2018 г. след като е потвърдено от две съдебни инстанции – районен и административен съд. Нарушението е “тежко” по смисъла на Закона за акцизите и данъчните складове, тъй като санкцията е над 15 хил. лв. Затова фирмата вече не изпълнява условията на закона, според които лицензиран складодържател може да бъде лице, което не е извършило тежко или повторно нарушение. Наказателното постановление е от септември 2016 г. и е издадено от Митница Русе за нарушени процедури по доставка на над 24,5 тона гориво за отопление, обложени с намалена акцизна ставка от 50 лв. по действащото тогава законодателство. Митничарите установяват, че през 2015 г. гориво е доставяно на различен получател от отбелязания в документите. Т.е. фирмата няма документи, които да позволяват горивото да се обложи с намалена ставка. През миналата година бившият шеф на производството в “Полисан” Гален Петков беше намерен обесен. От полицията заявиха, че става въпрос за самоубийство, като имаше версия, че то е свързано с очакваните резултати от ревизия, която течеше по това време.", "date": "2018.04.10", "title": " Отнеха лицензи на доставчик на Марешки\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b5-%d0%bc%d1%8a%d0%b6-%d0%bd%d0%b0-53-%d0%b3-%d0%be%d0%b1%d0%b2%d0%b8%d0%bd%d0%b5%d0%bd-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2/", "text": "Окръжната прокуратура в Сливен задържа за 72 часа мъж на 53 години. Той е привлечен като обвиняем за това, че на 6 април умишлено умъртвил жена от село Гавраилово, съобщиха от институцията. Предстои Окръжната прокуратура да внесе в съда искане за налагане на мярка за неотклонение “задържане под стража” срещу обвиняемия. 58-годишна жена е била намушкана с нож пред дома си около 21.30 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Задържан е мъж на 53 г., обвинен за убийство в село Гавраилово"}
{"url": "https://trud.bg/%d1%81%d1%82%d0%b0%d0%bc%d0%b5%d0%bd-%d0%b1%d0%b5%d0%bb%d1%87%d0%b5%d0%b2-%d0%b7%d0%b0%d0%b1%d1%80%d0%b0%d0%b2%d1%8f%d0%bc%d0%b5-%d0%b7%d0%b0-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86/", "text": "Стамен Белчев, наставникът на ЦСКА, призна, че неговият отбор вече е забравил драматичното поражение с 2:3 от “Лудогорец” и мисли изцяло за дербито с “Левски” от турнира за купата на България. „И да не са отминали емоциите от мача срещу “Лудогорец”, трябва да го забравим – обяви Белчев пред клубната телевизия. Трябва да си вземем поуките и да гледаме напред. Най-важен е следващият мач срещу “Левски”. Няма много време от единия двубой до другия. Вече сме настроени за мача срещу “Левски”. Момчетата вече са забравили за мача в Разград и мислим за “Левски. За съжалание от загубата в Разград няма да може да разчитаме на трима наказани, а освен това имаме и други контузени, които най-вероятно ще отпаднат за мача. Ние за това сме 20 човека. Надявам се заместниците им да се справят по възможно най-добрия начин. “Спокоен съм и вярвам във всеки един от момчетата. Вярвам, че ще покажем истинското си лице и ще победим“, допълни наставникът на ЦСКА.  ", "date": "2018.04.10", "title": " Стамен Белчев: Забравяме за “Лудогорец” и мислим за “Левски”"}
{"url": "https://trud.bg/%d1%81%d1%82%d0%b0%d1%80%d0%be-%d1%81%d0%b2%d0%bb%d0%b0%d1%87%d0%b8%d1%89%d0%b5-%d1%81%d0%b5-%d0%b0%d0%ba%d1%82%d0%b8%d0%b2%d0%b8%d1%80%d0%b0-%d0%b7%d0%b0%d0%bf%d0%bb%d0%b0%d1%88%d0%b2%d0%b0-2-%d0%ba/", "text": "Старо свлачище, известно от 3 години, но било в застой, се активира в Шумен на ул.”Шуменска крепост” и заплашва да срути най-малко две двуетажни къщи. Домовете са обитаеми, в тях живеят и семейства с малки деца. По празниците в понеделник тревожен сигнал на телефон 112 подал Ахмед Ахмед/39г./, чийто дом е сред застрашените и сигналът веднага бил предаден на общината. Във вторник на мястото дойде зам.кметът по строителство инж.Боян Тодоров със специалисти. Търси се причината за внезапното раздвижване на земните маси. В дворовете на хората зеят цепнатини, от два дни къщите им започнали да пукат. Същите шумове се чували и в началото на 2015 г., когато за първи път алармирали общината за проблема. Гневни са обаче, че тогава, по времето на друг кмет, нищо не е било направено, въпреки че били дадени предписания за хидрогеоложко проучване. Семействата с лични средства засипвали с пръст пропаданията, правили укрепвания с бетон, дори постлали 200 кв.м. с найлони, за да не просмуква дъждовна вода в почвата край къщите им, разказва Венцислав Иванов/41 г./. Той живее на “Шуменска крепост” от 12 г., остава му година, докато изплати дома си, но е притеснен, че може да го загуби. “Баирът тръгва към нас”, коментират живеещи на ул.”Тича”, която е успоредна на “Шуменска крепост”. Поне от месец “Тича” се ремонтира, на не нея работят тежки машини, изградена била и бетонна стена, която да държи опасния баир, но проблемът сега се е задълбочил. Единственото успокоение е, че от общината са обещали да открият причината и да направят необходимото за стопиране на свлачището. Във вторник варианът за спукан тръбопровод беше отхвърлен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Старо свлачище се активира, заплашва 2 къщи в Шумен\t\t\t"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b8%d0%bc%d0%b0%d0%bc%d0%b5-%d1%88%d0%b5%d1%81%d1%82-%d0%be%d1%84%d0%b5%d1%80/", "text": "Офертите за закупуване на нов тип изтребител са шест. Въпросът е да има възможности за избор, заяви военният министър Красимир Каракачанов по отношение модернизацията на Военновъздушните ни сили. Той уточни, че България разполага с 1,5 млрд. лева за проектите за модернизация на военната ни техника. В рамките на тези пари трябва да е и първата доставка. Ще има запитване и до Боинг, които произвеждат новите Ф-18, каквито няма на Балканите.", "date": "2018.04.10", "title": " Красимир Каракачанов: Имаме шест оферти за нови изтребители\t\t\t"}
{"url": "https://trud.bg/%d0%bf%d0%b8%d1%82%d0%b5%d0%b9%d0%bd%d0%b0%d1%82%d0%b0-%d0%b2%d0%be%d0%b4%d0%b0-%d0%be%d1%82-%d0%ba%d0%bb%d0%b0%d0%b4%d0%b5%d0%bd%d1%86%d0%b8-%d0%b2-%d0%b1%d0%b0%d1%81%d0%b5%d0%b9%d0%bd%d0%b0-%d0%bd/", "text": "Питейната вода от кладенци, изкопани в басейна на Амазонка, за да се намери решение на проблема, свързан със замърсяването на реките, съдържа арсен, чиито нива понякога надхвърлят 70 пъти препоръчвания лимит, предупредиха учени, цитирани от Франс прес. Анализът на проби вода от 250 обекта по поречието на Амазонка показа също опасни за здравето нива на алуминий и манган, които надхвърлят съответно 3 и 15 пъти препоръчваните от Световната здравна организация граници. Това оповестиха учени, които участват в Европейския конгрес на науките на Земята във Виена. Наличието на въпросните вещества е с естествен произход и не е свързано с индустриално замърсяване. “Поради замърсяването на реките редица земеделски общности разчитат на подпочвени води, за да се снабдят с питейна вода – заяви Каролине де Майер от Швейцарския федерален институт по водни науки и технологии. – Но в някои райони в басейна на Амазонка подпочвената вода съдържа следи от химични елементи, чиито концентрации са потенциално опасни за човешкото здраве.” Постоянното излагане на арсен може да доведе до поява на ракови образувания, а на манган – до неврологични смущения. Изследването на перуански и бразилски учени имало за цел да се установят концентрациите на химичните елементи, а не да се проследи ефектът им върху здравето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Питейната вода от кладенци в басейна на Амазонка съдържа високи нива на арсен"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7%d0%b0%d1%8f%d0%b2%d0%b8-%d1%87%d0%b5-%d0%b2%d0%be%d0%b5%d0%bd%d0%bd%d0%b0%d1%82%d0%b0/", "text": "Британското правителство обсъжда военна намеса заедно със съюзниците си в Сирия в отговор на предполагаемото нападение с химическо оръжие в Източна Гута край Дамаск. Това бе заявено от цитираният от Reuters британски министър на международното развитие Пени Мордонт. На въпрос дали подкрепя военната намеса след предполагаемото нападение в град Дума Мордонт заяви, че „това е жив въпрос в момента и е нещо, което британското правителство наблюдава и обсъжда и ние със сигурност го дискутираме с нашите международни партньори“. „Подобен вид клане не е приемливо и каквото и да направим в бъдеще по отношение на отговорните за него, моята грижа е да не повтаряме тези зверства и ще направим всичко, за да защитим тези мъже, жени и деца“, заяви тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Британски министър заяви, че военната намеса в Сирия е „жив въпрос“"}
{"url": "https://trud.bg/%d0%b2%d0%be%d0%b4%d0%b0%d1%82%d0%b0-%d0%bf%d0%be%d1%81%d0%ba%d1%8a%d0%bf%d0%b2%d0%b0-%d0%b7%d0%b0%d1%80%d0%b0%d0%b4%d0%b8-%d0%bd%d0%be%d0%b2%d0%b0-%d1%82%d0%b0%d0%ba%d1%81%d0%b0/", "text": "Въвеждане на такса “солидарност” към цената на водата в цялата страната е обсъждано на семинар, организиран от регионалното министерство с участието на зам.-министър Малина Крумова. Това съобщи в Хасково изпълнителният секретар на Федерацията на потребителите инж. Емил Георгиев. По думите му тази се очаква таксата да бъде около 10 стотинки на кубик. Въвеждането й се налагало, за де се осигурят средства за рехабилитация на ВиК мрежата в страната. За това са нужни 14-15 милиарда лева, а държавата може да осигури едва 3 млрд. лева, посочи Георгиев.", "date": "2018.04.10", "title": " Водата поскъпва заради нова такса\t\t\t"}
{"url": "https://trud.bg/%d0%b2-%d0%b0%d0%b1%d1%83-%d0%b4%d0%b0%d0%b1%d0%b8-%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-e%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85/", "text": "Вицепремиерът и министър на външните работи Екатерина Захариева откри тази вечер 77-ото българско посолство – то се намира в Абу Даби, столицата на Обединените арабски емирства (ОАЕ), съобщиха от пресцентъра на Министерство на външните работи. В рамките на работното си посещение във федералната монархия първият ни дипломат подписа меморандум за сътрудничество между двете министерства на външните работи и финализира подготовката за подписване на още два важни документа за гражданите и бизнеса – за взаимно признаване на шофьорските книжки, както и за взаимна защита на инвестициите. В близко бъдеще между София и ОАЕ може да полети трета авиокомпания – “Емирейтс”. 7000 посланици в Емиратите “Събрали сме се не само да открием една нова сграда, а да отбележим солидните и задълбочаващи се отношения между нашите две държави. Имаме тук 7000 посланици – това са нашите сънародници, които работят във всички сфери на икономиката“, каза министър Захариева. Гост на церемонията по откриване на посолството бе държавният министър Заки Нусейба, посланици и наши сънародници. Първият български посланик в ОАЕ – Богдан Коларов, връчи акредитивните си писма на 31 януари т.г. Преди това той беше генерален консул на Република България в Дубай. От средата на 90-те години постепенно нараства броят на пребиваващите в ОАЕ български граждани. Това е сред основните предпоставки за откриването на генерално консулство в Дубай през 2001 г., а сега и на посолство в Абу Даби. Понастоящем в ОАЕ е съсредоточена най-голямата българска общност в Залива, а вероятно и в целия Арабски свят. Дипломат №1 на ОАЕ: Използвайте ни като трамплин за нови пазари В рамките на работното си посещение в ОАЕ Екатерина Захариева се срещна със своя колега – външния министър на Обединените арабски емирства шейх Абдулла бин Зайед ал-Нахаян. “Използвайте ни като отправна точка, за да стъпите на много пазари, а не само като икономика с 400 милиарда долара брутен вътрешен продукт. Благодаря ви за подписването на меморандума. Поздравявам ви за откриването на посолството. Вече сме напълно готови да подпишем споразумението за признаване на свидетелствата за правоуправление, предстои последно съгласуване на споразумението за взаимна защита на инвестициите”, каза шейх Ал-Нахаян. Подписването на споразумението за признаване на шофьорските книжки ще облагодетелства преди всичко голямата българска общност в ОАЕ, като за тях ще отпадне необходимостта от повторно преминаване на шофьорски курсове и изпити в ОАЕ. Двамата министри обсъдиха продължително широк кръг въпроси от международния дневен ред, включително последните развития на ситуацията в Сирия, процесите в Близкия изток и позицията на Европейския съюз, исляма, религиозната радикализация, речта на омразата и борбата с тероризма. Трета авиолиния и възстановяне на износа ни Министър Екатерина Захариева се срещна със Султан Ал Мансури, министър на икономиката на ОАЕ, и с госпожа Мариям Ал Мехаири, държавен министър по безопасността на храните. Събеседниците се договориха да работят за съвместен бизнесфорум, както и да потърсят възможности за общи проекти в земеделието, високите технологии, производството на биохрани. “Произвеждаме едни от най-вкусните зеленчуци и агнешко. Преди години сме изнасяли по 40 милиона агнета годишно за Близкия изток и Залива. Нашето богатство е водата, която се смята за петрола на бъдещето. Може да бъдем вашия вход към европейския пазар”, каза министър Захариева. “Вашето агнешко наистина е от най-добрите в света и през 70-те и 80-те години на миналия век вие сте били един от най-големите вносители у нас. Сега внасяме основно от Нова Зеландия”, каза Султан Ал Мансури. Министър Захариева го покани в България. Министърът на икономиката на ОАЕ Султан ал Мансури вече е бил на посещение у нас – през октомври 2016 г. Тогава бе подписано Споразумение за икономическо и техническо сътрудничество. Министрите Захариева и Ал Мансури се разбраха да работят и за директна самолетна линия София – Абу Даби на авиокомпания “Емирейтс”. От 2013 г. има дирeктна редовна авиолиния София-Дубай, оперирана от „Wizz Air“, а вече по същата дестинация лети и друга нискобюджетна компания “Fly Dubai”, което допринася за увеличаване на двустранния туристопоток. Подписването на споразумение между ЕС и ОАЕ за отпадане на изискването за краткосрочни визи за техни граждани е допълнителна предпоставка за  ръст на туристическия обмен. Обединените арабски емирства (ОАЕ) са федерална монархия, съставена от  седем полуавтономни княжества (емирства) – Абу Даби, Дубай, Шарджа, Рас Ал-Хайма, Фуджейра, Ум-Ал Куейн, Аджман. Федералната държава е създадена през декември 1971 г. Основатели първи президент на ОАЕ е управникът на Абу Даби  – шейх Зайед Бин Султан Ал-Нахаян, който съумява да убеди управниците на емирствата да се обединят и налага визията си за динамичното развитие на държавата. Текущата 2018 г. е обявена за година на шейх Зайед във връзка със стогодишния му юбилей. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " В Абу Даби вицепремиерът Eкатерина Захариева откри 77-ото посолство на Република България"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b2-%d0%bc%d0%be%d1%81%d1%82%d0%b0%d1%80-%d0%b5%d1%81-%d0%b8%d1%81/", "text": "“През последните години наблюдаваме как икономиката и инвестициите вървят нагоре. ЕС иска мир и просперитет на Балканите.” Това каза премиерът Бойко Борисов в Мостар, където откри 21-ото издание на Международния икономически панаир. Във форума участват и политически лидери от държавите от Западните Балкани. Борисов се срещна със сръбския президент Александър Вучич. Двамата обсъдиха ситуацията в региона и развитието на инфраструктурните проекти, които осигуряват свързаност между Западните Балкани и останалата част от Европа. На пресконференция след срещата министър-председателят посочи, че провокациите и конфликтите в региона тревожат всички.  “Настроението не е оптимистично, усещането е, че ни предстои нещо лошо”, отбеляза Борисов. Повод за коментара му беше напрежението между Сърбия и Косово, липсата на съгласие по промените в изборния закон на Босна и Херцеговина, напрежението около Кипър и Гърция, както и войната в Сирия. “Обръщам се към целия регион – да проявим разум, защото последствията ще са само за Балканите. За една секунда се руши, 20 години се възстановява. Мостар е хубаво място да се каже това”, посочи Борисов като припомни, че именно този град в Босна и Херцеговина е символ на войната отпреди 20-ина години, която спря развитието на региона. Премиерът призова всички лидери на Балканите да проявят разум и устоят на провокациите. Борисов каза, че е оптимист за провеждането на Срещата на върха в София за Западните Балкани.  “Надявам се да намерим път да се решат тези проблеми, защото на 17 май трябва да влезем в Съвета с оптимизъм, с решени проблеми. Ние, политическият елит, сме отговорни за това”, подчерта Борисов. “Направим ли инфраструктурата, ще има и просперитет. Другото го пробвахме, не се получи”, посочи премиерът Бойко Борисов след срещата си с Драган Чович, член на Председателството на Босна и Херцеговина и домакин на 21-ия Международен икономически панаир в Мостар. Борисов  е специален гост на изложението, чиято цел е да засили икономическото развитие чрез среща на бизнеса от региона със световни компании. “В тази толкова важна изборна година за Босна и Херцеговина по всякакъв начин ще се опитаме да помагаме за единството на държавата”, коментира министър-председателят. Двамата обсъдиха двустранните отношения, евроатлантическата перспектива на страните от региона и развитието на икономиката и на инфраструктурата.", "date": "2018.04.10", "title": " Премиерът Бойко Борисов в Мостар: ЕС иска просперитет и мир на Балканите\t\t\t"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-116-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d1%81%d0%b0-%d0%b7%d0%b0%d0%b4%d1%8a/", "text": "Най-малко 116 нелегални мигранти са задържани при операции в Турция, предаде в.”Хюриет дейли нюз”, като се позовава на отговорни представители на бреговата охрана. Екипи на бреговата охрана в окръг Айдън /Югозападна Турция/ са задържали 79 сирийци в морето край курорта Кушадасъ, след като капитанът на товарен кораб съобщил за нелегални мигранти, които искали да се качат на борда на кораба. Бреговата охрана в окръг Балъкесир /Северозападна Турция/ е задържала 37 нелегални мигранти – сирийци и иракчани, които търсели начин да достигнат до гръцкия остров Лесбос от остров Маден край Айвалък. Мигрантите са предадени на полицията в района. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Най-малко 116 нелегални мигранти са задържани при операции в Турция"}
{"url": "https://trud.bg/%d1%80%d1%8a%d0%ba%d0%be%d0%b2%d0%be%d0%b4%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d0%ba%d0%be%d1%81%d0%be%d0%b2%d1%81%d0%ba%d0%b0%d1%82%d0%b0-%d1%82%d0%b0%d0%b9%d0%bd%d0%b8-%d1%81%d0%bb/", "text": "Директорът на Косовските тайни служба Дритон Гаши подаде оставка, две седмици след ареста на шестима турски граждани в Косово, предава македонската медия Република. Оставка от Гаши е искана от косовския премиер Рамуш Харадинай поради арестуването и депортирането на шестима турски граждани, които Анкара смята за последователи на движението ФЕТО, което се оглавява от религиозния лидер в изгнание Фетула Гюлен. Според местни медии, Гаши е представил оставката до канцеларията на премиера и днес се простил със служителите в службата. Новината за това бе потвърдена от говорителя на правителството Донета Гаши. По-рано, поради същата причина, оставка по искане на Харадинай подаде и вътрешният Фламур Сефай. Оставката на Гаши трябва да подпише и президентът на Косово Хашим Тачи, който по-рано заяви, че не е съгласен с промените. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Ръководителят на косовската тайни служби подаде оставка"}
{"url": "https://trud.bg/%d0%b7%d1%80%d0%b5%d0%bb%d0%b8%d1%89%d0%bd%d0%b0-%d0%b5%d0%b2%d0%b0%d0%ba%d1%83%d0%b0%d1%86%d0%b8%d1%8f-%d0%b2-%d0%bc%d0%be%d0%bb/", "text": "Клиенти и посетители на бургаския мол „Галерия” бяха евакуирани за по-малко от 6 минути, като времето влиза в допустимите граници за безопасност. Причина за евакуацията бе учение на бургаската пожарна.  Целта му бе да провери реакцията при пожар в търговския център след трагедиите в двата руски мола- Кемерово и Москва. “Четири екипа от 3 структури се включиха в учението, като първият пристигна за 5 минути, а последният за 9, въпреки ремонтите по улиците на града”, каза главен инспектор Николай Николаев – началник на Първа противопожарна служба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Зрелищна евакуация в мол"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d1%82%d0%bc%d0%b5%d0%bd%d0%b8-%d0%bf%d1%8a%d1%80%d0%b2%d0%b0%d1%82%d0%b0-%d1%81%d0%b8-%d0%b2%d0%b8%d0%b7%d0%b8%d1%82%d0%b0-%d0%b2-%d0%bb%d0%b0%d1%82%d0%b8%d0%bd/", "text": "Белият дом обяви днес, че се отменя първата визита на президента на САЩ Доналд Тръмп в Латинска Америка, планирана за по-късно тази седмица, тъй като той иска да „ръководи американския отговор за Сирия“, съобщи АФП. На срещата на върха на Организацията на американските държави в Лима – столицата на Перу, ще отиде вицепрезидентът Майк Пенс. След предполагаемата химическа атака в сирийския град Дума в събота, за която се твърди, че убила десетки, Тръмп заплаши да отговори „със сила“. Той заяви в понеделник, че с висши военни обсъжда варианти и обеща да вземе силно решение, може би още тази вечер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Тръмп отмени първата си визита в Латинска Америка заради кризата в Сирия"}
{"url": "https://trud.bg/%d0%b8%d0%b7%d0%bb%d0%b8%d0%b7%d0%b0-%d0%bf%d1%8a%d1%80%d0%b2%d0%b8%d1%8f%d1%82-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%83%d1%87%d0%b5%d0%b1%d0%bd%d0%b8%d0%ba-%d0%bf%d0%be-%d0%bc/", "text": "Първият в България учебник по морска медицина ще излезе от печат след броени седмици от издателството на Медицинския университет /МУ/ във Варна. Помагалото е написано от екип от преподаватели в МУ и медици от Военноморска болница и ВМА под редакцията на доц. д-р Димитър Ставрев, който е единственият у нас доцент по морска медицина. От 10 г. тази специалност се изучава само в МУ-Варна като свободно избираема, като досега курсът са записали над 400 студенти. “Изданието е уникално, защото за първи път в България събира в себе си медицинските аспекти на контакта човек-морска среда, медицина на борда на морско съоръжение и на брега, водноспасителна дейност, водолазна медицина, морска токсикология и фармакология”, коментира рецензентът проф. д-р Красимир Гигов, генерален директор на БЧК. Според него учебникът е особено актуален предвид зачестилите наводнения и ръста на туристите по нашето Черноморие, тъй като на достъпен език студентите ще трупат знания как да оказват компетентна помощ при бедствия и воден травматизъм. В помагалото са засегнати и темите за медицина на нефтените платформи и круизните плавания, които са сред бързо развиващите се сектори в морската индустрия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Излиза първият български учебник по морска медицина"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d1%89%d0%b5-%d0%bf%d1%80%d0%b8%d1%81%d1%8a%d1%81%d1%82%d0%b2%d0%b0-%d0%bd%d0%b0-%d1%86%d0%b5%d1%80%d0%b5%d0%bc%d0%be%d0%bd/", "text": "Лидерът на БСП – София Калоян Паргов и членовете на Изпълнителното бюро на Градския съвет на столичните социалисти ще присъстват на церемонията за отбелязване на Йом Ашоа – Ден в памет жертвите на Холокоста и падналите герои и на 73-ата годишнина от освобождаването на концентрациония лагер Бухенвалд, организирани от ОЕБ “Шалом”, съобщиха от пресцентъра на БСП-София. На събитието ще присъстват народни представители от “БСП за България”, както и общински съветници от групата на социалистите в СОС. Церемонията ще се състои на 11-и април, сряда, от 18,00 часа в зала “Йерусалим” на Еврейския културен дом (бул. “Александър Стамболийски” №50). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Калоян Паргов ще присъства на церемонията за отбелязване на Йом Ашоа"}
{"url": "https://trud.bg/%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5-%d0%bd%d0%b0-%d0%b4%d0%b2%d1%83%d1%81%d1%82%d1%80%d0%b0%d0%bd%d0%bd%d0%b0%d1%82%d0%b0-%d0%b1%d1%8a%d0%bb%d0%b3%d0%b0%d1%80%d0%be-%d0%b0%d0%bc/", "text": "Заседание на двустранната българо-американска работна група в областта на отбраната се проведе днес, 10 април 2018 г., в Министерството на отбраната. Консултациите от българска страна се ръководят от Атанас Запрянов, заместник-министър на отбраната, а от американска – от Томас Гофъс, заместник помощник-секретар по въпросите на Европа и НАТО. Заседанията на работната група се провеждат регулярно в период от осемнадесет месеца. През 2016 г. домакин на двустранните консултации беше Вашингтон. В рамките на днешното заседание бяха обсъдени актуални въпроси от дневния ред на сигурността в международен план, ключови аспекти на взаимодействието в областта на отбраната между двете страни и в рамките на Алианса. Също така беше отчетен постигнатият напредък в двустранното сътрудничество, както и по очертаните по време на предходното заседание дейности, съобщиха от МО. Заместник-министър Запрянов представи модернизационните проекти, които правителството ще реализира за надграждане на способностите на българските Въоръжени сили. САЩ изразиха подкрепа за предприетите от страна на Министерството на отбраната на Република България стъпки за постигане на 2 % от БВП за отбранителни разходи до 2024 г. Двете страни набелязаха конкретни стъпки за задълбочаване и разширяване на стратегическото партньорство в областта на отбраната. От американска страна в заседанието участие взеха още Мартина Стронг, заместник-ръководител на мисията на САЩ в София, както и представители на офиса на Аташето по отбраната и Офиса за отбранително сътрудничество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Заседание на двустранната българо-американска работна група в областта на отбраната се проведе днес"}
{"url": "https://trud.bg/%d1%81%d0%b0%d1%89-%d0%b8%d1%81%d0%ba%d0%b0-%d0%be%d0%be%d0%bd-%d0%b4%d0%b0-%d0%b3%d0%bb%d0%b0%d1%81%d1%83%d0%b2%d0%b0-%d0%b7%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5/", "text": "САЩ са поискали от Съвета за сигурност на ООН да гласува по предложение за установяване на комисия, която да разследва предполагаемата употреба на химическо оръжие в Сирия, но мярката рискува да получи вето от Русия, предава AFP. САЩ искат гласуването да се проведе в 15:00 часа нюйоркско време (22:00 българско). Това се случва докато президентът на САЩ Доналд Тръмп предупреждава за възможно военно действие в отговор на предполагаемата химична атака по контролирания от сирийската опозиция град Дума. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " САЩ иска ООН да гласува за разследването на употребата на химическо оръжие в Сирия"}
{"url": "https://trud.bg/%d1%87%d1%83%d0%b4%d0%be%d1%82%d0%b2%d0%be%d1%80%d0%bd%d0%b0%d1%82%d0%b0-%d0%b8%d0%ba%d0%be%d0%bd%d0%b0-%d0%bd%d0%b0-%d1%81%d0%b2-%d0%b1%d0%be%d0%b3%d0%be%d1%80%d0%be%d0%b4%d0%b8%d1%86%d0%b0-%d1%81/", "text": "Чудотворната икона Света Богородица Скоропослушница ще бъде донесена в Сливенската епархия. От 28 април до 20 май християните ще могат да се поклонят пред нея, съобщи секретарят на Сливенската митрополия Вълкан Янев. Тази икона помага при необходимост от незабавна помощ за всичко: оздравяване, при трудни житейски и семейни ситуации, за забременяване и благополучно раждане и мн. други. Иконата е копие и е изографисана на Света гора през 1893 година. Осветена е в манастира “Дохиар”, където от 10-ти век се намира оригиналната икона. През 1915 г. точно това копие е било подарено на църквата “Св.Александър Невски” в гр.Ананиев, Украйна. Най-напред иконата на Света Богородица ще бъде донесена в Сливен, в катедралния храм “Свети Димитър” и ще бъде оставена за поклонение от 28 до 30 април. След това ще бъде в църквите “Св.Николай Чудотворец” в Ямбол /1 – 3 май/, “Св.Иоан Богослов” в Карнобат /4 май/, “Св.Димитър” в Айтос /5 май/, “Св.св.Кирил и Методий” в Бургас /6-9 май/, “Св.Георги” в Созопол /10-11 май/, “Св.Цар Борис” в Царево /12-13 май/, в манастира “Св.Георги” в Поморие /14-16 май/, в храма “Св.Богородица” в Несебър /17-19 май/, в “Св.Иоан Кръстител” в Обзор /20 май/. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.10", "title": " Чудотворната икона на Св.Богородица Скоропослушница идва в Сливенска епархия\t\t\t"}
