{"url": "https://trud.bg/%d1%81%d0%b5%d0%ba%d1%81-%d0%b1%d0%be%d0%bc%d0%b1%d0%b0-%d0%be%d0%b1%d0%b5%d0%b7%d0%b2%d1%80%d0%b5%d0%b4%d0%b5%d0%bd%d0%b0-%d0%b2-%d1%80%d0%b5%d0%b4%d0%b0%d0%ba%d1%86%d0%b8%d1%8f%d1%82%d0%b0-%d0%bd/", "text": "Сигнал за секс бомба бе получен в редакцията на в. “Труд” вчера около 13:00 ч. Терористичната заплаха бе изпратена по електронната поща на вестника и в нея се твърдеше че “в сградата на медията е засадена секс бомба”. Съобщението бе изпратено от името на терористичната организация FFF (Fine Fellatio and Fornication). Лично главният редактор на в. “Труд” г-н Петьо Блъсков на бърза ръка откри и обезвреди секс бомбата, с което заплахата бе своевременно ликвидирана. Проучване на “Труд” установи, че само в нашата редакция е получена заплаха за секс бомба. Във всички останали медии са получени сигнали за обикновени бомби. Това накара екипа на вeстника да се отнесе към заплахата изключително сериозно. Благодарение на мълниеносната реакция на главния редактор Блъсков, подпомогнат от варненския спецекип, опасността бе елиминирана. “Получили сте тематична заплаха и това е сигурен знак за неувяхващата слава на редакционния екип в тази деликатна област. В тази връзка напълно разбираемо е защо другите сигнали са за най-обикновени бомби”, коментира експерт по мултитероризъм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Секс бомба обезвредена в редакцията на „Труд“"}
{"url": "https://trud.bg/%d0%b8%d1%81%d0%ba%d0%b0%d1%82-%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%b7%d0%b0-%d1%88%d0%b5%d1%84%d0%b0-%d0%bd%d0%b0-%d1%81%d0%bf%d0%b5%d1%86%d0%b8/", "text": "Прокуратурата на Северна Македония ще иска да постоянна мярка за задържане на специалния прокурор Катица Янева, след като разследването по случая „Ракет“ беше разширено и тя  , предава македонската информационна агенция “Макфакс“. Държавният прокурор Любомир Йовевски заяви, че Янева е злоупотребявала със служебното си положение, използвайки Боян Йовановски и Зоран Милески, за да бъде бизнесмена Орце Камчев освободен от статута си на заподозрян по делото „Империя. Освен това според разследването, Янева е получила 298 000 денара (9700 лева) имущество, най-вече под формата на мебели и вещи. Тя е възнамерявала помогне на Камчев, като замяни задържането му с домашен арест. Той също така е трябвало да стане защитен свидетел или да му бъде предложена сделка на правно основание и да заплати минимални разходи за случая „Империя“. Компютърът на Янева беше конфискуван по време на обиск в дома й днес. По късно ще стане ясно дали тя ще се окаже в следствения арест. Прокурорите твърдят, че към момента няма индикации парите, които Камчев е дал на Боян Йовановски и на Зоран Милески, които възлизат на 1,5 млн. евро, да се озовали при вътрешни или чуждестранни политици.", "date": "2019.08.21", "title": " Искат постоянен арест за шефа на Специализираната прокуратура на Северна Македония"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%81%d0%b5-%d0%be%d0%b1%d1%8f%d0%b2%d0%b8-%d0%bf%d1%80%d0%be%d1%82%d0%b8%d0%b2-%d0%b2%d1%80%d1%8a%d1%89%d0%b0%d0%bd%d0%b5-%d0%bd%d0%b0-%d1%80%d1%83/", "text": "Правителството на Германия обяви, че не е съгласно с възстановяване на членството на Русия в Групата на най-развитите индустриални страни, Г-8, както предлагат президентите на Франция и САЩ, предаде ДПА. Говорителят на правителството в Берлин Щефен Зайберт припомни, че през 2014 г. седемте най-развити икономики са решили да отстранят Русия от групата заради незаконната анексия на Крим и нейната политическа и военна подкрепа за сепаратистите в Източна Украйна. „И двете причини са още налице“, подчерта той. Зайберт добави, че ако Москва изрази готовност да промени позицията си към конфликта в Украйна, страните от Г-7 ще обсъдят въпроса за възстановяване на нейното членство.", "date": "2019.08.21", "title": " Германия се обяви против връщане на Русия в Г-8"}
{"url": "https://trud.bg/%d0%ba%d0%b0%d0%bc%d0%b5%d1%80%d0%b8-%d0%b7%d0%b0%d1%81%d0%bd%d0%b5%d0%bb%d0%b8-%d0%bf%d1%80%d0%b5%d0%b4%d0%bf%d0%be%d0%bb%d0%b0%d0%b3%d0%b0%d0%b5%d0%bc%d0%b8%d1%82%d0%b5-%d0%b8%d0%b7%d0%b2%d1%8a/", "text": "Кадри от охранителните камери в района на „Герена“ показват предполагаемите извършители на побоя над маркетинг директора на ПФК „Левски“ Цветан Вълчев (вижте ги  ). На записа се вижда как двамата мъже побягват от местопрестъплението и бягат с тъмен автомобил към „Ботевградско шосе“. По информация на   основната версия за нападението е решение на клуба да намали значително парите, които насочва към фенклубовете от продажба на официални рекламни продукти на „Левски“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Камери заснели предполагаемите извършители на побоя над служител на „Левски“"}
{"url": "https://trud.bg/%d0%b3%d0%bb%d0%b5%d0%bd%d0%b4%d0%b0-%d0%b4%d0%b6%d0%b0%d0%ba%d1%81%d1%8a%d0%bd-%d1%81%d0%b5-%d0%b7%d0%b0%d0%b2%d1%8a%d1%80%d0%bd%d0%b0-%d0%ba%d1%8a%d0%bc-%d0%ba%d0%b8%d0%bd%d0%be%d1%82%d0%be/", "text": "Британската актриса Гленда Джаксън, която скоро навърши 83 години, се завръща към киното след близо 30 годишно отсъствие. Преди броени дни тя е забелязана на снимачната площадка в Шотландия на драмата „Elizabeth is missing“, дело на Би Би Си. Очаква се тя да излезе в началото на 2020 година. Последната й поява пред камера е през 90-те в „The Secret Life Of Arnold Bax“. Гленда е носителка на едни от най-престижните награди в киното – Оскар, Еми, Златен глобус и наградата БАФТА.", "date": "2019.08.21", "title": " Гленда Джаксън се завърна към киното"}
{"url": "https://trud.bg/%d0%b1%d0%bd%d0%b1-%d1%85%d1%80%d0%b0%d0%bd%d0%b8%d1%82%d0%b5-%d0%b8-%d0%b3%d0%be%d1%80%d0%b8%d0%b2%d0%b0%d1%82%d0%b0-%d0%bf%d0%be%d1%81%d0%ba%d1%8a%d0%bf%d0%b2%d0%b0%d1%82/", "text": "Растежът на икономиката ще се ускори до 3,7% Има риск инфлацията да е по-висока Инфлацията в България ще се повиши през втората половина на тази година, заради поскъпване на храните и енергийните продукти – електроенергия, газ и горива. Това е прогнозата на Българската народна банка, публикувана в Икономическия преглед. Цените на енергийните продукти ще нарастват вследствие на по-високата цена на петрола в евро, подчертават още от БНБ. При храните поскъпването ще се дължи на вътрешни фактори, като по-слабата реколта от пшеница в България, в резултат на лошите метеорологични условия, и запазването на започналата от началото на 2017 г. тенденция за увеличение на цените на производител на енергийните продукти. Тези фактори са довели до ръст на крайните потребителски цени на преработените храни през юни с 4% на годишна база, посочват анализаторите от БНБ. Най-много – с 10,7 на сто е поскъпването за година при групата “хляб и зърнени храни”, следвана от “мляко, млечни продукти и яйца”.  Според БНБ има риск инфлацията у нас да се окаже още по-висока, ако международната цена на петрола се вдигне над прогнозираното. Това ще оскъпи както енергийните продукти у нас, така и стоките и услугите с административно определяни цени, като ток, вода и парно. Другите заплахи са, ако разходите за труд у нас се вдигнат повече от очакваното и това се прехвърли върху крайните цени на някои услуги, както и увеличаването на потреблението на домакинствата, предупреждава анализът. БНБ залага още темпът на нарастване на икономиката на България през 2019 г. да възлезе на 3,7%, отбелязвайки ускорение спрямо 2018 г., когато увеличението бе 3,1 на сто. В анализа си за първото тримесечие БНБ очакваше ръстът да се запази в рамките на миналогодишния. За това ще спомогнат по-голямата заетост, повишените трудови доходи, ниските лихви по кредитите, които ще подкрепят частното потребление. Прогнозираното подобряване на инвестиционната активност и нарастването на правителственото потребление също ще доведат до нарастване на вътрешното търсене. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " БНБ: Храните и горивата поскъпват"}
{"url": "https://trud.bg/%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%ba%d0%b0-%d0%b7%d0%b0%d0%b1%d1%8a%d1%80%d0%ba%d0%b0-%d0%bd%d0%b0%d1%86%d0%b8%d1%81%d1%82%d0%ba%d0%b8-%d1%81%d0%ba%d0%b0%d0%bd%d0%b4%d0%b0%d0%bb/", "text": "Хърватска дипломатка бе отзована от поста си в посолството в Германия и временно отстранена от работа, докато тече разследване, след като написа скандален коментар във фейсбук, предаде Би Би Си. В поста до идилични снимки от Хърватия Елизабета Маджаревич пише: „Чиста и автентична Европа. Само бели европейци, както бе преди 30 години в цяла Европа“. Маджаревич, която бе първи секретар в хърватската мисия в Берлин, първоначално опита да се оправдае, че говорела като частно лице, а след това дори намекна, че профилът й във фейсбук е бил хакнат. Но това не я спаси от наказание.", "date": "2019.08.21", "title": " Дипломатка забърка нацистки скандал\t"}
{"url": "https://trud.bg/%d0%b7%d0%b0%d0%ba%d1%80%d0%b8%d1%82%d0%b8%d1%8f%d1%82-%d0%bf%d0%bb%d1%83%d0%b2%d0%b5%d0%bd-%d0%b1%d0%b0%d1%81%d0%b5%d0%b9%d0%bd-%d0%b2-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0/", "text": "Цялостната профилактика на закрития плувен басейн в Благоевград, част от СК „Пирин“, ще бъде удължена с около една седмица. Това се налага поради технически причини. Активната спортно-тренировъчна дейност и посещенията ще бъдат възстановени в началото на месец септември. Профилактиката се извършва ежегодно, а целта е да се осигури точна и безаварийна работа на поддържаните системи. В плувния басейн тренират стотици деца плувци, в него се провеждат и редица престижни състезания.  Басейнът е с олимпийски размери, а температурата на водата се поддържа около 27 градуса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Закритият плувен басейн в Благоевград отваря врати в началото на септември"}
{"url": "https://trud.bg/%d1%81%d0%b5%d1%81%d1%82%d1%80%d0%b8%d1%82%d0%b5-%d0%b2%d0%b7%d0%b5%d1%85%d0%b0-%d0%bf%d0%be%d0%b1%d0%b5%d0%b4%d0%b0-%d1%81%d0%bb%d0%b5%d0%b4-80-%d0%bc%d0%b8%d0%bd%d1%83%d1%82%d0%b8/", "text": "Сестрите Габриела и Стефани Стоеви тръгнаха с малко трудно победа, но сладка на световното по бадминтон в Базел (Швейцария), квалификация за олимпиадата. Европейските шампионки се нуждаеха от 80 минути, за да преодолеят в три сета французойките Делфине Делфу и Леа Палермо. Нашите загубиха втората част, но в третата бяха безкомпромисни 21:13, 18:21, 21:10. Стоеви останаха единствените ни участнички на мондиала, след като останалите отпаднаха. Габриела и Стефани отсъстваха няколко месеца от корта заради конфликт с федерацията и отказ да играят за България, а това е първото им участие на голям форум.", "date": "2019.08.21", "title": " Сестрите взеха победа след 80 минути"}
{"url": "https://trud.bg/%d0%bf%d1%80%d0%be%d0%b5%d0%ba%d1%82%d0%b8%d1%82%d0%b5-%d0%b7%d0%b0-%d1%88%d0%be%d1%84%d1%8c%d0%be%d1%80%d1%81%d0%ba%d0%b8-%d0%b7%d0%b0%d0%ba%d0%be%d0%bd%d0%b8-%d0%be%d1%82%d0%b8%d0%b2%d0%b0%d1%82/", "text": "Трите законопроекта, на които трябваше да се раздели сегашният Закон за движение по пътищата (ЗДвП)   като ланшния сняг от портала за обществени консултации. Два от тях – на Закона за водачите на МПС и на Закона за пътните превозни средства, липсват и от сайта на транспортното министерство. Нелепо звучи обяснението на чиновниците там, че били свалени заради изтичане на срока на обсъждането. Тогава защо на сайта на МВР продължава да стои третият проект, чието обсъждане е изтекло на 24 февруари? Или защо на същия портал за обществени консултации стоят „за украса“ разни проекти на транспортно министерство дори и от май миналата година? Всъщност – причината да ги махнат няма значение. Разгеле, че ги бракуваха. Защото и трите са катастрофирали до фаза „тотал щета“ и мястото им е на площадките за законодателна скрап. Да се надяваме, че отделни детайли и части втора употреба от трите проекта няма да стигнат нито до този, нито до следващия парламент. И да продължим да си караме по действащия ЗДвП, приет през 1999 г. Той може да прилича на 20-годишна бричка с неговите над 40 поправки, ремонти и кърпежи, но пак е по-добър от предлаганите хибриди. Първо – кой написа трите проекта? Кои участваха в тази работна група от МВР, транспортното и други министерства, която заседава тайно от есента на 2016 г. Сигурно, докато са създавали текстовете, членовете u са намятали чаршафи и са надявали бели качулки, за да запазят анонимност като на сборище на Ку Клукс Клан. Второ – кой реши, че не юристи, а някакви полицаи от КАТ и инспектори от бившата ДАИ трябва да пишат закони? През професионалната им кариера „специалистите“ в тези две трибуквени структури какво друго са доказали, освен че искат да получат 20 заплати при ранно пенсиониране. Трето – кой постави задача и в трите проекта да се запази господстващото положение на контролните органи от КАТ и ДАИ, което си го има и сега. Какво добро сме видели като шофьори по пътищата от тези трибуквени групировки. Видели сме само корупция, събиране на такса „спокойствие“, документни измами и как на проверяващия да му намажем шепичката, че да минем „по втория начин“. Четвърто – проверявани ли са авторите на трите проекта за конфликт на интереси, за лобизъм в полза на 5-6 големи фирми. Да не би да се окаже, че близки на членовете на работната група или самите те се подписват някъде на ведомости при вносители на нови автомобили, поддържащи луксозни сервизи за гаранционно обслужване. А ако не работят срещу пари, дали не карат коли, получени от същите тези фирми, или най-малкото от техните марки, за да ползват сервизите им безплатно. Идеята да се раздели на три ЗДвП не е лоша, но имаше и друго предложение от юристи от Софийския университет на форум, организиран от Института по пътна безопасност. То бе да се създаде Пътен кодекс, включващ 4 основни дяла – правилата за движение по пътищата, изискванията към шофьорите, нормите за превозните средства плюс сегашния Закон за пътищата. Поради условията на секретност и анонимност на работната група, така и не са разбра кой е против тази идея и с какви аргументи. Промени в ЗДвП или изцяло нови закони трябва да има, но при условие, че отпаднат цели глави и раздели, уреждащи рахата на контролните органи. Например – откъде-накъде КАТ ще имат право да налагат принудителна административна мярка отнемане на регистрацията на автомобила за 1 година, а когато срокът изтече, да нямат задължение да я възстановят автоматично, а собственикът трябва да ходи пак по каналите им. Или – прекратяват служебно регистрацията на колата по някаква причина – да речем, няма платена застраховка, а нямат задължение да уведомят собственика. Той може да е в чужбина или в болница, или да има някаква извинителна причина, но когато не му съобщят, зорлем го превръщат в престъпник, ако шофира. Защото карането на автомобил без регистрация е криминализирано и се наказва с 1 година затвор. Най-накрая – каквито и шофьорски закони да се пишат или гласуват занапред, нека от тях завинаги изчезне понятието „несъобразена скорост“. Самите прокурори казват, че не е правилно да се повдигат и поддържат в съда обвинения само за нарушения на чл. 20 от ЗДвП, в който пише, че шофьорът, като кара, трябва да се съобразява. Съвсем скоро имаше дело срещу млад мъж, който шофирал на участък по магистрала „Тракия“ без ограничения на скоростта и блъснал пешеходец със 113 км/ч. Светла му памет на пешеходеца, но в случая говорим за вината на шофьора, който не е бил нито пиян, нито без книжка, нито с неизправна кола и е карал с 27 км/ч по-малко от разрешената скорост. С какво не се е съобразил – че някой пешеходец иска да се самоубие, или да си играе на руска рулетка като прескача мантинели и огради. Такова нещо, не дай Господи, може да се случи на всеки шофьор, включително и на премиера Бойко Борисов, докато управлява джипката на живо във фейсбук. Така че, когато трите проекта отиват за скрап, дано след претопяването не се появят със същите дефекти в съдържанието.   Къде ви е Държавната агенция? Така и не се разбра дали в писането на трите проекта има участие създадената тази пролет Държавна агенция „Безопасно движение по пътищата“. Точно тя трябваше да разкрие корупционните и лобистки интереси зад всеки текст и ако се налага – да разгони работната група. И да дава обяснения. Примерно – на какви изследвания почива предложеният задължителен текст да се кара със зимни гуми от 15 ноември до 1 март. Нека агенцията накара КАТ да преброи – колко тежки катастрофи са станали през този период и колко от потрошените коли са били с летни гуми в студа. Обаче да даде и данни за катастрофите от 15 май до 1 септември и колко от участващите автомобили са със зимни гуми в жегата. Току виж се окаже по-важно, ако в закона се запише задължение да се кара с летни гуми през лятото.", "date": "2019.08.21", "title": " Проектите за шофьорски закони отиват за скрап\t"}
{"url": "https://trud.bg/%d0%b7%d0%b5%d0%bc%d0%b5%d0%b4%d0%b5%d0%bb%d1%81%d0%ba%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d1%82%d0%b0%d0%bd/", "text": "Справянето с епидемията от африканска чума у нас е най-голямото професионално и лично предизвикателство пред земеделския министър Десислава Танева, признава самата тя. Какви мерки се взимат за запазване на родното производство, разказва тя пред „Труд“.  – Министър Танева, каква е реалната картина към момента за разпространението на инфекцията от африканска чума по свинете?  – Истината е, че в момента слуховете са много повече, отколкото наличната научна експертиза и реалните данни. Към момента имаме 33 огнища със заразени домашни свине, основно в Северна България. 7 от тях са в промишлени свинекомплекси и обекти. Засегнати са общо 130 000 животни. Преди избухване на епидемията по наши данни само в свинекомплексите се гледаха около 600 хил. прасета. Към момента са унищожени близо 20% от всички животни в страната. Кризата е изключително тежка. 43 са случаите с диви свине, като през последните дни тези случаи зачестиха. Имаме заразени такива животни в Родопите, Пловдив, София – област и Северна България. През последните 2-3 седмици по-големият интензитет на заболяването е по дивите прасета. Мерките, които взимаме не се определят от земеделското министерство, а са съгласно правилата на Световната здравна организация на животните и Европейската комисия. Ние ги изпълняваме. Целта ни е да подобрим ефективността на това изпълнение. Тези мерки са изключително непопулярни и тежки предвид спецификата на нашите селски райони, поминъка и традициите за отглеждане на свине за лична консумация. Трябва да бъдем достатъчно отговорни към ситуацията, в която се намира България. Тази болест не засяга само отделна личност, администрация или район. Това е вирусно заболяване, което касае цялата страна – от тези, които ги отглеждат за лични или промишлени нужди до крайния потребител. Епизоотичният процес може да продължи с години. Няма обозрим срок, в който всичко ще приключи и трябва да се подготвим за това. И затова искам много да благодаря на хората, които изпълняватнепопулярните мерки и заедно се борим срещу това заболяване. През юли, когато бе бумът на огнищата, беше безкрайно неприятно и трудно за хората да приемат фактите такива, каквито са. Това е остро вирусно заболяване, което лесно се пренася по всякакъв начин, за което няма ваксина или лечение. От 12 г. се разпространява в Европа и няма нито една страна към момента, която е изкоренила това заболяване. Единствено Чехия е под надзор от 6 месеца. Там първите случаи бяха със заразени диви свине. Веднага обаче се умъртви цялата им популация, както и домашните прасета в съответните зони. Но според правилата на Световната здравна организация по здравеопазване на животните, за да се обяви, като страна свободна от африканска чума по свинете трябва да минат три години без огнища и програма за надзор. – Намирате ли вина за разпространение на заразата у нас и в институциите? Вие самата заявихте, че виновните в БАБХ ще понесат последствията си след овладяване на епидемията, а това, става ясно, ще отнеме 3 години?  – Това от което имаме нужда в настоящата ситуация, е от хора на терен. В БАБХ и в момента има свободни места за ветеринарни лекари. Те работят в крайно тежки условия заради непопулярните мерки и съпротивата на хората. В момента трябва да използваме всички ресурси, за да ограничим щетите. Много бързо трябва да се организираме, да променим правилата и с цялата строгост на закона да наложим спазването им, за да продължим напред в условията на влязло заболяване. Както вече казах, няма страна, в която то да е ликвидирано, при условие, че в тези страни биосигурността по отглеждане на прасетата е много по-сериозна. Дори и да звучи като лозунг, ако искаме да запазим местното производство, трябва да се спазват изключително строги мерки за биосигурност. Нямаме друг вариант. – Какви са тези мерки?  – Всяко лично стопанство, в което се отглежда домашно прасе ще трябва да бъде гледано абсолютно изолирано. През последните два месеца наистина положихме огромни усилия. За което благодаря на на научните среди, на ветеринарните лекари по места, които не са част от административни структури, но въпреки това положиха огромни усилия за овладяване на епидемията. И на самите стопани, които разбраха, въпреки емоцията, че тези наистина тежки мерки са единствените. През тази седмица започваме и обучителна кампания към всички стопани за разясняване на правилата на биосигурността. За личните стопанства тези правила са много лесно приложими и могат да бъдат направени от самите стопани. Трябва да се гледат животните на оградено място, да бъдат изолирани, да се гледат само за угояване, но не и за разплод. И да се спазват изискванията да се отглеждат максимум 3 прасета. За всеки дезинфекциран двор стопаните ще получат по 300 лева. Нормативната уредба също ще претърпи промени. Предвиждаме репопулация догодина през септември, когато мине летния пик на болестта. Практиката в европейските страни показва, че избухването на новите огнища става на старите места през следващото лято. Това е само началото на борбата ни с тази епидемия. Няма да позволяваме регистриране на животни, ако не са взети предписаните мерки за биосигурност. И трябва да решим как да продължим при тези условия, докато станем чиста от инфекцията страна. В една Русия заболяването продължава вече 12 г. В северните страни-членки – над 5 г. И през всяко лято се откриват огнища. – Откъде догодина ще намерят тези стопани прасета за репопулация предвид епидемията?  – Вярвам, че ще успеем да ограничим епидемията и ще има откъде да се закупят прасенца за угояване. Мерките за разплод ще са много по-сериозни и на практика няма да бъдат по силите на малките стопани. Открихме нерегламентирани животни в малките ферми. Имаше такива с над 200 прасета. Затова ще приложим много строг контрол за спазване на изискванията и регистрацията. Ще потърсим и помощ от наши и световни научни експерти в областта как да продължим да произвеждаме в условията на болестта. – Има ли риск стопаните да не са дали за унищожение заразените животни, а да са складирали месото им във фризерите и оттам да тръгне нова епидемия?  – Ако месото е било заразено има риск да се разнесе заразата от повърхността, дрехите и посудата. От всичко, до което се допре суровото месо. Затова и правим пълна дезинфекция. Непопулярните мерки бяха именно, за да ограничим щетите и да запазим производството си. За да са устойчиви решенията обаче са нужни наистина изключително високи нива на биосигурност и много строг контрол. Нямаме друг избор. Разхождаща се домашна свиня означава само едно – нелегалност, липса на мерки и потенциален преносител на заразата. Храненето на домашната свиня с отпадъчна храна, карантия, ресторантски остатъци и други подобни също ще е забранено. Ще могат да се хранят само със стар фураж, отлежали 60 дни отлежаване. Мерките, които взехме в санитарните зони бяха за защита на хората. Така те успяха да си усвоят месото и не им се наложи да си загробят животните. Наистина това са тежки мерки, но трябва да решим дали искаме да имаме реално производство и склонни ли сме да платим цената. Българинът е мъдър човек. Трябва да разбере, че условията са се променили и правилата трябва да се спазват. Андрешковщината трябва да я оставим настрани. Нашето прасе може да оцелее днес, но то ще стане проводник на вируса и утре освен него и други ще се заразят. – Епидемията рефлектира и в понижена консумация на свинско. Има ли риск за потребителите?  – За потребителя най-голямата гаранция е да купува свинско месо от регламентирани търговски обекти, които си контролират доставчиците и кланиците, от които идва месото. След заразите в свинекомплексите в Русенско дори имаше хипотеза, че заразата може да е тръгнала от общата им кланица. Затегнахме и контрола върху кланиците, включително и с нощна охрана, за да не се допуска нерегламентирано клане на животни. Затова и няма такова месо в търговската мрежа. – Появиха се изчисления, че епидемията ще струва на държавата 2 млрд. лв. Какво показват вашите анализи?  – Не бива да се хвърлят в пространството такива суми. 25 млн. евро са прогнозните ни стойности към момента. Те малко ще се увеличат. Толкова ще са разходите за унищожаване, санитарни мерки, дезинфекция и обезщетения. БП на свиневъдството е близо 130 млн. евро за 2018 г., а регламентираните продажби за 2017 г. са около 600 млн. лв. При провеждане на мерките за борба с африканската чума установихме, че сивият сектор вместо 3%, както го оценявахме, е 4-5 на сто. – Ще получат ли обезщетения стопаните, които са гледали нерегламентирани животни?  – Категорично това няма как да се случи. Ние нямаме подобно законово право и дори бихме имали загуби като държава при такъв случай. До 26 август областните епизодични комисии трябва да предоставят протоколите с предложения за подкрепа на всички онези стопани, които лично почистиха и дезинфекцираха дворовете си. Кметовете и ветеринарните лекари ще ги проверят по места. – Може ли информацията в тях да е изкривена, предвид предстоящите местни избори?  – Не. Защото кметовете имат ангажимент да ги поставят на публично място. Всеки в селото ще може да ги види. И при пълна прозрачност, няма да имаме подобни притеснения. Само у нас темата се ползва за политически дебати и част от кметовете се опитаха да се възползват от ситуацията, но към момента всички проявяват разбиране. – Имаше ли „животни на хартия“ заради субсидиите, които сега открихте?  – Не. Реалната регистрация в свинекомплексите съответстваше. Ние трябва да разберем, че ако искаме да си запазим производството, в условията на епидемията от африканска чума, това може да стане единствено с повишаване на биосигурността. А не с разпространение на фалшиви новини като това, че такава болест няма. Ако смятаме, че можем да продължим по стария ред, тази епидемия в момента ще ни се стори малка. – Как ще коментирате твърденията, че затварянето на екарисажите и замяната им с мобилни инсинератори е, за да се дадат милиони на близки до властта бизнесмени?  – БАБХ всяка година има сключени договори за унищожаване на страничните животински продукти. Те се сключват след определени процедури и се плаща според отчитането на тези дейности. В момента прокуратурата ги проверява. И съм сигурна, че всичко, което им бъде поискано, ще го предоставят. Ако проверките покажат нередности, виновните ще си поемат отговорността. Темата за унищожаване на заразените свине бе коментирана сред много специалисти. И всички са единни, че загробването е най-правилно, защото при транспортиране с мобилен инсинератор е по-опасно за разпространение на заразата. Дори е нямало дебати на тази тема. Това се случва достатъчно бързо и според правилата на МОСВ – ниво на подпочвените води, начин на заравяне, наклон, дезинфектант. Тук е и ролята на кметовете. Защото водач на местната общност не можеш да бъдеш само в моменти на празници, но трябва това да се случва и в такива на криза. И като добър пример в това отношение мога да дам кмета на Сливово поле. – Как ще контролирате изхвърлянето на заразените домашни прасета нерегламентирано?  – Не бива да виним хората, защото те не бяха подготвени за тази ситуация. Това е и част от общия манталитет и ние трябва да се борим с него. За съжаление, това не са единствените боклуци, изхвърляни назад през годините. В част от общините като Пазарджик има добри примери. Кметовете организираха извозването и загробването на карантиите и отпадъците. Всяко населено място трябваше да има предварително съгласувана площадка, но това се наложи да го правим в движение, защото не бе направено предварително. Местната власт трябва да разбере, че това не е проблем на министерството, ветеринарите или на някой свинекомплекс. А на държавата и касае всички власти. – Можеше ли заразата да не бъде допусната в пределите на България?  – Категорично не. Тя се движи по определена територия в Европа, минавайки по най-уязвимите зони – тези, които имат лични стопанства и по-ниски нива на биосигурност. Ако тези мерки, които сега предвиждаме вече бяха в сила, щетите щяха да са по-малки. Но и в условията на заболяване обаче има неразбиране и съпротива срещу тях. Към момента няма ваксина. Американското земеделие възложи на фирма с българско участие разработване на такава. Китай работи от дълги години. Виетнам също. Фармацевтичните компании също имат интерес да направят това. Но към момента условията са такива. – Освен с чумата ще успеете ли да се преборите и с нередностите в ДФ „Земеделие“?  – Това е едно ведомство под силен натиск заради милиардите, които разпределя. И битката между това да се върши всичко прозрачно, при ясни правила в интерес на хората и между това да се търсят вратички, е вечна. Директорът Васил Грудев е започнал работа във ведомството от най-ниското ниво и познава работата в детайли. Надявам се стресът от събитията там да е преминал и останалите служители да работят в полза на обществения интерес. И по план-графика, който направихме, за да се навакса огромното закъснение по различните мерки. Единствената мярка за справяне с опитите за манипулация е публичността. – Ще има ли нова мярка за финансиране на къщи за гости?  – Няма такава мярка за финансиране на къщи за гости по Програмата за развитие на селските райони. Още в предходния ми мандат същата тази мярка не бе отворена, въпреки натиска от консултантите. Проверките показаха, че това е мярката с най-много нарушения и вече е компрометирана. Въпреки че голяма част от финансираните къщи за гости реално работят по предназначение. Нашият гост  Десислава Танева зае министерският пост през май тази година, малко преди разгара на епидемията от африканска чума по свинете, след поредица скандали, в чиито епицентър стоеше предшественикът є Румен Порожанов. Това е вторият път, в който застава начело на ведомството, след като оглавяваше институцията и в предходния кабинет на Борисов. ", "date": "2019.08.21", "title": " Земеделският министър Десислава Танева пред „Труд“: Африканската чума унищожи 20% от прасетата в България\t"}
{"url": "https://trud.bg/%d0%b0%d1%82%d0%b0%d0%ba%d0%b0%d1%82%d0%b0-%d0%be%d1%82-%d1%81%d0%bb%d0%b0%d0%b1%d0%b0-%d0%bf%d0%be%d0%b7%d0%b8%d1%86%d0%b8%d1%8f-%d0%b5-%d0%be%d0%b1%d1%80%d0%b5%d1%87%d0%b5%d0%bd%d0%b0-%d0%bd%d0%b0/", "text": "Нищо ново сред творците на мероприятийца, все седесарщина от началото на 90-те А най-радостни ще са, ако от десетина посолства ги подкрепят публично Жалка картина се вижда в лагера на противниците на прокуратурата. Отчаяние от безсилието да внушат лъжите си, гнила аргументация в опусите срещу ВСС и правителството. Все по-ясно доловими симптоми на раздразнение сред мобилизираните за грешни цели дописници на издателите и редакторите в няколкото ангажирани издания. Мъка, мъка! Защото е неизбежно цената да плащат не само изданията, но и насилваните дописници. Политическият характер на шумното настъпление срещу предложението за главен прокурор е очевидно, самият пръв дабългарист Христо Иванов си го призна без бой в самото начало. Идват избори, нужно е да се обозначат като борци срещу едно-друго, дори то да е и здравият разум. Не им е първица да му се нахвърлят. Още по-важно е да изпълнят възложената от Вашингтон задача за бурни либерални демонстрации и протести срещу „Путинизма“ и „агресивната Русия“. Поплаците на политически ангажираните с тази пропаганда вече не са в посока на обществото и институциите, видя се, че впечатляват нищожно малък брой наивници. Тяхната публична драма се повтаря от година на година, едва ли този път са се надявали на нещо повече от безразличие и насмешки. Воплите им са в посока на Вашингтон и Брюксел – за опасността от прокурорски и полицейски репресии, от потъпкване на демокрацията, свободното слово и дружното настъпление на фашизма и комунизма по нашите земи. Както винаги правят. Шумят за нещо на някакъв площад, размахват протестни плакати пред някоя институция, кокорят се патосно в една или друга телевизия, произвеждат купчини доноси срещу актуалните врагове на международната общност и Ония ценности. Същевременно са в напрегнато очакване. Кога най-сетне и как най-остро ще откликнат поръчителите на мероприятието, ще размахат пръст надзирателите за правилността на посоките и процесите, ще се изкажат в тяхна полза западни медии и политици. А най-радостни ще са, ако от десетина посолства ги подкрепят публично. Както през 2013-а след безплодното им многомесечно вувузелене пред Народното събрание. Тогава дочакаха, и гербаджиите бяха принудени да им сложат рамо, дори с депутати ги уредиха за своя сметка, не можаха да откажат. Но отрицателните ефекти за протестърите се оказаха повече. Лъснаха като обслужващ персонал на чужди интереси, като несимпатични дори на столичния седесариат некадърници, нефелни да изпълняват поръчки без открито външно съдействие. Активността на централите в САЩ, заети с произвеждането на контролиран хаос в Евразийското пространство, показва, че в условията на хибридната война не се справят с народопсихолоията в обречените на вътрешни конфликти страни. Особено в разположените на изток от окупираната Германия. У нас в частност е несъмнено. От което последваха поне два доста неприятни за Щатите резултата. Неизбежно хаосът, предназначен за износ, срещна съпротива и проникна навътре у тях във вид на разрастващо се национално разединение с враждебен облик. Освен това агентурата за влияние в държавите, обекти за раздържавяване чрез глобализиране, вече са компрометирани като антинародни и противодържавни. Политическите u структури са разложени напълно или са във фаза на напреднал разпад, загубили електорална тежест. Насадените с пари на Сорос НПО са без значимо обществено въздействие, без външното финансиране и неприкрита политическа подкрепа, включително и от Брюксел, няма да оцелеят. Колкото и да съдействаха в обратната посока мощната на терена до 1996 г. БСП и породената от нея политическа шашма СДС. Бързо увеличаващ се процент българи само за десетина години проумяха, че внесената им като единствено приемлива демокрация е лъжлива. И е в тяхна вреда, с елементи на геноцид, с реална заплаха за заличаване на родината. И дори видимо слабеещата ГЕРБ е безалтернативна във властта и разкапаната БСП е несменяема за опозиция. Затова външните фактори са принудени чрез тях да си прокарват някои важни политики и ценни кадри. А другите – обгрижваните, пробутваните – пет пари не чинят, вижда се в хода на сегашното им мероприятие. Сбъркаха с тях поръчителите им в много други страни. Защото мерят с американския аршин доста по-различни от тях общества и народи, прилагат неподходящи стратегии и тактики. Активността на протежетата им тук бързо се топи, действията им изглеждат вяли и неприцелени, изобразяването на праведен гняв клони към мърморене и сумтене. Не успяха да предизвикат забележимо недоволство от властта, поне някакъв скромен митинг за предсрочни избори и нов ВСС. Атаката от слаба позиция е обречена на провал. Прозира, че суетенето около предстоящия избор на главен прокурор продължава основно върху вестникарския терен, подтиквани главно от личните страхове и амбиции на двама-трима бизнесмени. Изживяващи се обидени от главния прокурор и Специализираната прокуратура. Теренът е осигуряван в изданията на Иво Прокопиев и Сашо Дончев. В тях ката ден напоително се леят клетви, слюнки, жлъч, страховити прокоби и вайкане по адрес на прокурорския кандидат и колегите му. Не пропускат да чумосат шефа му и прокурорската квота във ВСС, да сгълчат президента за мълчанието му по темата, да нахокат ГЕРБ за липсата на неин кандидат. Горко ти, народе, забравил съдбата на Гео Милев и Йосиф Хербст, на Трайчо Костов и Сашо Сладура! Сашо Дончев е люто насткървен срещу прокуратурата след като на конфиденциална среща в офис на пловдивския бизнесмен Георги Гергов главният прокурор Цацаров отказва да му съдейства за някакви проблеми с институцията. През април 2017-а гръмна т. нар. ЦУМ-гейт, в резултат негативи отнесоха двамата склонили да се срещнат с бизнесмена. По този повод „Труд“ тогава писа: „Позорно е делови човек да разгласява самия факт за неофициална среща, особено когато сам я е поискал… Толкова са могли да съчинят дабългаристите, Прокопиев и Дончев – мръсничко мероприятийце на нивото на „големия юрист“ Христо Иванов“. И сега това могат. Издателското кредо на Дончев е: „Принципите, които защитава една медия, са принципите на неи?ния собственик.“ И интересите му, както се оказва. Дори включването в мероприятийцето на иначе доста способната в публицистиката и манипулациите Велислава Дърева не е от съществена полза за защитата им. Това са кадрите от Лукановския патрондаш – Дончев от назначените за бизнесмени, тя от посочените за политици и медийно осигуряване. Прокуратура се римувала с диктатура, призракът на сталинския главен прокурор Андрей Вишински се изкачвал по парадното стълбище на Съдебната палата. Може би и едва ли не! Впрочем, реалният Вишински през 1908-а е лежал в една килия в затвор заедно със Сталин, а през 1917-а като полицейски комисар е подписал заповед за ареста на Ленин за шпионаж в полза на Германия. Твърдението, че самопризнанието на обвиняемия е най-доброто доказателство, му е приписано злонамерено, в неговия научен труд „Теория на юридическите доказателства“ пише точно обратното. В същия стил Дърева в началото на 90-те славеше „социалиста трето поколение“ родения в Москва Андрей Луканов и „дисидента“ Желю Желев. Нищо ново не личи и сред творците на мероприятийца на двамата издатели, все седесарщина от началото на 90-те. Все комунизъм им е заседнал в гърлата, все народът прост и дебилен, а те недооценени и неразбрани. А и посланиците напоследък не излизат да им решават проблемите…", "date": "2019.08.21", "title": " Атаката от слаба позиция е обречена на провал\t"}
{"url": "https://trud.bg/%d0%b8%d1%81%d0%bf%d0%b0%d0%bd%d0%b8%d1%8f-%d1%82%d1%8a%d1%80%d1%81%d0%b8%d0%bb%d0%b0-%d0%bd%d0%b0%d0%b4-1000-%d0%b1%d1%8a%d0%bb%d0%b3%d0%b0%d1%80%d0%b8-%d0%b7%d0%b0-%d0%b1%d1%80%d0%b0%d0%bd%d0%b5/", "text": "Плащат им между 5 и 13 евро на час без удръжките Оранжерии и ферми в чужбина са търсели 1800 наши гурбетчии само през тази година. За периода януари – юли 2019 г. в Агенция по заетостта са получени обяви за работа в чужбина от осем държави – Холандия, Дания, Испания, Португалия, Белгия, Великобритания, Швеция и Франция, съобщиха за “Труд” от агенцията. Само Испания е търсила над 1000 българи за бране на ягоди, а Холандия е била с най-много и разнообразни оферти за работа. Те са търсели 103-ма берачи на домати и чушки, краставици и ягоди в оранжерии и на открито. В Дания е имало 101 работни места, а офертите за гурбетчии в Португалия, са били 60. Позициите за плодосъбирачи са били най-малко в Белгия (25). Държавата, която най-много привлича българските гурбетчии, е Великобритания с 250 обявени свободни места за берачи на аспержи. Франция е имала 180 оферти за гурбетчии, а 30 са били позициите за берачи на плодове и зеленчуци във Франция. Най-доходоносна за гурбетчии е работата във Великобритания, където плащат по 13 евро на час за бране и пакетиране на плодове и зеленчуци за 8 или 12-часов работен ден, шест дни в седмицата. В Испания нетното възнаграждение на ден може да достигне 40 евро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Испания търсила над 1000 българи за бране на ягоди\t"}
{"url": "https://trud.bg/%d0%be%d0%b1%d0%b5%d0%b7%d1%89%d0%b5%d1%82%d0%b5%d0%bd%d0%b8%d1%8f-%d0%b7%d0%b0-%d1%87%d1%83%d0%bc%d0%b0%d1%82%d0%b0-%d1%81%d0%bb%d0%b5%d0%b4-1-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8/", "text": "Заявления се подават в кметствата След 1 септември ще започне изплащането на обезщетенията за частните стопани, заклали доброволно прасетата си, съобщиха от Българската агенция по безопасност на храните. Еднократната помощ в размер на 300 лева ще получат стопаните, предприели мерки за почистване и дезинфекция на обектите, след доброволно усвояване на месото от прасетата в личните стопанства. Право на обезщетение имат стопанствата в 20-километровите санитарни зони около индустриалните ферми и тези, определени с висок епизоотичен риск от Областните епизоотични комисии. За по-голямо улеснение на собствениците на прасета, представители на Областните дирекции по безопасност на храните ще посетят населените места за изплащане на подпомагането, за което кметът предварително ще обяви деня и часа. Средства ще се превеждат и по банков път. Допустими за подпомагане са собственици, които отглеждат до пет прасета за угояване, разположени в санитарни зони и отглеждани във ферми тип “лично стопанство”, които не продават на пазара, а добиват месо само за лична употреба. Те трябва да бъдат включени в списък, изготвен от кмета на населеното място и заверен в срок до 26 август. Заявленията за обезщетение се подават в кметствата. Те са по образец, в който всеки собственик декларира, че е усвоил доброволно месото. Той трябва да заяви, че няма да отглежда прасета най-малко 12 месеца след последната дезинфекция.", "date": "2019.08.21", "title": " Обезщетения за чумата – след 1 септември\t"}
{"url": "https://trud.bg/%d0%b5%d0%b4%d0%bd%d0%b0-%d1%87%d0%b5%d1%82%d0%b2%d1%8a%d1%80%d1%82-%d0%be%d1%82-%d0%b6%d0%b8%d0%b2%d0%b5%d0%b5%d1%89%d0%b8%d1%82%d0%b5-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%81/", "text": "Една четвърт от всички хора, живеещи в Германия, са с мигрантски произход, съобщи германската статистическа служба, цитирана от АП. Службата съобщи, че 25,5% от 83-милионното население на страната, или около 20,8 млн. души, са с мигрантски корени, по данни от 2018 г. Това е увеличение от 2,5% в сравнение с 2017 г. По критериите на службата даден човек е с мигрантски произход, ако той или един от родителите му са имали чуждестранно гражданство при раждането си. Статистическото ведомство уточни, че 13,5 млн. души с чуждестранни корени не са родени в Германия, а са имигрирали в нея. При проучване е установено, че близо половината анкетирани са дошли в Германия заради семейството си, около 20% са посочили професионални причини, а 15% са имали за цел да получат убежище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Една четвърт от живеещите в Германия са с мигрантски произход"}
{"url": "https://trud.bg/%d0%ba%d0%b2%d0%b0%d1%80%d1%82%d0%b5%d1%82%d1%8a%d1%82-%d0%b2-%d0%ba%d0%b0%d1%8f%d0%ba%d0%b0-%d0%bf%d1%8a%d1%80%d0%b2%d0%b8-%d1%81%d1%82%d0%b8%d0%b3%d0%bd%d0%b0-%d1%84%d0%b8%d0%bd%d0%b0%d0%bb/", "text": "Четворката в каяка на 1000 метра първа се класира за финалите на световното в Сегед. Христо Реков, Веселин Вълчев, Радослав Стефанов и Тодор Колевски обаче трябваше да преминат през полуфиналите, където дадоха най-добро време – 2:53,94 мин. След тях останаха лодките на Чехия (2:55,94) и Украйна (2:56,69), които също продължават в спор за медалите. Там техни съперници ще бъдат още екипажите на Словакия, Унгария и Беларус. В сериите нашите останаха на крачка от директно класиране за финал – четвърти. Дисциплината обаче е неолимпийска, а квота за Токио 2020 носи късата дистанция – 500 метра.  По-късно кануистката Станилия Стаменова и каякарят Кристиян Душев стартирата в спринта на 200 м, а първите 5 взимат визи за игрите.", "date": "2019.08.21", "title": " Квартетът в каяка първи стигна финал"}
{"url": "https://trud.bg/16-%d0%b3%d0%be%d0%b4%d0%b8%d1%88%d0%b5%d0%bd-%d0%bd%d0%b0%d1%88-%d1%82%d0%b0%d0%bb%d0%b0%d0%bd%d1%82-%d0%b2-%d0%bf%d0%bb%d1%83%d0%b2%d0%b0%d0%bd%d0%b5%d1%82%d0%be-%d1%81-%d0%bd%d0%be%d1%80%d0%bc/", "text": "Младият талант Йосиф Миладинов стана вторият наш сигурен участник в плуването на олимпийските игри Токио 2020. 16-годишният пловдивчанин покри норматив „А“ на 100 метра бътерфлай на световното за юноши в Будапеща. Направи го впечатляващо, като фиксира 51,91 секунди, с което даде най-добро време в полуфиналите. Така Миладинов стана първият българин, слязъл под 52 секунди.  Предишното върхово постижение също бе на трениращия в Швейцария талант – от европейското в Казан преди месец, на което спечели сребро (51,91).  Полуфиналите са по-късно днес. С покрит норматив „А“ за Токио 2020 е и Антъни Иванов, но на коронната си дисциплина 200 м бътерфлай. На световното в малък басейн през 2018-а той завърши осми.  А националният рекордьор на 200 м свободен стил Йордан Янчев се представи под възможностите си в дисциплината. Той финишира 26-и с 1:52,55 мин. Само преди месец талантът от Сандански стана шести в Европа. Все пак Янчев се реваншира със седмо място на коронната си дисциплина 400 м свободен стил на световното – 3:50,41 мин. „Хем съм доволен от резултата на 400 м свободен стил, хем не съвсем – заяви Йордан пред bgswim. – Обещах си, че ще се съвзема от европейското в Казан. Две старта по 3,50 минути са си супер. Искаше ми се да плувам 3,49 минути, но…“  За състезателя от Сандански това е едва второ световно първенство след мондиала през 2017-а. Снимка Евгени Цеков, sportsgallery.eu", "date": "2019.08.21", "title": " 16-годишен наш талант в плуването с норматив за олимпиада"}
{"url": "https://trud.bg/%d0%bd%d0%b0%d0%bf%d0%b8%d1%81%d0%b0%d1%85%d0%b0-%d0%bf%d1%80%d0%b0%d0%b2%d0%b8%d0%bb%d0%b0%d1%82%d0%b0-%d0%b7%d0%b0-%d1%83%d1%81%d0%b2%d0%be%d1%8f%d0%b2%d0%b0%d0%bd%d0%b5-%d0%bd%d0%b0-%d0%bc%d0%b8/", "text": "Правителството прие правилника за организацията и дейността на Съвета за развитие на гражданското общество към МС, чиито председател е вицепремиерът Томислав Дончев. Чрез новата правителствена структура ще бъдат разпределяни парите, които хазната ежегодно отделя за подпомагане на граждански инициативи и проекти – около 1 милион лева. Съветът ще изготвя становища по проекти на гражданските организации, както и ще разработва правила, чрез които ще се разпределят средства за финансова подкрепа на обществено-значими проекти на юридически лица с нестопанска цел. В консултативния орган ще вземат участие 14 представители на юридически лица с нестопанска цел, които трябва да имат минимум пет години опит в осъществяването на общественополезни дейности в подкрепа на развитието на гражданското общество и гражданското участие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Написаха правилата за усвояване на милиони от фондации\t"}
{"url": "https://trud.bg/%d0%bb%d1%83%d0%ba%d0%be%d0%b9%d0%bb-%d0%bd%d0%b5%d1%84%d1%82%d0%be%d1%85%d0%b8%d0%bc-%d0%b7%d0%b0%d0%bf%d0%be%d1%87%d0%b2%d0%b0-%d1%80%d0%b5%d0%bc%d0%be%d0%bd%d1%82-%d0%bd%d0%b0/", "text": "Изпълнители са “Джи Пи Груп” АД и “АКЗ Бургас” ЕООД Бургаската рафинерия “Лукойл Нефтохим” е сключила договор за ремонт на пристанищния терминал “Росенец”, част от Пристанище Бургас. Контрактът е на стойност 30 млн. лв. без ДДС. Изпълнител на проекта е обединение “Терминал Росенец” ДЗЗД, в което партньори са “АКЗ Бургас” ЕООД и “Джи Пи Груп” АД. Първият етап на договора предвижда строително-монтажни работи за привеждане на пирове 1,2 и 3 на пристанищния терминал към нормативните изисквания. Следващият етап включва изграждане на инсталация за регенерация на парите. Изпълнителите на проекта ще трябва да изгради брегоукрепителна дамба с път между Пирс 1 и Пирс 2. Пристанищният терминал “Росенец” се намира на южния бряг на Бургаския залив, в заливчето, образувано между носовете “Чукалята” и “Каменарски баир”.", "date": "2019.08.21", "title": " „Лукойл Нефтохим” започва ремонт на пристанище „Росенец”\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d0%b4%d0%b6%d0%b8%d0%bf-%d0%b8-%d0%bb%d0%b5%d0%ba%d0%b0-%d0%ba%d0%be%d0%bb%d0%b0-%d0%b2-%d1%8f%d0%bc%d0%b1/", "text": "Мъж пострада тежко при катастрофа между джип и лека кола в Ямбол, предава БГНЕС. Инцидентът стана минути след 12.00 часа на едно от най-натоварените кръстовища на околовръстен път Юг и ул. „Граф. Игнатиев“. Екипи на пожарна и полиция вадиха повече от час тежко пострадалия. Той е откаран за лечение в многопрофилна болница „Св. Пантелеймон“. При инцидента пострада и момиче, което е било в джипа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Катастрофа между джип и лека кола в Ямбол, двама са пострадали"}
{"url": "https://trud.bg/%d0%b3%d0%be%d0%bd%d0%b7%d0%be-%d0%b2%d1%8a%d0%b2-%d1%84%d1%83%d1%82%d0%b1%d0%be%d0%bb%d0%b0-%d0%b4%d0%be%d0%b3%d0%be%d0%b2%d0%be%d1%80%d0%b8%d1%82%d0%b5-%d0%bd%d0%b5-%d0%b2%d0%b0%d0%b6%d0%b0%d1%82/", "text": " – Имахме разговор с г-н Крушарски, който ми отправи предложение да помогна на спортно-техническия щаб да се променят нещата към по-добро. Смятам, че „Локомотив“ има добра база и заедно можем да подобрим условията и начина, по който се работи в клуба.  – В интерес на истината не. Аз съм юноша на „Локомотив“, тук съм израснал. За мен е удоволствие да работя на „Лаута“. Това е един от четирите клуба с най-голяма фенска маса заедно с „Левски“, ЦСКА и „Ботев“ (Пд).  – Трябва да вървим крачка по крачка. Не да гледаме моментните резултати. Феновете проявяват сериозен интерес през този сезон. Срещу „Дунав“ имаше много хора, въпреки че беше през седмицата. Трябва да го задържим тази посещаемост. Ние не трябва да гледаме следващия мач, а стратегията за развитието на клуба, за да може не да участваме епизодично в евротурнирите, а това да бъде константно. Трябва да обърнем внимание на школата, за да излизат кадри. Най-важното ще бъде да подобрим инфраструктурата на клуба. За целта трябва Общината да помогне, а не да иска 1 млн. лева за концесия. Искаме да изградим четири терена, какъвто проект имаме. „Локомотив“ е дал много легенди на футбола. Да тренират три отбора на един изкуствен терен, няма как да се случат нещата. Трябва да направим добра база, за да поставим основа за бъдещето.  – „Локомотив“ ме е изградил като човек и характер. Едно дете се изгражда от малко да бъде победител и отдаден на спорта. Недялко Стамболиев ми беше първи треньор. Смятам, че клубът ми е дал една добра основа, за да мога да продължа развитието си. Имам и неприятни спомени. Преди години тук бях треньор за един ден. Но всичко е забравено.  – Смятам, че съм бил в тежки времена в „Левски“. Тогава нямаше тези финансови условия, за да изградим отбор. И все пак имахме добър тим. Последните две влизания на „Левски“ в Лига Европа бяха по мое време, когато с Ясен Петров изградихме добър състав. Но се налагаше да продаваме футболисти. Имаше много трудности, но те ме научиха на много неща.  – Не е моментът аз да ги казвам. С г-н Крушарски сме се разбрали за спортно-техническата част. Трябва да се даде спокойствие на отбора и треньора. Да направим синхрон между школата и първия тим. Интриги и вътрешни дразги няма да има, такъв човек съм и няма да го допусна.  – Не, това няма значение. Такава сфера е футболът, че договорите не важат. Можеш да имаш контракт за 5 години и след два дни да си тръгнеш. Ако трябва да се върна в „Левски“, там бях спортен директор, а договорът ми беше на помощник-треньор, за да изкарам Про лиценза. Един човек сам си извоюва позициите.  – Терените ни са недостатъчни, за да дадем на треньорите добра основа и да развият таланта на децата. Вчера бях на тренировка, на която три отбора тренираха на един терен. Децата не искат да идват в отбор с такива условия. В този ред на мисли, „Ботев“ изглежда по-привлекателен за юношите, защото имат предпоставки за развитие. Базата им е по-добра.  Да подкрепят отбора, както го правят досега и да се радват на успехите. Ще има трудни моменти, но не всичко е цветя и рози. Сега „Локомотив“ е на гребена на вълната заради спечелената Купа и моментните резултати. Надявам се тази година най-малкото да влезем в шестицата. Там ще играем всеки кръг с водещите отбори, а не срещу „Царско село“ и „Витоша“, без да искам да ги обиждам. В големите мачове се оформят играчите. Когато хората очакваха да отстраним „Страсбург“, знаех, че това няма как да се случи. Ние играем 4-5 големи мача в годината, а този отбор всеки уикенд се изправя срещу силни противници.", "date": "2019.08.21", "title": " Гонзо: Във футбола договорите не важат"}
{"url": "https://trud.bg/%d0%b7%d0%b0%d1%82%d0%b2%d0%be%d1%80-%d0%b8-%d0%b3%d0%bb%d0%be%d0%b1%d0%b0-%d0%b7%d0%b0-%d0%bf%d0%b8%d1%8f%d0%bd-%d0%be%d0%bf%d0%b8%d1%82%d0%b0%d0%bb-%d0%b4%d0%b0-%d0%bf%d0%be%d0%b4%d0%ba%d1%83%d0%bf/", "text": "Ефективна присъда от 2 години и 8 месеца лишаване от свобода и глоба от 5000 лв. получи 33-годишен водач, опитал да подкупи катаджии, които го хванали да кара с 1,25 промила алкохол. Присъдата е на Окръжния съд в Търговище и е произнесена в сряда. Говорителят на Окръжна прокуратура Васил Ангелов съобщи, че  осъденият е натрупал досега 20 акта и 15 фиша. В минало имал пробация и лишаване от правоуправление, но към момента се водел реабилитиран. Престъплението, за което е осъден сега, е станало на 6 август между селата Зараево и Садина, община Попово. Колата на мъжа, „Опел”, била спряна за проверка и се оказало, че мъжът шофира след употреба на алкохол. Той решил да пробута пари на проверяващите, за да си спести главоболия и оставил 50 лв. Те го предупредили да си взима парите, защото ще го арестуват. Нарушителят обаче оставил още 50 лв. и така се стигнало да ареста му. Даден е на съд за шофиране след употреба на алкохол и опит за подкуп. Освен ефективната присъда съдът е постановил да бъде лишен и от правото да управлява автомобил за 2 години. Конфискуват се и 100 лв., които опитал да даде като подкуп.", "date": "2019.08.21", "title": " Затвор и глоба за пиян, опитал да подкупи катаджии\t"}
{"url": "https://trud.bg/%d0%bb%d1%8f%d1%82%d0%bd%d0%be-%d0%ba%d0%b8%d0%bd%d0%be-%d0%b2-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%be%d1%82-23-%d0%b0%d0%b2%d0%b3%d1%83%d1%81%d1%82/", "text": "Благоевград и Кинематограф вече имат авантюра със зимните ни киновечери, а сега връзката преминава на следващ етап – лятно кино под звездите пред Операта! Благоевград и Кинематограф ще танцуват танца си на площад Македония под формата на прожекции на най-новите и добри къси български и чуждестранни филми в жанра на късото кино през Август и Септември. Преоткрийте благоевградските вечери с чашка култура на открито и я споделете с други любители на младото ни филмово изкуство.  Заповядайте на 23 Август в 21:00 часа, среща под звездите!  Вход свободен! Програма на прожекциите:  23.08.2019 г.  21:00 ч.  1. КАК ДА НАДЕБЕЛЕЕМ ЗДРАВОСЛОВНО-Режисьор: Кеворк Асланян | България | 2016  2. МОЖЕ БИ УТРЕ-Режисьор: Мартин Илиев | България | 2017  3. СЛАДКИ-Режисьор: Деян Цвятков | България | 2018  4. НЕПОЗНАТИ-Режисьор: Камелия Петрова | България | 2019  5. PREMATURE-Режисьор: Гюнхилд Енгер | Норвегия | 2013 30.08.2019 г.  21:00 ч.  Нова българска анимация:  1. СИВО-Режисьор: Иван Русев | България | 2005  2. FLUTTER-Режисьор: Владимир Тодоров | България | 2016  3. ЗАРАДИ МАМА-Режисьор: Антоанета Четрафилова | България | 2013  4. ЩАСТИЕ-Режисьор: Димитър Димитров | България | 2017  5. КРЪВТА-Режисьор: Велислава Господинова | България | 2012  6. СИВО И СИВО-Режисьор: Борислав Ингилизов | България | 2012  7. ПОРТАЛИ-Режисьори: Симеон Сокеров, Виктор Мъжлеков | България | 2013  8. 20 РИТНИКА-Режисьор: Димитър Димитров | България | 2017  9. ИМИТАТОР-Режисьор: Дани Лазаров | България | 2012  10. МИКРОРАЙОН-Режисьор: Ивелина Иванова | България | 2017  11. ЖАР ПТИЦА-Режисьор: Велислава Господинова | България | 2017  12. МАЛОУМНОТО ДЕТЕ-Режисьор: Анимитър | България | 2017  13. ВЪЛШЕБНИЯТ СЛАДКИШ НА ЛЕЛКА БРЕЛКА-Режисьори: Димитър Димитров, Свилен Димитров | България | 2014 03.09.2019 г.  20:30 ч.  1. ЗЕВС-Режисьор: Павел Веснаков | България | 2015  2. БАТМОБИЛ-Режисьор: Деян Барарев | България | 2016  3. THE ARTIST-Режисьор: Джонас Гримас | Швеция | 1987  4. THE SMOKE-Режисьор: Иван Плечев | Русия | 2017-  5. СИНЪТ-Режисьор: Христо Симеонов | България | 2015  13.09.2019 г.  20:30 ч.  1. ДОБРИ-Режисьор: Орлин Милчев | България | 2016  2. ОБИР-Режисьор: Мария Николова | България | 2017  3. НА ЧЕРВЕНО-Режисьор: Тома Вашаров | България | 2016  4. 10 МЕТРА И НЕЩО-Режисьор: Йордан Михайловски | България | 2019  5. THE ROAD FROM KARAKOL-Режисьор: Фиц Кахал | САЩ | 2013 20.09.2019 г.  20:30 ч.  1. ШШШТ… ПОПЕЙ МИ!-Режисьор: Андрей Волкашин и Петър Вълчев | България | 2012  2. SEEN-Режисьор: Петър Бояджиев и Николай Драганов | България | 2019  3. ПАРТНЬОРИ-Режисьор: Деймиън Ривера | България | 2017  4. TWO CARS, ONE NIGHT-Режисьор: Таика Уаитити | Нова Зеландия | 2003  5. БРАК-Режисьор: Слава Дойчева | България | 2018 27.09.2019 г.  20:30 ч.  Чуждестранно кино:  1. I KNOW YOU FROM SOMEWHERE-Режисьор: Andrew Fitzgerald | САЩ | 2016  2. THE CLAP-Режисьор: Geoff Lindsey | Великобритания | 2004  3. PIPAS-Режисьор: Manuela Moreno | Испания | 2013  4. THE VALUE OF WORK-Режисьор: David Graeber | Великобритания | 2016  5. EINSTEIN-ROSEN-Режисьор: Olga Osorio | Испания | 2016  6. THE GLOAMING-Режисьор: Niko NoBrain | Франция | 2010  7. THE 7 INGREDIENTS OF CREATIVITY-Режисьор: Cedric Villani | Великобритания | 2016  8. OUT OF THE WATER-Режисьор: Duong-Van-Huyen-Simon | Франция | 2018  9. IN BETWEEN-Режисьор: Rolf Steinmann | Германия, Норвения | 2015  10. THE OCEANMAKER-Режисьор: Lucas Martell | САЩ | 2014  11. OVERVIEW-Режисьор: Guy Reid | Великобритания, САЩ | 2012  12. FINAL OFFER-Режисьор: Mark Slutsky | САЩ | 2018 АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Лятно кино в Благоевград от 23 август"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d1%88%d0%b5%d1%84%d0%b0-%d0%bd%d0%b0-%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b0%d1%82%d0%b0-%d0%bf%d1%80%d0%be%d0%ba%d1%83/", "text": "Спецполицаи арестуваха ръководителя на Специалната прокуратура на Северна Македония Катица Янева, предаде БГНЕС. Малко след 14.00 часа тя бе изведена от дома й. По-късно през деня се очаква и извънредна пресконференция на главния прокурор на страната Любомир Йовевски.", "date": "2019.08.21", "title": " Арестуваха шефа на Специалната прокуратура на Северна Македония (ВИДЕО)"}
{"url": "https://trud.bg/85-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d1%81%d0%bb/", "text": "85-годишна жена е загинала при пожар в село Тополчане, съобщават от ОДМВР – Сливен. В 11.11 часа на 20 август в оперативния център при РДПБЗН-Сливен е получен сигнал за пожар в къща в селото. Два пожарни автомобила са се включили в потушаването на огъня. 85-годишна жена е загинала вследствие на задушаване от дима. Унищожено е домашно имущество, черна и бяла техника, опушени са и стени.", "date": "2019.08.21", "title": " 85-годишна жена е загинала при пожар в Словенско"}
{"url": "https://trud.bg/%d1%80%d1%83%d0%bc%d1%8a%d0%bd%d0%b8%d1%8f-%d0%b8-%d1%81%d0%b0%d1%89-%d0%bf%d1%80%d0%be%d1%82%d0%b8%d0%b2-%d1%80%d1%83%d1%81%d0%ba%d0%b8-%d0%b5%d0%bd%d0%b5%d1%80%d0%b3%d0%b8%d0%b9%d0%bd%d0%b8-%d0%bf/", "text": "САЩ и Румъния признават, че енергийната сигурност е въпрос на национална сигурност. Подчертаваме нашето несъгласие със “Северен поток 2” и други проекти, които поставят нашите съюзници и партньори в зависимост от енергоносителите от Русия. Това се казва в съвместно изявление на президентите на двете страни – Доналд Тръмп и Клаус Йоханис, след гостуването на румънския държавен глава в Белия дом във вторник. Освен това Букурещ заявява интерес за изграждане на нова ядрена централа или разширяване на мощности към АЕЦ “Черна вода”, за което да работи с американ­ците. През май Букурещ подписа предварително инвестиционно споразумение с Китайската генерална ядрена корпорация за разширяването на АЕЦ “Черна вода”. Предстои създаването на проектна компания за изграждането на два нови енергоблока, всеки с мощност 700 мегавата. В нея 51% дял ще имат китайците, а останалите 49% ще са на румънската Nuclear­electrica. Инвестицията се оценява на 8 млрд. долара.", "date": "2019.08.21", "title": " Румъния и САЩ против руски енергийни проекти\t"}
{"url": "https://trud.bg/%d1%8f%d0%bd%d0%ba%d0%b0-%d1%80%d1%83%d0%bf%d0%ba%d0%b8%d0%bd%d0%b0-%d0%ba%d0%b0%d0%bb%d0%b8%d0%bd%d0%ba%d0%b0-%d0%b7%d0%b3%d1%83%d1%80%d0%be%d0%b2%d0%b0-%d0%b8-%d0%b2%d0%b0%d0%bb%d1%8f-%d0%b1%d0%b0/", "text": "Янка Рупкина, Калинка Згурова и Валя Балканска ще пристигнат в понеделник, 26 август, в Бургас за откриването на 47-мия Международен фолклорен фестивал. В грандиозната церемония, която ще започне в 20.30 часа на сцената на Летния театър, ще вземат участие още съставите „100 каба гайди“ и „Дельо Хайдутин“, със специалното участие на гайдаря на Родопа Петър Янев. Преди откриването предстои традиционното дефиле на всички състави-участници от Русия, Кипър, Словакия, Полша, Сърбия, Грузия и България. Атрактивното и многоцветно шествие шествие ще тръгне в 17.30 часа от площад „Тройката“ и ще премине до площад „Атанас Сиреков“ (пред сградата на Общинска администрация Бургас/, през Богориди до Летния театър. Освен в Летния театър, фолклорните групи ще зарадват бургазлии с изпълнения на открити сцени, като за първа година те ще бъдат разположени изцяло в центъра на града – Археологическия музей, Компаса, сцена „Охлюва“ и пред Община Бургас.", "date": "2019.08.21", "title": " Янка Рупкина, Калинка Згурова и Валя Балканска идват в Бургас\t"}
{"url": "https://trud.bg/%d1%83%d0%b1%d0%b8%d0%b5%d1%86%d1%8a%d1%82-%d0%b8%d0%b7%d0%bd%d0%b0%d1%81%d0%b8%d0%bb%d0%b2%d0%b0%d1%87-%d1%82%d1%80%d0%b8%d1%84%d0%be%d0%bd%d0%be%d0%b2-%d0%be%d1%81%d1%82%d0%b0%d0%b2%d0%b0-%d0%bf/", "text": "Директорът на Центъра за спешна медицинска помощ в Сливен подготвя становище за действията на екипа, изпратен след получения сигнал на тел. 112 за намереното тежко пострадало дете в сливенското село Сотиря. „Становището ще бъде предоставено на Регионалната здравна инспекция. Предстои проверка от Изпълнителна агенция „Медицински одит”, след което ще бъде изготвено официално заключение”, уточни лаконично д-р Мариета Божидарова, завеждаща Филиала за спешна медицинска помощ в Сливен. Уточнени са всички факти и обстоятелства, дадени са писмени обяснения от реанимационния екип, реагирал на спешното повикване. Вътрешната проверка в ЦСМП – Сливен бе предизвикана, след като бабата на 7-годишната Кристин Георгиева отправи тежки обвинения срещу лекаря от Спешна помощ д-р Недко Димитров. Тя съобщи, че близките ще търсят правата си чрез съда. Д-р Димитров изказа съболезнования чрез медиите и заяви, че е бил силно притеснен от вида на детето и деформацията в областта на главата. Той призна, че на връщане се е качил в шофьорската кабина на линейката, но и че рязката реакция на бабата при пристигането и вкопчването й в детето е затруднило работата му. 7-годишното момиченце бе намерено около 14 часа на 15 август в безпомощно състояние, недалеч от дома си. Детето е постъпило в областната болница в Сливен със счупени ребра, множество разкъсвания и тежка травма на черепа, несъвместима с живота. Тя е причина за фаталния край. Информацията бе потвърдена и от говорителката на Главна прокуратура Румяна Арнаудова. В изявление за медиите Арнаудова допълни, че в резултат на тази травма е имало изтичане на мозъчно вещество. Ден след тежкото престъпление бе задържан извършителят – 21-годишният Мартин Трифонов, също от Сотиря. Той бе заловен след преследване, при което бе ранен на две места в единия крак и бе получил фрактура на другия. Трифонов е в областната болница и към момента. Престоят му ще продължи още седмица. Опериран е. „В добро състояние е”, каза зам.-директорът на лечебното заведение д-р Хрисант Хрисантов. На изнесено съдебно заседание в болницата съдът му наложи най-тежката мярка за неотклонение „задържане под стража”. Окръжната прокуратура му предяви три обвинения: за убийство на малолетно дете, извършено с особена жестокост и по особено мъчителен начин, за изнасилване и за блудство. Безпощадността, с която е извършено нечовешкото посегателство, потресоха и медици, и юристи. Засега подробности за съдебно-медицинската, както и за другите назначени експертизи по случая, не се огласяват. От обвинението още преди дни подчертаха, че няма данни обвиняемият Трифонов да е психично болен и да не може да носи наказателна отговорност. През април 2018 г. той е излязъл от затвора, където е излежал присъди за опит за изнасилване и блудство спрямо непълнолетно момиче с лека умствена изостаналост и за извършена кражба. За гнусното посегателство над невръстната Кристин признал вината си пред служебния си адвокат. Наложеният му постоянен арест няма да бъде обжалван пред Бургаския апелативен съд. До края на престоя му в болницата Трифонов ще е под засилена полицейска охрана. Близки на детето и граждани участваха в траурни бдения пред общината в Сливен и пред областната болница, на които поискаха убиецът-изнасилвач да получи най-тежкото наказание, предвидено в закона – доживотен затвор без право на замяна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Мартин Трифонов остава под засилена охрана още седмица в болницата\t"}
{"url": "https://trud.bg/%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5%d1%89%d1%83-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d0%b1%d0%b0%d0%bd%d0%b5%d0%b2%d0%b8-%d1%82%d1%80%d1%8a%d0%b3%d0%b2%d0%b0/", "text": "Делото срещу бизнесмена Николай Банев, съпругата му Евгения и майката му Мария тръгва в края на септември. Прокуратурата е приключила разследването срещу тримата и е внесла обвинителния акт в Специализирания наказателен съд, съобщава  . Тримата са обвинени за участие в организирана престъпна група за данъчни престъпления и пране на пари. Обвиненията завариха семейството в Ница. След няколкомесечен престой във френски арест, те . В момента под стража е само Николай Банев, а съпругата му Евгения е на свобода срещу „подписка“ по здравословни причини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Делото срещу семейство Баневи тръгва в края на септември"}
{"url": "https://trud.bg/%d0%b1%d1%83%d1%80%d0%b3%d0%b0%d1%81-%d0%be%d1%82%d0%bd%d0%be%d0%b2%d0%be-%d0%b5-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d0%b4%d1%8a%d1%80%d0%b6%d0%b0%d0%b2%d0%bd%d0%be%d1%82%d0%be/", "text": "За поредна година град Бургас и Яхт клуб „Черноморец“ са домакини на Държавното първенство в най-масовия ветроходен клас у нас – „Оптимист“. Състезанието се провежда с изключителното съдействие на Община Бургас, Пристанище Бургас и Българска Федерация Ветроходство. Бургаският залив ще бъде изпълнен с бели платна в дните от 22 до 25 август. Състезателният маршрут е по утвърдения вече световен стандарт за клас „Оптимист“ – дистанция IODA. Гонките ще могат да се наблюдават от Моста и плажа. Очакват се състезатели от всички клубове в страната, развиващи детско ветроходство. В първия ден ще бъде проведено отборното съревнование. Съдийският екип е съставен от представители на всички ветроходни центрове у нас. Главен съдия е Никола Александров – РВСК София, жури на вода: Валентин Николов от РВСК Бургас, Пламен Георгиев – РВСК Варна и Владимир Геров – РВСК София. Домакините от Яхтклуб „Черноморец Бургас“ са подготвили приятни изненади за състезатели и зрители.", "date": "2019.08.21", "title": " Бургас отново е домакин на Държавното първенство в най-масовия ветроходен клас „Оптимист”"}
{"url": "https://trud.bg/%d0%b2%d0%b8%d0%ba-%d0%b4%d1%80%d1%83%d0%b6%d0%b5%d1%81%d1%82%d0%b2%d0%b0%d1%82%d0%b0-%d0%b2-%d0%bf%d0%b5%d1%80%d0%bd%d0%b8%d0%ba-%d0%b2%d0%b8%d0%b4%d0%b8%d0%bd-%d0%b8-%d1%81%d0%b8%d0%bb%d0%b8%d1%81/", "text": "Министърът на околната среда и водите Нено Димов подписа договори за изграждане на водна и канализационна инфраструктура с ВиК дружествата в Перник, Видин и Силистра, съобщиха от пресцентъра на министерството. С реализирането на проекта на „ВиК“ ООД – Перник ще бъде увеличен събраният и третиран товар на замърсяване преди заустването на отпадъчните, ще се намалят загубите на вода във водопреносните мрежи и ще бъде подобрено водоснабдяването на населението в обособената територия, обслужвана от дружеството. По проекта ще бъде доизградена и реконструирана канализационната мрежа за отвеждане на водите до реконструираната пречиствателна станция – гр. Батановци. Реализираните дейности ще подобрят екологичното състояние на водоприемника – река Струма, което ще спомогне за възстановяване на биоразнообразието и качеството на местообитанията на растителни и животински видове в ареала на река Струма. Общият размер на инвестицията е близо 105 млн. лв. Оперативна програма „Околна среда 2014-2020 г.“ (ОПОС) осигурява безвъзмездна финансова помощ в размер на 78,6 млн. лв. По проекта на „ВиК“ ЕООД – Видин ще бъде реконструиран довеждащ водопровод от помпена станция „Сланотрън“ до гр. Видин. Предвижда се частична реконструкция на канализационния колектор, което ще повиши ефективността на работата на пречиствателната станция, която предстои да бъде пусната в експлоатация до края на 2019 г. C ycпeшнoтo изпълнeниe нa дeйнocтитe близо 40 000 житeли щe имaт дocтъп дo пoдoбpeнo вoдocнaбдявaнe. Проектът е на обща стойност 23,6 млн. лв. ОПОС осигурява близо 18 млн. лв. Проектът на  „ВиК“ ООД – Силистра цели повишаване ефективността при ползване на водите и намаляване на загубите на вода във водопроводните мрежи на населените места Силистра, Айдемир, Калипетрово и Тутракан. С изпълнение на дейностите допълнително 45 500 жители ще имат достъп до подобрено водоснабдяване. Проектът предвижда доизграждане и реконструкция на над 100 км ВиК мрежа и довеждащи водопроводи. За повишаване на ефективността на управлението на ВиК системите е предвидено проектиране и изграждане на интегрирана географска информационна система. Общият размер на инвестицията е близо 79,4 млн. лв. ОПОС осигурява безвъзмездна финансова помощ в размер на 59,4 млн. лв. Срокът за изпълнение и на трите проекта е 49 месеца.", "date": "2019.08.21", "title": " ВиК дружествата в Перник, Видин и Силистра ще изграждат водна инфраструктура със 155 млн. лв. по ОПОС"}
{"url": "https://trud.bg/%d1%81%d0%bb%d0%b5%d0%b4%d0%b2%d0%b0%d1%89%d0%b0%d1%82%d0%b0-%d1%81%d0%b5%d0%b4%d0%bc%d0%b8%d1%86%d0%b0-%d0%be%d0%bf%d0%be%d0%b2%d0%b5%d1%81%d1%82%d1%8f%d0%b2%d0%b0%d1%82-%d0%b3%d0%bb%d0%be%d0%b1/", "text": "Другата седмица председателят на Комисията за защита на личните данни Венцислав Караджов ще оповести размера на глобата, която ще бъде наложена на Националната агенция за приходите (НАП), заради това че е допуснала изтичането на личните данни на над шест милиона български и чужди граждани.  Проверката е приключила, а в петък на НАП ще бъде връчен акт за административно нарушение, каза пред   Веселин Целков, член на Комисията. Засега е ясно е че НАП не е направила абсолютно нищо, за да бъдат защитени тези лични данни, както и че един милион от тези над шест милиона са данни на починали хора. Веселин Целков коментира, че и преди КЗЛД е имала кореспонденция с Приходната агенция по темата „сигурност на личните данни“. Като на НАП е било дадено указание да въведе втори идентификатор за търсене на информация в масивите ѝ, освен ЕГН. Отговорът бил, че това ще е рождената дата. „Отидохме на проверка, защото помислихме, че това е недоразумение или че изпълнителният директор на НАП е бил подведен. Оказа се, че това е мнението на експертите в НАП. След като вие си мислите, че рождената дата може да бъде втори личен идентификатор след ЕГН-то, тогава естествено може да се направи извода за експертното знание…“, каза той. Веселин Целков постави проблема с изтичането на данни от НАП в контекста на общото отношение на „висшия мениджмънт на държавата“ към проблема с опазването на личните данни. И коментира вчерашното назначение на вицепремиера Марияна Николова за шеф на Съвета по киберсигурност. „Виждаме колко късно – повече от 6 месеца (след създаването на правителствения орган) е назначен председател на Съвета по киберсигурност. Законът е приет декември месец миналата година. Да не говорим, че назначаването на различни постове трябва да изисква една изключителна експертиза“, посочи Веселин Целков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Следващата седмица става ясна глобата на НАП заради изтичането на лични данни"}
{"url": "https://trud.bg/%d1%85%d1%83%d1%82%d0%b8%d1%82%d0%b5-%d1%81%d0%b2%d0%b0%d0%bb%d0%b8%d1%85%d0%b0-%d0%b2%d0%be%d0%b5%d0%bd%d0%b5%d0%bd-%d0%b4%d1%80%d0%be%d0%bd-%d0%bd%d0%b0-%d1%81%d0%b0%d1%89-%d0%bd%d0%b0%d0%b4-%d0%b9/", "text": "Военновъздушните сили на САЩ за загубили военен дрон MQ-9, след като той е бил свален в йеменската провинция Дамар, югоизточно от контролираната от хутите столица Сана, съобщава Reuters,  позовавайки се на информация на американски държавни служители, които са пожелали да останат анонимни. Хутски говорител също заяви по-рано, че противовъздушната отбрана на бунтовниците е свалила американски дрон. Това не е първият подобен инцидент в Йемен. По рано американските военни съобщиха, че бунтовниците са свалили техен безпилотен самолет с помощта на Иран. Военновъздушните сили на САЩ изпозлват дроновете за да провеждат въздушни удари срещу Йеменския клон Ал Кайда. Един от служителите на Белия дом заяви, че изглежда, че безпилотният самоет е бил свален от ракета „земя-въздух“, изстреляна от бунтовниците. Другият служител предупреди, че е твърде рано да се говори за това кой е виновен за инцидента.", "date": "2019.08.21", "title": " Хутите свалиха военен дрон на САЩ над Йемен"}
{"url": "https://trud.bg/%d0%b5%d1%80%d0%bf-%d1%81%d0%b5%d0%b2%d0%b5%d1%80-%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0-%d0%b1%d0%bb%d0%b8%d0%b7%d0%be-%d0%bf%d0%be%d0%bb%d0%be%d0%b2%d0%b8%d0%bd-%d0%bc%d0%b8%d0%bb/", "text": "През последните два месеца Електроразпределение Север реализира проекти за обновяване на съоръженията от електроразпределителната мрежа на територията на област Варна. Вложените средства в размер на половин милион лева ще гарантират по-голяма сигурност на електрозахранването на 1300 домакинства и фирми в градовете Девня и Долни Чифлик и селата Осеново, Тутраканци, Хаброво, Аврен и Чернево. Извършените реконструкции по мрежите средно и ниско напрежение са част от направление в инвестиционната и ремонтната програма на електроразпределителната компания с фокус към обновяване на съоръженията в малките населени места. В рамките на реализираните проекти бяха подменени над 120 стълба и повече от 28 хиляди метра кабели и усукани изолирани проводници. Рехабилитацията и поддръжката на мрежата е целогодишна дейност, с която ЕРП Север цели предотвратяване на повреди и постоянно повишаване на качеството на електрозахранването.", "date": "2019.08.21", "title": " ЕРП Север инвестира близо половин милион лева във Варненска област"}
{"url": "https://trud.bg/%d0%bd%d0%b0%d0%b4-50-%d0%bf%d1%80%d0%be%d1%86%d0%b5%d0%bd%d1%82%d0%b0-%d0%be%d1%82-%d0%b1%d1%80%d0%b8%d1%82%d0%b0%d0%bd%d1%86%d0%b8%d1%82%d0%b5-%d0%b8%d1%81%d0%ba%d0%b0%d1%82-%d1%80%d0%b5%d1%84%d0%b5/", "text": "Повече от половината британци подкрепят идеята евентуалното крайно споразумение за Брекзит да бъде подложено на референдум, показва представено днес допитване, съобщи  52% от запитаните смятат, че ако се постигне сделка, тя трябва да бъде гласувана на референдум, 29 на сто са против, а 19% нямат мнение, показва анкетата на социологическа агенция „Кантар“. Според същото допитване управляващите консерватори имат значителна преднина пред опозиционната Лейбъристка партия по отношение на подкрепата на избирателите – 42 процента спрямо 28 на сто. Британският премиер Борис Джонсън заяви вчера, че страната се подготвя за Брекзит без споразумение с ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Над 50 процента от британците искат референдум за евентуалното крайно споразумение за Брекзит"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%81-%d0%bf%d0%be%d0%b7%d0%b8%d1%86%d0%b8%d1%8f-%d0%b7%d0%b0-%d0%b1%d0%b8%d1%82%d0%b8%d1%8f-%d1%81%d0%bb%d1%83%d0%b6%d0%b8%d1%82%d0%b5%d0%bb/", "text": "Ръководството на „Левски“ излезе с официална позиция относно пребития служител на клуба. Както вече стана ясно, сряда сутринта Цветан Вълчев, маркетингов директор на „сините“, бе нападнат от двама маскирани мъжи на територията на стадион „Георги Аспарухов“. Пострадалият е в тежко състояние и с опасност за живота. „Ръководството и служителите на „ПФК Левски“ АД са потресени от инцидента, разиграл се посред бял ден на територията на стадион „Георги Аспарухов“ на 21 август. Нашият колега Цветан Вълчев беше жестоко пребит от непознати засега лица и в момента е в болница, където се полагат всички необходими грижи за стабилизирането му. Сигурни сме, че служителите на реда ще извършат всички необходими действия, за да открият извършителите и подбудителите на този позорен и варварски акт. Уверени сме, че Цветан ще се възстанови бързо и ще бъде отново сред нас скоро!“", "date": "2019.08.21", "title": " „Левски“ с позиция за бития служител"}
{"url": "https://trud.bg/%d0%b5%d1%80%d0%b8%d0%bd-%d1%84%d0%be%d1%81%d1%82%d1%8a%d1%80-%d1%81%d0%b5-%d1%81%d0%b3%d0%be%d0%b4%d0%b8-%d1%81%d0%bd%d0%b8%d0%bc%d0%ba%d0%b0/", "text": "Дъщерята на популярния музикант Дейвид Фостър каза „ДА“ на приятеля си Саймън Тикхам, с когото има връзка едва от една година. Щастливата новина разкри самата тя, публикувайки снимка в Instagram профила си минути след предложението. „Как ми се случи това?“, написа Ерин към снимката, добавяйки емотикона на годежен пръстен. Поздравленията не се забавиха – Ким Кардашиян, Кейти Пери, Кортни Кокс и Дженифър Гарнър бяха сред първите, поздравили Фостър за годежа. Сестра й Сара, от друга страна, изрази радостта си с малка шега. Тя сподели снимка на Ерин с пръстена, към която написа: „Дами, моралната поука в случая е да останете луди, защото това очевидно ще ви осигури пръстен“. Въпреки изненадата си, Ерин е искала да се сгоди за Саймън още в началото на връзката им, а само преди месец публикува тяхна снимка с думите: „Този мъж ме заведе в Италия за 2 седмици и не ми предложи“, което предизвика много смях сред феновете й, някои от които признаха, че също очакват и искат пръстен.", "date": "2019.08.21", "title": " Ерин Фостър се сгоди (СНИМКА)\t"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b8-%d1%81%d1%8a%d0%bf%d1%80%d1%83%d0%b7%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81/", "text": "Възрастни съпрузи загинаха при катастрофа край златаришкото село Росно, съобщиха от пресцентъра на Областната дирекция на МВР във Велико Търново. Произшествието е станало в сряда около обяд. По първоначална информация е самокатастрофирал лек автомобил ВАЗ, управляван от 86-годишен мъж. На място е загинала 80-годишната му съпруга, а водачът е починал в болницата. Причините за произшествието са в процес на изясняване. Образувано е досъдебно производство.", "date": "2019.08.21", "title": " Възрастни съпрузи загинаха при катастрофа в Златаришко\t"}
{"url": "https://trud.bg/%d0%bc%d0%b0%d0%b4%d1%83%d1%80%d0%be-%d0%be%d1%82-%d0%bd%d1%8f%d0%ba%d0%be%d0%bb%d0%ba%d0%be-%d0%bc%d0%b5%d1%81%d0%b5%d1%86%d0%b0-%d0%bf%d0%be%d0%b4%d0%b4%d1%8a%d1%80%d0%b6%d0%b0%d0%bc%d0%b5-%d0%ba/", "text": "Президентът на Венецуела Николас Мадуро потвърди, че се водят тайни преговори между високопоставени представители на неговото правителство и на администрацията на САЩ, предадоха Асошиейтед прес и ТАСС. „Потвърждавам, че от няколко месеца поддържаме контакти с високопоставени представители на правителството на САЩ“, каза Мадуро и добави, че всички преговори са се водили с негово разрешение.  Мадуро каза това броени часове, след като президентът Тръмп заяви, че правителството му води разговори „с различни представители“ на венецуелския президент. В неделя АП съобщи, че САЩ са установили тайно контакт с лидера на социалистическата партия и втория по влияние човек във Венецуела Диосдадо Кабельо и че близки съюзници от обкръжението на Мадуро търсят гаранции, че няма да бъдат съдени за нарушения на човешки права и други престъпления, ако отстъпят пред растящите искания за свалянето на венецуелския президент, информира БТА. Тръмп не потвърди дали се водят разговори конкретно с Кабельо. Мадуро не съобщи имената на свои представители, които водят преговори със САЩ. Президентът социалист повтори предложението си за лична среща с Тръмп за нормализиране на отношенията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Мадуро: От няколко месеца поддържаме контакти с високопоставени представители на САЩ"}
{"url": "https://trud.bg/%d0%b3%d1%80%d0%b0%d0%b4%d1%83%d1%88%d0%ba%d0%b0-%d1%83%d0%b1%d0%b8-%d0%bd%d0%b0%d0%b4-11-000-%d0%bf%d1%82%d0%b8%d1%86%d0%b8-%d0%b2-%d1%81%d0%b0%d1%89/", "text": "Силен дъжд от градушка уби хиляди патици, пеликани и корморани, намиращи се близо до езеро в Монтана. В допълнение към унищожените култури, счупените прозорци и броните на леките коли, биолозите от Департамента за риба, дива природа и паркове в Монтана съобщават и за смъртта на повече от 11 000 птици, съобщи Канал 3. „Биолозите, които тази седмица отидоха до езерото, събраха мъртвите патици и взеха онези със счупени крила, вътрешни наранявания и други травми“, се казва в публикуваното съобщение. Местен жител съобщи, че по време на бурята, градови късове с размер на бейзболна топка е падали от небето. Местните метеорологични доклади показват, че ветровете са били със скорост около 70 км/ч. Според биологът Джъстин Пог, от 20-30% от птиците в местното езеро с площ 1600 хектара са убити от градушката. Според него много от пострадалите птици няма да преживеят тези травми.", "date": "2019.08.21", "title": " Градушка уби над 11 000 птици в САЩ"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%be%d1%82%d0%ba%d0%b0%d0%b7%d0%b2%d0%b0-%d0%bc%d0%b0%d1%80%d0%b8%d0%b1%d0%be%d1%80-%d0%be%d1%89%d0%b5/", "text": "Българският шампион „Лудогорец“ ще се опита да откаже „Марибор“ още в първия мач между двата тима в плейофите на Лига Европа. „Орлите“ са домакини, а след седмица гостуват в Словения. „Най-хубавият сценарий е да си решиш нещата още в първия двубой – каза Стойчо Стоев, треньор на „Лудогорец“. – Ние сме с нагласата, че имаме два мача. Нагласата ни е такава, че трябва да се представим доста убедително. Класата на „Марибор“ е по-голяма от на уелския ТНС“. Трудно е с две думи да се опише играта им, но се представят силно и в двете фази. Имат добри футболисти“. Треньорът на „орлите“ обяви, че е разговарял с играчите и им е казал да бъдат спокойни в мача. „Надявам се да няма напрежение – добави Стоев. – Играчите трябва да са спокойни и уверени, както и да изпълняват нещата, които сме говорили. Съставът е избистрен. Доста време наблюдаваме „Марибор“. Футболистите са запознати със силните и слабите им страни“. Жоржиньо, една от новите звезди на „орлите“, заяви, че елиминирането на словенците е задължително, защото целта е класиране за групите на турнира. „Работим, за да постигнем това“, разкри той и изрази благодарността си към всички, които са му гласували доверие да играе в шампиона на България.", "date": "2019.08.21", "title": " „Лудогорец“ отказва „Марибор“ още в Разград"}
{"url": "https://trud.bg/%d0%b3%d0%b0%d0%bb%d0%b0-%d1%81%d1%82%d0%b5%d1%84%d0%b0%d0%bd-%d0%b8-%d0%b4%d1%8a%d1%89%d0%b5%d1%80%d1%8f-%d0%bc%d1%83-%d0%bd%d0%b0-%d0%bf%d1%8a%d1%82%d0%b5%d1%88%d0%b5%d1%81%d1%82%d0%b2%d0%b8%d0%b5/", "text": "След като се завърнаха от  , Гала и Стефан се отправиха на пътешествие из Европа, заедно с дъщерята на Стефан – Никол. Водещата на предаването „На кафе“ разкри в Instagram кои са дестинациите, които са си набелязали: „ „, написа тя към снимка на нея и Стефан. Преди да стигнат Англия, семейството отплава с круизен кораб от Хамбург, който ги отведе в Обединеното кралство. Снимки от всяка спирка от приключението им, споделят и тримата в личните си профили.", "date": "2019.08.21", "title": " Гала, Стефан и дъщеря му на пътешествие из Европа (СНИМКИ)"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d1%81%d1%82%d0%b0%d0%b2%d0%b0-%d1%87%d0%b0%d1%81%d1%82-%d0%be%d1%82-%d0%b5%d0%ba%d0%be-%d0%b8%d0%bd%d0%b8%d1%86%d0%b8/", "text": "Велико Търново става част от еко-инициатива „Стара хартия за нова книга“, която дава възможност на децата да научат повече за рециклирането и разделното събиране на отпадъците, да разберат как да опазват природата и защо това е толкова важно. Кампанията насочва вниманието на малчуганите и към четенето.  Във Велико Търново инициативата ще се състои на 29 септември от 10,00 до 13,00 ч. в парк „Марно поле“ – край централния вход. Дебютното участие на Старата столица в акцията е с подкрепата на кмета Даниел Панов. Организатори са „ЕКОПАК България“ и Книжен център „Гринуич“. Събитието ще се превърне в истински празник за малки и големи. Всяко дете, което доведе възрастен придружител с поне пет килограма стара хартия за рециклиране, ще получи нова детска книга по избор, изненади и подаръци от партньорите на инициативата. Колкото повече стара хартия съберат малчуганите, толкова повече дървета ще бъдат спасени от изсичане, припомнят организаторите. За да има достатъчно книги за участниците в кампанията, всеки, който изпълни условието да донесе 5 кг стара хартия, ще може да избере само една книга, но не повече. Децата, събрали допълнителни 5 кг хартия, ще получат втора книжка на екотематика – едно от двете специални издания на „ЕКОПАК България“ – „Грийн тийн“ и „Ти можеш да спасиш планетата“. Кампанията стартира през 2013 година, а в настоящото ѝ издание се включват общо пет града – Бургас, Хасково, София, Русе и Велико Търново. Партньори са и петте регионални библиотеки. Средствата от събраните количества стара хартия в петте града ще бъдат използвани за нов тираж на двете специални издания на екологична тематика. За шестте години досега в инициативата са се включили над 37500 деца. Те са предали за рециклиране 195,5 тона хартия и са получили 42470 книжки. В резултат – от изсичане са спасени 2548 дървета.", "date": "2019.08.21", "title": " Велико Търново става част от еко-инициатива „Стара хартия за нова книга“\t"}
{"url": "https://trud.bg/%d0%bd%d0%b0-%d1%87%d0%b5%d1%82%d0%b8%d1%80%d0%b8-%d0%bc%d0%b5%d1%81%d1%82%d0%b0-%d0%b5-%d1%81%d1%87%d1%83%d0%bf%d0%b5%d0%bd-%d1%87%d0%b5%d1%80%d0%b5%d0%bf%d1%8a%d1%82-%d0%bd%d0%b0-%d0%bf%d1%80%d0%b5/", "text": "Има опасност за живота на служителя на Левски Цветан Вълчев, който   от двама души с железа пред Герена днес. След направените му изследвания в УМБАЛ-Царица Йоана ИСУЛ се оказа, че травмите му са изключително тежки. Мъжът има три големи дупки в главата, счупени ребра, а също така има други травми, които притесняват лекарите. Има съмнение, че тилната кост на Вълчев е счупена. Първият удар е бил именно там, като е бил изключително силен. „Това е опит за убийство“, коментирали лекарите пред близките и колегите на Вълчев, които се намират в болницата, съобщи  . Мъжът, който вече е в съзнание, е минал ядрено-магнитен резонанс, показал, че черепът му е счупен на четири места. „Вълчев е с множество травми и опасност за живота“, коментира д-р Фани Цуракова от „УМБАЛ „Царица Йоана-ИСУЛ“. Тя обяви, че има забрана от директора да прави повече коментари за случилото се. Цветан Вълчев е определян за изключително тих и спокоен човек от своите колеги, които нямат представа какво може да е предизвикало такава жестокост и агресия посред бял ден към него. Органите на реда веднага пристигнаха на „Герена“, за да вземат показания и да започнат работа по разрешаване на случая и установяване на побойниците. Причините за безмилостния побой все още не са ясни.  От синия клуб на този етап продължават да не дават коментар по темата.", "date": "2019.08.21", "title": " На четири места е счупен черепът на пребития служител на „Левски“"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b2%d1%81%d0%b5%d0%ba%d0%b8-%d0%b5%d0%b2%d1%80%d0%b5%d0%b8%d0%bd-%d0%ba%d0%be%d0%b9%d1%82%d0%be-%d0%b3%d0%bb%d0%b0%d1%81%d1%83%d0%b2%d0%b0-%d0%b7%d0%b0-%d0%b4%d0%b5/", "text": "Президентът Доналд Тръмп заяви, че всеки евреин, който гласува за демократите, показва „или пълна неинформираност, или голяма нелоялност“, предаде Асошиейтед прес. Коментарът на Тръмп е свързан с враждебното му отношение към две депутатки от Конгреса – Илхан Омар от Минесота и Рашида Талиб от Мичиган. Президентът е отявлен привърженик на Израел, а двете депутатки открито критикуват отношението на Израел към палестинците. Миналата седмица след призив на Тръмп Израел забрани на двете депутатки да направят посещение в страната. После от хуманитарни съображения на Талиб бе позволено да посети баба си на Западния бряг, но в крайна сметка Талиб отхвърли тази възможност. Според редица проучвания повечето евреи в САЩ се самоопределят като привърженици на Демократическата партия. При анкета на АП от 2018 г. за електоралните нагласи 72 процента от еврейските гласоподаватели са подкрепили кандидати за Конгреса от Демократическата партия, а 74 процента от тях не одобряват начина на управление на Тръмп, информира БТА. Изследване на института Пю от април показва, че 42 процента от американските евреи смятат, че Тръмп отдава твърде голямо предпочитание на израелците, 6 процента смятат, че той дава твърде голямо предимство на палестинците, а 47 процента са на мнение, че той е намерил правилния баланс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Тръмп: Всеки евреин, който гласува за демократите, показва или пълна неинформираност, или голяма нелоялност"}
{"url": "https://trud.bg/%d1%81%d1%82%d0%b5%d1%84%d0%b0%d0%bd-%d0%b4%d0%b0%d0%bd%d0%b0%d0%b8%d0%bb%d0%be%d0%b2-%d1%89%d0%b5-%d0%b1%d1%8a%d0%b4%d0%b5-%d0%be%d0%bf%d0%b5%d1%80%d0%b8%d1%80%d0%b0%d0%bd-%d0%b2-%d0%b1%d1%83%d1%80/", "text": "Стефан Данаилов ще бъде опериран в Бургас. Това съобщиха късно следобед от болницата „Бургасмед“. Операцията ще бъде извършена от професор Андрей Йотов. „Съобразявайки се със становищата на консултиращите специалисти от МБАЛ “Бургасмед“, УМБАЛ “Софиямед“ и Военно Медицинска Академия, и взимайки предвид всички възможни рискове от транспортирането на пациента г-н Стефан Данаилов до София, и зачитайки неговото и на близките му желание, екипът от лекуващи и консултиращи лекари взе решение операцията да бъде извършена в МБАЛ „Бургасмед“ от екипа на проф. Андрей Йотов, Началник клиника по Ортопедия и Травматология на УМБАЛ „Софиямед“. „Към момента се извършва предоперативна подготовка на пациента“, се казва в прессъобщението от здравното заведение. Стефан Данаилов е в стабилно състояние. Консултиран е от проф. Андрей Йотов. В момента текат и други консултации. Това заяви по-рано в сряда пред „Труд“ д-р Михаил Тиков, собственик на „Бургасмед“. Д-р Тиков лично е пристигнал в Бургас и следи всичко около пациента, казаха негови колеги от болницата. Любимият на поколения българи актьор Стефан Данаилов  , в жк „Меден рудник“ преди обед във вторник. Налага се смяна на тазобедрената му става, след като е паднал на мокра тераса на апартамента си в Приморско. Операцията не е спешна и след като е приет в здравното заведение в Бургас, Ламбо е на обезболяващи, правят му се всички необходими изследвания.", "date": "2019.08.21", "title": " Ще оперират Стефан Данаилов в Бургас\t"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d1%81%d0%b5-%d0%b3%d0%bd%d0%b5%d0%b2%d0%b8-%d0%bd%d0%b0-%d1%82%d1%80%d0%b0%d0%bd%d1%81%d1%84%d0%b5%d1%80%d0%b8%d1%82%d0%b5/", "text": "Кристиано Роналдо се разгневи на парите, които се дават във футбола. През 2009 година португалецът стана най-скъпият в света, преминавайки от „Манчестър Юнайтед“ в „Реал“ за 94 милиона евро. Миналото лято отиде от Мадрид в „Ювентус“ за 116 милиона, но това са половината от парите за Неймар, платени от ПСЖ. „ В днешния футбол едва ли не всеки може да бъде купен за повече от сто милиона – разгневи се Роналдо в интервю пред тв канала  TV1.  – Вижте например Жоао Феликс (б.а. – 126 млн. евро от „Бенфика“ в „Атлетико“). Без да си постигнал нищо в кариерата си правиш стомилионен трансфер. Футболният бранш много се промени. Централен защитник или вратар вече струват по 70-80 милиона евро. Не съм съгласен, но това е светът, живеем на него и трябва да го уважаваме.“ За първи път Роналдо заговори за край на кариерата си. Вече на 34 години нападателят продължава да е в топ форма и миналия сезон вкара 28 гола за „Ювентус“. „Докато имам кеф от играта, ще продължа – рече Кристиано. – Но мога да се откажа и още следващата година. Не поставям срокове. Може да играя до 40-41 години също…“", "date": "2019.08.21", "title": " Роналдо се гневи на трансферите"}
{"url": "https://trud.bg/%d0%bb%d0%b5%d1%82%d0%b8%d1%89%d0%b0%d1%82%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%b8-%d0%b1%d1%83%d1%80%d0%b3%d0%b0%d1%81-%d1%81%d0%b0-%d0%bf%d0%be%d0%bb%d1%83%d1%87%d0%b8%d0%bb/", "text": "Летищата във Варна и Бургас са получили около 11.00 часа днес електронни съобщения със заплахи за сигурността, съобщиха за БТА от пресцентъра на варненския аеропорт. Съобщението е получено на няколко електронни пощи на двете летища от един и същ изпращач. Веднага е задействана стандартната процедура и е сформиран кризисен щаб, с участието на всички държавни служби на летищата, информирани са всички органи. След сигналите няма отменени полети, но работата на двете летища продължава при повишени мерки за сигурност, допълниха от варненското летище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Летищата във Варна и Бургас са получили електронни съобщения със заплахи за сигурността, няма отменени полети"}
{"url": "https://trud.bg/%d1%80%d1%83%d0%bc%d1%8a%d0%bd%d1%86%d0%b8-%d0%b8%d1%81%d0%ba%d0%b0%d1%82-%d0%be%d1%89%d0%b5-%d0%b5%d0%b4%d0%b8%d0%bd-%d0%be%d1%82-%d1%86%d1%81%d0%ba%d0%b0/", "text": "ЦСКА е на път да направи втори трансфер в посока Румъния. След като Божидар Чорбаджийски отиде под наем в „Стяуа“, другият гранд от Букурещ – „Динамо“, иска да привлече Диего Фабрини. Сайтът „Диги Спорт“ разкри интереса на „кучетата“ към халфа с един мач в националния отбор на Италия. ЦСКА убеди Фабрини да избере България именно пред „Динамо“. Дори се говореше за интерес на „Левски“ към него, но италианецът отрече преговори с друг наш клуб. Халфът стартира много силно в Лига Европа срещу „Титоград“, но след това се позагуби. Дори в последните мачове често оставаше резерва. Никой от ЦСКА не потвърди за интерес на „Динамо“ към Фабрини. Също така в клуба са доволни от италианеца и не са планирали раздяла с него.", "date": "2019.08.21", "title": " Румънци искат още един от ЦСКА"}
{"url": "https://trud.bg/%d0%b7%d0%bb%d0%b0%d1%82%d0%ba%d0%be-%d0%b7%d0%b0%d1%85%d0%be%d0%b2%d0%b8%d1%87-%d0%b8%d0%b7%d0%ba%d0%bb%d1%8e%d1%87%d0%b8%d1%82%d0%b5%d0%bb%d0%bd%d0%b8-%d1%82%d0%b5%d1%85%d0%bd%d0%b8%d1%87%d0%b0/", "text": "Златко Захович, легенда на Словения и настоящ спортен директор на „Марибор“, се изказа ласкаво по адрес на „Лудогорец“. Той и помощник треньора в тима Саша Гайсер изгледаха успеха на „орлите“ с 2:1 над „Черно море“ във Варна. „И опасенията ни се потвърдиха – каза Захович. – Българите са изключителни техничари. Притежават солидно качество в атака. Футболистите им са много бързи и качествени. Това, че „Лудогорец“ е ставал осем пъти поред шампион на България казва много“. Гайсер определи тимът от Разград като много успешен проект, който е създаден с микс от много чужденци. „Очаква ни предизвикателство, на което трябва да отговорим подобаващо – каза той. – Способни сме да ги отстраним, но без страхотна вечер в България това няма как да се случи. Надяваме се и на помощта на нашите фенове, които да са зад нас и в двата сблъсъка“.", "date": "2019.08.21", "title": " Златко Захович: Изключителни техничари!"}
{"url": "https://trud.bg/%d1%81%d0%b8%d0%b3%d0%bd%d0%b0%d0%bb%d0%b8%d1%82%d0%b5-%d0%b7%d0%b0-%d0%b1%d0%be%d0%bc%d0%b1%d0%b0-%d0%b2-%d1%81%d0%b3%d1%80%d0%b0%d0%b4%d0%b0%d1%82%d0%b0-%d0%bd%d0%b0-%d0%b1%d0%bd%d1%82-%d0%b8-%d0%bd/", "text": "Сигнали за взривни устройства   и на   са фалшиви, съобщава БГНЕС. В 9.20 ч. е получен злоумишлен сигнал на Терминал 1, проверката приключи, летището работи нормално, са потвърдили от пресцентъра на МВР. Сигналът за бомба в сградата на БНТ също се е оказал фалшив. Служителите на медията са прекарали три часа на улицата пред телевизията. Взривно устройство не беше открито. Към момента служителите на БНТ са се върнали на работните си места и работят нормално. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Сигналите за бомба в сградата на БНТ и на летище София се оказаха фалшиви"}
{"url": "https://trud.bg/%d0%bf%d0%b5%d1%82%d0%b0-%d0%be%d0%b1%d1%80%d0%b0%d0%b1%d0%be%d1%82%d0%ba%d0%b0-%d1%81%d1%80%d0%b5%d1%89%d1%83-%d0%ba%d0%be%d0%bc%d0%b0%d1%80%d0%b8-%d0%b7%d0%b0%d0%bf%d0%be%d1%87%d0%b2%d0%b0-%d1%82/", "text": "Извънредно и общо пето по брой третиране срещу комари ще се извърши във Велико Търново. Приложен ще бъде методът на димна обработка с топъл аерозол. Препаратът е стриктно съобразен с изискванията на Министерството на здравеопазването. Тази вечер ще бъдат третирани следните квартали: „Картала“, „Колю Фичето“, „Варуша“, „Асенов“, Западна индустриална зона. В 22,00 ч. в четвъртък обработката продължава в жилищните райони „Бузлуджа“, „Зона Б“, „Чолаковци“, Южна промишлена зона, Център, Стара градска част, кв. „Света гора“. С топъл аерозол са извършени и предходните две обработки в паркове и квартали срещу комари, проведени през август. Преди това обществените пространства и зелените зони са третирани срещу насекомите чрез студен аерозол (вода и биоцид) – на 25-26 юни и 8-9 юли. През март са извършени още две обработки срещу ларви на комари, като са обхванати зони по поречието на р. Янтра. Всички пръскания са проведени съобразно сключения договор между Община Велико Търново и фирмата изпълнител и са съобразени с метеорологичните условия. За пръскане против комари в населените места е необходима заявка от съответния кмет или кметски наместник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Пета обработка срещу комари започва тази вечер във Велико Търново"}
{"url": "https://trud.bg/65-%d0%be%d1%82-%d1%85%d0%be%d1%80%d0%b0%d1%82%d0%b0-%d1%83-%d0%bd%d0%b0%d1%81-%d1%80%d0%b5%d0%b7%d0%b5%d1%80%d0%b2%d0%b8%d1%80%d0%b0%d1%82-%d0%be%d0%bd%d0%bb%d0%b0%d0%b9%d0%bd-%d0%b2%d0%b0%d0%ba/", "text": "Само 11% от европейците не ползват мобилен интернет  Всеки пети поръчва и купува стоки и услуги през компютъра 65% от българите си резервират почивката по интернет. Това показва изследване на Евростат. По този показател страната ни се нарежда на последно място в Европейския съюз. Пред нас са дори румънците, там запазилите почивка онлайн са 71 на сто. Средно в ЕС към началото на 2018 г. повече от четири пети (85%) от всички лица в съюза, на възраст между 16 и 74 години, са запазили хотел именно чрез мрежата. 9 от 10 лица в Дания, Люксембург, Холандия, Обединеното кралство, Финландия, Германия и Швеция са резервирали ваканцията си онлайн. Едва 11 на сто от населението на Европейския съюз никога не е използвало интернет, като този дял е спаднал на една трета от нивото му през 2008 г., когато е бил 33%. България, заедно с Румъния, е на опашката по дял на жителите, които поръчват или купуват стоки по интернет. Едва 20 на сто от нашенците и съседите са закупили стоки и услуги онлайн. За сравнение три четвърти от хората в Германия и Швеция са поръчали или закупили стоки или услуги през интернет през 2018 г. и този дял е най-висок в Холандия (80%), Обединеното кралство (83%) и Дания (84%). Дания, Швеция, Холандия, Люксембург и Обединеното кралство са водещи по дял на населението, използващ мобилен интернет. В тези държави над четири пети от лицата на възраст от 16 до 74 години използват интернет, докато са в движение, като лидери са Дания и Швеция, където процентът достига 88. За сравнение между 50% и 60% от хората на възраст от 16 до 74 години в Гърция, България, Румъния, Латвия и Португалия използваха интернет далеч от дома или работата си, като този процент е 49% в Полша и 40% в Италия.", "date": "2019.08.21", "title": " 65% от хората у нас резервират онлайн ваканцията си\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b4%d1%85%d0%b2%d0%b0%d1%89%d0%b0-%d0%bf%d1%80%d0%be%d0%b4%d0%b0%d0%b2%d0%b0%d1%87%d0%b0-%d0%bd%d0%b0/", "text": "Районна прокуратура – Бургас се самосезира по журналистически материали, касаещи   и образува досъдебно производство за извършена измама. То е образувано за това, че за периода от неустановена дата през 2019 г. до 21.08.2019 г. в гр. Бургас, с цел да набави за себе си имотна облага – да се сдобие с парични средства, измамник е възбудил и поддържал заблуждение у неопределен кръг лица, че лекарството, което им продава ще ги излекува от онкологично заболяване. Освен на болни от рак, лекарството се предлагало и за лечение на аутизъм, здравословни проблеми с бъбреците, както и от други заболявания и с това им причинил имотна вреда – престъпление по чл.209, ал.1 от НК. Разследването по досъдебното производство е възложено на полицейски служители от ОД на МВР – Бургас. То трябва да бъде извършено в срок от 60 дни, след което събраните материали да бъдат предадени на наблюдаващия прокурор, който да предприеме последващи процесуални действия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Прокуратурата подхваща продавача на „чудотворно лекарство“"}
{"url": "https://trud.bg/%d0%bd%d0%b0%d0%bf-%d1%81%d0%b0%d0%bc%d0%b8-%d0%bd%d0%b5-%d1%81%d0%b8-%d0%b7%d0%b0%d1%89%d0%b8%d1%82%d0%b8%d0%bb%d0%b8-%d0%b4%d0%b0%d0%bd%d0%bd%d0%b8%d1%82%d0%b5-%d0%be%d1%82-%d1%85%d0%b0%d0%ba%d0%b5/", "text": "Проф. Целков: Липсва разбиране за важността на проблема на държавно ниво Още институции имат проблем НАП не са направили нищо за сигурността на личните данни на хората заради некадърни експерти. Това стана ясно вчера от думите на проф. Веселин Целков, член на Комисията за защита на личните данни (КЗЛД), който беше гост на конференция “Стратегическата роля на публично-частното партньорство за противодействие на киберзаплахите”, организирана от “Лев инс”. “Преди няколко месеца имахме проверка в НАП, която беше по повод отговора на една наше задължително указание, че достъпът до информационните системи, съдържащи лични данни, не може да бъде осъществяван само и единствено с ЕГН. И отговорът беше – НАП въведе втори идинтификатор – рожденната дата. Ние отидохме тогава на проверка, защото си помислихме, че това е недоразумение или че изпълнителният директор на НАП е бил подведен. Оказа се обаче, че това е мнението на екскпертите им. След като си мислите, че рождената дата може да бъде втори различен идентификатор след ЕГН-то, тогава може да се направи извод за експертното знание и какво и защо не е неправено”, каза вчера проф. Целков. Той смята, че това е проблем не само на приходната агенция, но и на много държавни институции, защото липсва разбиране на важността на проблема от висшия мениджмънт на държавата.   Шефът на КЗЛД: Глобата ще бъде връчена до края на седмицата  Размерът на санкцията може да е до 20 млн. лв. Комисията за защита на личните данни (КЗЛД) ще връчи глоба на НАП до края на тази седмица, в размер до 20 млн. лв., заради теча на данни на пет милиона души. Това потвърди Венцислав Караджов за “Труд”. По думите му проверката по случая е приключила във вторник, а днес ще бъде готов актът, в който ще обвинят приходната агенцията за теч на данни и пробив в системата им, заради хакерската атака. Приходната агенция ще има 3-дневен срок да представи своите възражения пред комисията, а след това и да обжалва акта пред съда. “В Закона за защита на личните данни е записано, че събирането суми от наложени от комисията имуществени санкции постъпват в нейния бюджет”, поясни Караджов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " НАП сами не си защитили данните от хакери"}
{"url": "https://trud.bg/%d1%81%d0%b8%d0%b3%d0%bd%d0%b0%d0%bb%d0%b8-%d0%b7%d0%b0-%d0%b1%d0%be%d0%bc%d0%b1%d0%b8-%d0%b2-%d0%bb%d0%b5%d1%82%d0%b8%d1%89%d0%b0-%d0%b8-%d0%bc%d0%b5%d0%b4%d0%b8%d0%b8-%d1%81%d0%b0-%d0%b8%d0%b7%d0%bf/", "text": "Днес е получено електронно съобщение на публични електронни пощенски адреси, обслужващи аерогарите в София, Варна, Бургас и Пловдив, както и на мейл-адреси на БНТ и други медии, съобщиха от пресцентъра на МВР. Текстът на съобщението е имал за цел създаване на затруднения в работния им процес. В спешен порядък специализирани екипи са извършили претърсвания за наличие на взривни устройства, такива не са били открити и работният процес е продължил нормално. Във връзка с получените сигнали от отдел „Киберпрестъпност“ при ГДБОП са извършени проверки и е установено, че за изпращане на заплашителните съобщения са използвани анонимизиращи интернет ресурси и услуги на доставчици на електронни съобщения извън територията на България. Осъществен е контакт с международни правоохранителни власти за събиране на допълнителна информация. Установено е, че в рамките на вчерашния ден (20 август) подобни съобщения са били разпратени по същата схема – до летища и после до медии и в други държави от ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " МВР: Сигнали за бомби в летища и медии са изпратени и в други държави на ЕС"}
{"url": "https://trud.bg/%d1%81%d0%bd%d0%b0%d0%b1%d0%b4%d0%b8%d1%85%d0%b0-%d0%be%d1%89%d0%b5-%d0%b4%d0%b2%d0%b0-%d0%ba%d0%b2%d0%b0%d1%80%d1%82%d0%b0%d0%bb%d0%b0-%d0%b2-%d1%82%d1%8a%d1%80%d0%bd%d0%be%d0%b2%d0%be-%d1%81-%d0%ba/", "text": "В още два квартала на Велико Търново вече са поставени контейнери за стари мебели и други отпадъци от дърво – „Картала“ и „Чолаковци“. От няколко месеца насам голям съд за смет от същия тип е разположен и в кв. „Бузлуджа“. Старите мебели и отпадъците от дърво се използват за рециклиране. За улеснение на великотърновци в кварталите предстои разполагане и на съдове за стари дрехи и текстил. Във връзка със зачестилите случаи на нерегламентирано изхвърляне на смет, нямаща характер на битова, Община Велико Търново припомня, че глобата за това нарушение е до 2500 лева. В контейнерите за битова смет е забранено оставянето на строителни, опасни, производствени, леснозапалими и взривоопасни отпадъци, автомобилни гуми, електронно и електрическо оборудване, стари мебели.  Сигнали за констатирани замърсявания, както и за установени нарушители могат да бъдат подавани на телефони 062619502 и 062619522, в работни дни от 8,30 до 17,00 ч., а в останалото време – на телефон 112. Притежателите на строителни отпадъци следва да ги транспортират до общинската площадка в с. Леденик, като за количества до 1 тон не се заплаща такса. Растителни отпадъци, отпадъци от домакинството, стари дрехи и други текстилни отпадъци могат да бъдат депонирани в Регионалната система за управление на отпадъците в с. Шереметя. За количества до 3 кубични метра приемането е безплатно. Обемът се декларира със служебна бележка, която всеки може да получи в отдел „Околна среда“ в Община Велико Търново – стая 502.", "date": "2019.08.21", "title": " Снабдиха още два квартала в Търново с контейнери за стари мебели\t"}
{"url": "https://trud.bg/%d1%83%d0%b2%d0%b0%d0%b6%d0%b0%d0%b2%d0%b0%d0%bc%d0%b5-%d0%bd%d0%be%d0%b2%d0%be%d1%82%d0%be-%d0%bb%d0%b8%d1%86%d0%b5-%d0%bd%d0%b0-%d0%b1%d0%be%d0%ba%d1%81%d0%b0-%d0%be%d0%b1%d1%8f%d0%b2%d0%b8-%d0%bc/", "text": "Анди Руис е новото лице на бокса, уважаваме бойни му способности – обяви Ивайло Гоцев, мениджър на Кубрат Пулев. – Мач между Кобрата и Руис би било незабравимо изживяване за феновете. Но пред „Дейли Мейл“ разкритикува Еди Хърн, промоутър на Антъни Джошуа. „Разпорежда се с титлата на IBF, сякаш е негово частно предприятие. – каза той. – А Пулев е задържителен претендент. Но IBF не следва писаните си правила. След реванша Руис-Джошуа, шампионът не се задължава да брани трофея си с първия в ранглистата. Вече два месеца, откакто балонът „Джошуа“ се спука слушаме лакърдиите на Хърн.“ Гоцев разкри, че преди Джошуа да загуби, са имали преговори с британеца за евентуален мач на „Уембли“ през ноември.", "date": "2019.08.21", "title": " Уважаваме новото лице на бокса, обяви мениджърът на Кобрата"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d0%b7%d0%b0-%d0%b1%d0%be%d0%ba%d0%bb%d1%83%d1%86%d0%b8-%d1%81%d0%b3%d1%80%d0%b0%d0%b4%d0%b8%d1%82%d0%b5-%d0%bf%d0%be%d0%b4-%d0%bc%d0%be/", "text": "Главният архитект на София е разпоредил инспекции, резултатите ще са ясни след 10 дни Обследват съоръженията в цялата страна Главният архитект на София Здравко Здравков е указал на всички районни кметове в столицата да направят проверка на мостовете в града. Поводът е гарантиране на безопасността на съоръженията след като преди седмица пламнаха материали, струпани под колоните на моста на автомагистрала “Струма” на входа за Дупница. “Дал съм указателно писмо за извършване на проверки и срок от две седмици колегите да извършат инспекции на сградите под мостовете и за наличие на струпване на материали под съоръженията”, съобщи пред “Труд” главният архитект на София Здравко Здравков. Инспекторите проверяват дали сградите имат строителни книжа и има ли под мостовете незаконни обекти. Резултатите ще са ясни след около 10 дни. Ако е необходимо ще се направят и проверки заедно със службите на Пожарна безопасност. Засега е ясно, че преди повече от десет години общинският съвет е дал няколко пространства под мостове за нуждите на Центъра за градска мобилност. Единствено Пътната агенция има право да складира материали под мостовете, намиращи се по републиканската мрежа. Агенцията разпореди проверки за сметища под мостове и виадукти във всички 27 области на страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Проверяват за боклуци сградите под мостове и виадукти"}
{"url": "https://trud.bg/%d0%b9%d0%be%d0%b0%d0%bd%d0%bd%d0%b0-%d0%b4%d1%80%d0%b0%d0%b3%d0%bd%d0%b5%d0%b2%d0%b0-%d1%81%d0%bf%d0%be%d0%b4%d0%b5%d0%bb%d0%b8-%d1%81%d0%bd%d0%b8%d0%bc%d0%ba%d0%b8-%d0%be%d1%82-%d0%b8%d0%b7%d0%bf/", "text": "Само преди седмица бившата вокалистка на „Deep Zone Project“ Йоанна Драгнева и тв водещият Мирослав Димитров станаха родители за първи път, като дъщеричката си кръстиха Анн Мари. Новината за появата на най-новия член на семеййството им, сподели самата Йоанна с Instagram пост. По случай рождения ден на таткото Мирослав, певицата отново използва социалната мрежа, за да покаже малка част от изписването на дъщеря й. Лицето на бебето бе скрито със стикер, което е практика при повечето звездни родилки. „ „, написа Йоанна към колажа от снимки. Преди няколко дни и Мирослав се похвали в Instagram с няколко снимки на новороденото момиченце, към които добави: „Когато разбираш, че са ти откраднали краката и ръцете… и сърцето, най- вече сърцето! – Това е щастие“. От кадрите се забелязва, че малката Анн Мари е тъмнокоса, също като баща си.", "date": "2019.08.21", "title": " Йоанна Драгнева сподели снимки от изписването на дъщеря й"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d1%80%d1%83%d1%81%d0%b8%d1%8f-%d0%b8%d1%81%d0%ba%d0%b0-%d0%b4%d0%b0-%d0%b2%d1%8a%d0%b7%d1%81%d1%82%d0%b0%d0%bd%d0%be/", "text": "Русия е заинтересована в това да възстанови напълно дипломатическите си отношения с Европейския съюз и очаква подобно отношение от Брюксел, заяви президентът на Руската Федерация Владимир Путин. „Наистина обсъдихме някои въпроси от международния дневен ред. Интересуваме се от цялостно възстановяване на отношенията с Европейския съюз. Надяваме се, че новото ръководство на съюза от своя страна ще покаже положително отношение към поддържането на взаимноизгодни партньорства с нашата страна“, каза Путин на пресконференция след преговорите с финландския президент Саули Нийнистьо. Путин се срещна с финландския си колега за да обсъдят сътрудничеството между двете страни в областта на сигурността, търговията и икономиката, както и за да се обсъди вероятното възстановяване на диалога между Брюксел и Москва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Владимир Путин: Русия иска да възстанови отношенията си с ЕС"}
{"url": "https://trud.bg/%d1%84%d0%b0%d0%b1%d1%80%d0%b8%d0%bd%d0%b8-%d0%bc%d0%be%d0%bb%d0%b8-%d1%86%d1%81%d0%ba%d0%b0-%d0%b4%d0%b0-%d0%b3%d0%be-%d0%bf%d1%83%d1%81%d0%bd%d0%b5/", "text": "Диего Фабрини е помолил ръководството на ЦСКА да му позволи да напусне. Италианският халф дойде през юни от румънския “Ботошани”, а сега “Динамо” (Букурещ) го иска най-малко под наем.  Фабрини е казал, че не се чувства щастлив в България. Футболът бил прекалено груб да него и не е очаквал толкова силова игра. Освен това съдиите отказвали да му свирят нарушения и халфът го приемал като тенденциозност. ЦСКА няма да прави пречки на Фабрини, ако си намери клуб. В отбора не искат да има недоволни фетболисти, които нямат стимул да се раздават.  Фабрини има пет мача в първенството, но не винаги като титуляр. В Лига Европа беше на терена във всички срещи, но гол така и не отбеляза. Очевидно халфът вече е изиграл последния си двубой за тима.", "date": "2019.08.21", "title": " Фабрини моли ЦСКА да го пусне"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%b8-%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d0%be%d0%b1%d1%81%d1%8a%d0%b6%d0%b4%d0%b0/", "text": "Борис Джонсън пристигна в Берлин, за да проведе разговори с германския канцлер Ангела Меркел В първото си европейско пътуване като министър-председател, Джонсън се среща с германския канцлер, като се очаква той да преговаря с нея във връзка с Брекзит. Попитан дали смята да обвини Европейския съюз за това, че не може да бъде постигната сделка по Брекзит, Джонсън заяви, че има достатъчно възможности за споразумение, но предпазната клауза за ирландската граница трябва да бъде премахната. „Ако можем да я променим, можем да напреднем в преговорите много бързо“, заяви той. Джонсън добави, че е наблюдавал много преговори, които Брюксел е водил и обикновено се е стигало до консенсус между преговарящите. От своя страна Меркел заяви, че ЕС внимателно наблюдава събитията в британския парламент и че може да се намери решение по въпроса за ирландската граница, но това още не се е случило, и че това може да стане през следващите няколко години или следващите 30 дни. „Имаме много за обсъждане“, каза канцлерът. Тя добави, че очаква Великобритания да предложи алтернатива на клаузата и че не е задължение на германския канцлер да разбира взаимоотношенията между Северна Ирландия и Република Ирландия.", "date": "2019.08.21", "title": " Борис Джонсън и Ангела Меркел обсъждат сделката за Брекзит"}
{"url": "https://trud.bg/%d0%b0%d0%b4%d1%81%d0%ba%d0%b8%d1%82%d0%b5-%d0%b6%d0%b5%d0%b3%d0%b8-%d0%bd%d0%b8-%d0%b2%d1%80%d1%8a%d1%85%d0%bb%d0%b8%d1%82%d0%b0%d1%82-%d0%bf%d0%be-%d1%87%d0%b5%d1%81%d1%82%d0%be/", "text": "Спътниците “Sentinel” следят аномалиите Основният двигател на високите температури са парниковите газове Аномалиите, свързани с климатичните промени на Земята, ще зачестяват. Едни от тях са горещите вълнє, които застигнаха Европа и рязко повишиха живака и у нас. Очаква се те да стават още по-интензивни с нарастването на глобалните температури. Това прогнозира пред “Труд” експертът по температурни аномалии Фрея Вамборг от Службата за изменения на климата в рамките на програма “Коперник” (C3S) по повод данните, че юли е бил най-горещият месец, откакто се води статистика. Наблюденията са именно от “Коперник”. Наричат водещата програма на Европейския съюз още “Очите на Европа върху Земята”. Тя е инструмент за мониторинг на атмосферата, хидросферата и земната повърхност с цел подобряване на живота на гражданите и тяхната сигурност. Програмата се изпълнява с помощта на група спътници на ЕС, наречени “Sentinel”, които предоставят данни за планетата ни от космоса. Според последния доклад на Междуправителствената експертна група по климатичните промени (IPCC), горещите вълнє вероятно вече са се увеличили в някои части на света, уточни Вамборг. По думите є фактът, че юли е бил най-топлият дори и само с 0,004 градуса по Целзий спрямо предишния рекордьор – юли 2016, е показателен за това, че ще продължим да наблюдаваме глобално затопляне в дългосрочен план, ако продължим да отделяме парникови газове. “Трябва да се подчертае, че двата най-топли месеца юли в историята са се случили само през последните четири години, е един от начините да напомним на хората, че глобалните температури явно са се повишили от прединдустриалната ера: не само тези два месеца бяха топли, но и месеци, години и десетилетия и пред тях”, казва климатологът. Дългосрочните тенденции сочат, че основният двигател за повишаването на средните температури са именно парниковите газове, причинени от човека. “Има и други фактори. Те включват количество слънчева радиация, вулканични изригвания или естествени аерозоли (напр. прах, дим от горски пожари), но също така и други човешки фактори, като причинени от нас аерозоли. Има и фактори в самата климатична система, където всички компоненти – океан, земя, атмосфера и т.н. – взаимодействат и влияят. Един такъв пример са събитията от климатичния феномен Ел Ниньо”, посочи Вамборг.   Климатологът от “Коперник” Фрея Вамборг пред “Труд”:  Налага се да се адаптираме – Г-жо Вамборг, какви климатични аномалии отчитате и кои стават по-чести?  – За да засечем промяна и да кажем дали дадено явление става все по-често или не, трябва да погледнем картината в по-дълъг период от време. Например, за температурите над Европа – те са се повишили през последните 40 години. Това означава, че в момента отчитаме по-често по-топли от обикновено месеци за Стария континент, отколкото през 80-те години. Това не значи, че не може да имаме месеци или години по-студени или близки до стойностите за периода 1981-2010 година. Все пак посланието за дългосрочната промяна е, че температурите са се повишили в Европа. – Вие сте климатолог – оптимист или песимист сте относно бъдещето?  – В повече дни съм оптимист, защото смятам, че има още време за действие. И е важно да се действа не само за намаляване на емисиите на парникови газове, но и за адаптиране на обществото към променящия се климат. – Според докладите за климата последните 20 години са били най-топлите през изминалите 22 години, като периодът 2015-2018 оглавява класацията. Какви ще са последствията?   – Ако не намалим емисиите на парникови газове, температурите ще продължат да се повишават. Това не означава, че всеки юли ще бъде по-топъл от предишния, или че всяка година ще бъде по-топла от предходната. Но с течение на времето това увеличение ще става все по-осезаемо и много от следващите години ще се класират в топ 20 на най-топлите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Адските жеги ни връхлитат по-често\t"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%bd%d0%b0-%d0%bc%d1%8a%d0%b6%d0%b0-%d0%ba%d0%be%d0%b9%d1%82%d0%be-%d0%be%d1%82/", "text": "Мъжът, който  по столичната улица „Граф Игнатиев“, е с повдигнато обвинение за повреждане на чужда собственост по хулигански подбуди, съобщава БГНЕС. Във вторник следобед мъжът, въоръжен с щанга тип „кози крак“ откърти „перки“ на ул. „Граф Игнатиев“ и ги хвърли върху трамвайните релси. Жена, която го е придружвала, се е спънала в „перките” на улицата. Мъжът се е ядосал и откъртил три от тях – две захвърлил върху трамвайните релси, а третата хвърлил пред магазин наблизо. Мъжът е на 62 години, съобщиха от пресцентъра на МВР. Пред полицаите той обяснил постъпката си като „гражданско неподчинение“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Повдигнаха обвинения на мъжа, който откърти ограничителите по ул. „Граф Игнатиев“"}
{"url": "https://trud.bg/%d0%bf%d1%83%d1%82%d0%b8%d0%bd-%d1%80%d1%83%d1%81%d0%b8%d1%8f-%d1%89%d0%b5-%d1%80%d0%b0%d0%b7%d1%80%d0%b0%d0%b1%d0%be%d1%82%d0%b2%d0%b0-%d1%80%d0%b0%d0%ba%d0%b5%d1%82%d0%b8-%d1%81%d1%8a%d1%81-%d1%81/", "text": "Русия ще разработва ракети със среден и малък обсег, заяви президентът на страната Владимир Путин по време на срещата с финландския си колега Саули Ниинистьо. При това Русия няма да разполага оръжия от този вид, преди това да бъде направено от САЩ. „Москва съжалява, че Вашингтон, в нарушение на Договора за ликвидация на ракетите със среден и малък обсег (ДРСМО), е започнал изптания на забранените ракети“, обясни руският държавен глава. По неговите думи, САЩ са излезли от Договора специално с целта да започнат изпитания на новото оръжие. Путин добави, че изпитва тревога от това, че САЩ могат да изстрелват ракетите си от територията на Полша и Румъния, като за това е нужно само промяна на софтуера. Москва възнамерява да води диалог с Вашингтон за стратегическата стабилност, но ще обезпечи собствената си сигурност, увери Путин. Като цяло, Русия ще реагира огледално на заплахите, свързани с разработката на ракети от САЩ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Путин: Русия ще разработва ракети със среден и малък обсег"}
{"url": "https://trud.bg/%d0%be%d0%b3%d1%8a%d0%bd-%d0%bf%d0%be-%d0%b3%d0%bb%d0%b8%d0%b3%d0%b0%d0%bd%d0%b8%d1%82%d0%b5-%d0%b8%d0%b7%d0%ba%d0%be%d0%bc%d0%b0%d0%bd%d0%b4%d0%b2%d0%b0-%d0%bc%d0%b8%d0%bd%d0%b8%d1%81%d1%82%d1%8a/", "text": "Гласуват промени в закона през септември  Глиганите може да са по-малко, отколкото на книга Ловните дружини ще трябва да убият 81 000 от общо около 98 хиляди диви прасета, за да подпомогнат ограничаването на епидемията от африканска чума. Това заяви земеделският министър Десислава Танева пред “Труд”. Всяка ловна дружинка ще има план за изпълнение за това колко животни трябва да бъдат унищожени, като в различните райони броят им ще е варира, според разпространението на животните. Опитът на други европейски страни, които от години си борят с вируса показва, че дори без тези мерки за около 5 години, популацията на диви свине почти напълно изчезва при епидемия. В същото време през този период се заразяват домашни животни и има загуби за производителите. Предписанията на Световната организация за здраве на животните изискват популацията на животните да е максимум 0,3 на сто хектара. В момента по официални данни у нас при 11 милиона хектара ловна площ този коефициент е 0,9. Затова и се налага намаляване на популацията до около 17 000 глигани за цялата страна. До момента са изградени 400 капана и са унищожени около 1600 прасета, като има 44 случая на заразени глигани. Според ловджии, обаче, дори да бъдат отстреляни посоченият брой диви свине и всяка дружинка да изпълни нормата си, пак има риск глиганите у нас да останат повече от това, което препоръчват здравните норми. Причината е, че някои от стопанствата и дружините, които подават информация към Изпълнителната агенция по горите, укриват част от бройката на дивите прасета, за да увеличат нерегламентирано възможностите си за лов през сезона. Така по прогнозни данни дивите свине у нас трябваше да са около 110 000, но при таксацията броят им е 98 000. През 2018 г. са отстреляни близо 30 000 диви прасета, докато през тази ще трябва да бъдат убити близо 3 пъти повече. Според председателят на УС на Съюза на ловците и риболовците в България инж. Васил Василев статистиката със сигурност не е точна, но никой не може да каже каква е реалната цифра на дивите прасета у нас нито процентът на грешка при преброяването. Защото освен реалното засичане на животните при определяне на броя им се взимат предвид и целогодишните наблюдения. По този начин обаче не се отчитат типичните за вида сезонни миграции, обясни Василев. Често едно и също животно се преброява няколко пъти. Така авджиите могат да не успеят да изпълнят квотата, която ще бъде зададена за отстрел на всяка дружинка, защото дивите свине реално са по-малко от съществуващите на книга.   Удължават сезона, променят закона за лова Ограничават дърбодобива и събирането на билки Там, където са открити заразени животни се ограничава зона от 200 квадратни километра, в които се забраняват дейности като дърводобив, събиране на билки и гъби. В продължение на два месеца три пъти седмично се правят претърсвания за трупове на умрели от болестта животни. За да се справи с инфекцията държавата плаща и по 150 лева за открит и занесен за унищожаване труп на глиган. Още в началото на септември ще бъдат гласувани и подготвените вече промени в Закона за лова, които ще позволят откриването на сезона между 2 и 4 седмици по-рано, още през септември. Обсъжда се и идеята периодът на отстрел да бъде удължен с допълнителни 2-3 месеца, допълни Танева. Ще се водят разговори и за евентуално компенсиране на концесионерите на ловни стопанства. В същото време за намерено заразено и предадено за унищожаване се плаща 150 лв на диво прасе. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Огън по глиганите изкомандва министър Танева\t"}
{"url": "https://trud.bg/%d0%be%d0%b1%d0%bb%d0%b0%d0%b3%d0%b0%d0%bd%d0%b5-%d0%bf%d1%80%d0%b8-%d1%80%d0%b0%d0%b7%d0%bd%d0%be%d1%81%d0%bd%d0%b0-%d1%82%d1%8a%d1%80%d0%b3%d0%be%d0%b2%d0%b8%d1%8f/", "text": "Много фирми продават стоки чрез поръчки по интернет и доставят стоката директно до клиента. Затова в рубриката на “Труд” “Данъчна консултация” представяме позицията на НАП за това как трябва да се отчитат разходите за транспорт в тези случаи. Димитрина Захаринова е управляващ съдружник в одиторско дружество “Захаринова Нексиа” ООД (www.ZaharinovaNexia.com). От края на месец май дружеството е част от международна одиторска мрежа Nexia international. Преподавател е във Висшето училище за застраховане и финанси в гр. София. Била е Директор на Националната Агенция за Приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина, внук и внучка. Дружеството “AБ” АД извършва дейност в сферата на търговията на дребно с хранителни и нехранителни продукти през поръчки по интернет. То не поддържа склад, а получава стоката от магазин на “Х” ЕООД, след което стоката се разнася чрез хладилни автомобили до адресите на клиентите. Дружеството е наело доставчици на трудов договор за разнасяне на експресни поръчки на клиентите, които се извършват в рамките на няколко часа. Поради липса на допълнителен авто-парк, дружеството наема и автомобили от шофьорите, с които да се извършват доставките. Шофьорите/доставчици имат задължение да извършват определен брой доставки с общо разстояние до 100 км. Поставени са следните въпроси: 1. Има ли юридическа пречка, дружеството да наема автомобили от шофьорите на ден с включено гориво за 100 км дневно в наемната цена? 2. Ако е възможно договореното по първи въпрос, то трябва ли да се водят пътни листа при положение, че в електронната система на дружеството има всички адреси, които посещава лицето?", "date": "2019.08.21", "title": " Облагане при разносна търговия"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-465/", "text": "Огън по глиганите изкомандва министър Танева Ще има норма за отстрел, миграцията пречи на преброяването. Удължават сезона, променят закона за лова.             Адските жеги ни връхлитат по-често Данните на програмата на ЕС “Коперник” показват трайно затопляне. Спътниците “Sentinel” следят аномалиите.         Вампирите около нас Психопатите, за разлика от психоболните, разбират какво правят и могат да носят наказателна отговорност. В борбата с престъпността би трябвало да започнем от образа в огледалото – коментар на Анна Заркова.             Актьорството не е спринт, а много продължителен маратон В Холивуд успях с постоянна вяра в себе си, кураж и много труд, казва актьорът Николай Стоилов в интервю за „Труд“.         Пактът “Рибентроп-Молотов” и контролираната история днес Либералните кръгове във Вашингтон и Лондон се нуждаят от военни герои и злодеи, което да повиши националната гордост на дезориентираните американци и англичани – анализ на проф. Нина Дюлгерова.           Маестрото Силует на проф. Милко Коларов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.21", "title": " Вижте акцентите в броя на вестник „Труд“ в четвъртък, 22 август 2019"}
{"url": "https://trud.bg/%d0%bd%d0%be%d0%b2%d0%b0%d1%82%d0%b0-%d0%b7%d0%b2%d0%b5%d0%b7%d0%b4%d0%b0-%d0%b2-%d1%82%d0%b5%d0%bd%d0%b8%d1%81%d0%b0-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0%d1%85/", "text": "Защо да се отнасям сериозно към тениса, там се иска невероятна отдаденост и психическа устойчивост – казва допреди 2 години новата звезда в аристократичния спорт Даниил Медведев. – Имам усещането, че в това няма смисъл.  Само за 12 месеца обаче руснакът спечели най-много мачове през годината (44), като остави след себе си Рафаел Надал (41). Влезе в топ 5 на света със спечелване на титлата на „Мастърс“-а в Синсинати, а сега отива като един от фаворитите за откритото първенство на САЩ. Роден е в Москва преди 23 години. Няма нищо общо с финалиста на „Ролан Гарос“ от 2004-а Андрей Медведев или с премиера на Русия Дмитрий Медведев. Но заради фамилията си руските тенисисти му дават прякора Министъра.  Даниил започва да играе тенис на 6 г., макар че преди това е пробвал шахмат и плуване. Но треньорът го харесва, младият талант започва да прогресира на корта и така започва кариерата му.  През 2016-а обаче го обвиняват в расизъм. Тогава той се скарва със съдията на турнира в Саван (САЩ). Медведев играе с тъмнокожия Доналд Янг и по време на спора си с рефера избухва: Зная, че с него сте приятели…“, с което изказа съмнение за обективността на арбитъра. До скоро руснакът е доста избухлив. Миналата година, например, се скарва със Стефанос Циципас в Маями. Гъркът не му се извинява за рикоширала топка, стои дълго време в тоалетната, а накрая го нарича с нецерзурни думи. Но се успокоява след работа с психолог, а и жена му помага (женят се през септември). Когато е на 16 години Медведев решава, че за да има прогрес, трябва да живее в топла държава и кортовете да са на една ръка разстояние. Така се установява във Франция и вече свободно говори френски. Но признава, че тъгува за Русия. „Различни манталитети – казва той. – Макар че повечето ми приятели са руснаци.“  Заради тениса Даниил много време прекарва в Монако, а тренира в Кан под ръководството на Жил Сервар. Специалистът акцентира върху психологичеките и физическите аспекти на развитието му и изцяло променя отношението на Медведев към тениса. „С Жил имаме прекрасни отношения – признава руснакът. – Никога не ми казва: „Направи така“. А използва: „Мисля, че това ще ти помогне“. После се питам: А дали наистина ще ми помогне това, което ми каза?“.  Така специалистът коригира и наивният му подход към спорта. „Не се занимавах с никаква физическа подготовка – признава Даниил. – Мислех, че най-доброто възстановяване е почивката – да си лежа и да си гледам телевизия. Но се оказа, че не е така.“  И тенисът става неговият живот. Медведев променя и разбирането си за високите играчи. Самият той е 198 см, но е нетипичен ръстов играч. И ако високите тенисисти бързат да забият топката, то играта на Даниил е базирана на стамилност и търпение. Дългите му крака умножени с голяма скорост му позволяват с няколко крачки да покрие линията зад гърба си, затова той спокойно си прави дългите разигравания и си създава най-добра ситуация за атака. Силното му оръжие е бехкенд с двете ръце, а вторият сервис изпълнява стабилно като първия. „Опитах се да върна топката, но не успях – признава Новак Джокович, една от „жертвите“ на Медведев в Синсинати. – Трудно е да се подготвиш, когато и вторият удар е толкова мощен и стабилен.“ С една дума „уникална“ е играта на Медведев, а специалистите очакват още изненади от руснака дори на започващото от понеделник открито първентво на САЩ.", "date": "2019.08.21", "title": " Новата звезда в тениса: Възстановявах, като си лежах пред телевизора"}
{"url": "https://trud.bg/%d0%b5%d0%bb%d0%b5%d0%ba%d1%82%d1%80%d0%be%d0%bd%d0%b5%d0%bd-%d0%be%d1%82%d1%87%d0%b5%d1%82-%d0%bd%d0%b0-%d0%b2%d0%b0%d0%ba%d1%81%d0%b8%d0%bd%d0%b8%d1%82%d0%b5-%d0%bf%d0%be%d0%b8%d1%81%d0%ba%d0%b0/", "text": "Промени в имунизационния календар Общественото обсъждане е до 23 август Всички дейности, свързани с имунизациите и реимунизациите да се водят и отчитат електронно. За това настояват от Националното сдружение на общопрактикуващите лекари в официално писмо до институциите и медиите. Повод за документа са предложените промени в имунизационния календар на България, които в момента подлежат на обществено обсъждане. Част от тях предвиждат максимално доближаване до европейските календари, което означава ограничаване на приемите на основната имунизация за пневмококи от три на два, както и свеждане приемите на БЦЖ до три. Според родните специалисти обаче, в стремежа да се доближим до западните имунизационни практики, ще трябва да снижим собствените си стандарти и това крие рискове. Затова личните лекари изказват несъгласие с отпадането на някои ваксини от календара ни, като тази срещу туберкулоза на 11-годишна възраст. Друго искане на джипитата е подобряване на събирането, обмена и обработката на информация, свързана с ваксинопрофилактиката у нас като решение на проблема може да бъде именно въвеждането на “Единен електронен Национален регистър на имунизациите” в съответствие с “Препоръки на съвета на Европа от 7 декември 2018 година за засилване на сътрудничеството в борбата срещу болести, предотвратими чрез ваксинация (2018/C 466/01)”. Крайният срок за общественото обсъждане на промените приключва на 23 август.", "date": "2019.08.21", "title": " Електронен отчет на ваксините поискаха лекари\t"}
{"url": "https://trud.bg/%d0%bb%d0%b5%d0%b2%d0%b8%d1%86%d0%b0%d1%82%d0%b0-%d0%b2-%d0%b8%d1%82%d0%b0%d0%bb%d0%b8%d1%8f-%d0%b8%d1%81%d0%ba%d0%b0-%d0%b4%d0%b0-%d0%bf%d1%80%d0%b0%d0%b2%d0%b8-%d0%bf%d1%80%d0%b0%d0%b2%d0%b8%d1%82/", "text": "Демократическата партия и “Пет звезди” имат мнозинство Опозиционната левица в Италия дава мандат на лидера си Никола Дзингарети да обсъди възможността за формиране на ново правителство, предаде Ройтерс, позовавайки се говорителка на Демократическата партия (ДП). Новината дойде след заседание на ръководството на ДП, което се проведе ден, след като премиерът Джузепе Конте подаде оставка. Потенциално в настоящия състав на парламента ДП би могла да се обедини с антисистемното движение “Пет звезди” – партньор в настоящата управляваща коалиция с крайнодясната “Лига” на вицепремиера Матео Салвини. ДП и “Пет звезди” имат мнозинство за управление, но възможността за съюз между тях бе отхвърлена преди година и половина, когато се състояха предишните избори. Президентът Серджо Матарела започна консултации с политическите партии за излизане от правителствената криза, като разговорите с големите и ключови формации предстоят утре. Салвини, чиято “Лига” е най-одобряваната в момента партия в Италия с рейтинг близо 40%, настоява за провеждането на предсрочни избори през есента. Именно Салвини предизвика падането на правителството, като обяви преди две седмици управляващата коалиция за мъртва.", "date": "2019.08.21", "title": " Левицата в Италия иска да прави правителство\t"}
