{"url": "https://trud.bg/%d0%b4%d1%8f%d0%b4%d0%be-%d0%ba%d0%be%d0%bb%d0%b5%d0%b4%d0%b0-%d0%b8-%d0%b4%d0%b5%d1%86%d0%b0%d1%82%d0%b0-%d0%bd%d0%b0-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86-2/", "text": "Дядо Коледа вече пристигна в Горна Оряховица за радост на всички деца. Заедно с малчуганите, които въпреки големия студ се събраха тази вечер пред Общината, добрият старец запали светлините на Коледната елха. Преди да настъпи кулминацията на вечерта, децата се забавляваха заедно с артистите от Държавен куклен театър – Габрово и спектакъла „Няколко часа до Коледа“. След веселбата с палавия Ники, послушната Мими и джуджето, децата казаха добре дошъл на добрия старец. Дядо Коледа бе посрещнат и от кмета на Общината инж. Добромир Добрев. „Радвам се, че съм гост в най-хубавия град“, обърна се към градоначалника белобрадият старец. „Хубавият град го правят хората, които живеят в него, а тук имаме прекрасни деца, които заслужават най-големите подаръци“, увери Дядо Коледа инж. Добрев. С радостни викове и емоции, малчуганите приветстваха добрия старец и след обратно броене от 10 до 1 елхата грейна, а небето над него се озари в празнични илюминации. След светлинната феерия последваха фотосесии на децата с Дядо Коледа, със светещите елени и шейната пред сградата на Общината. С детското шоу и запалването на коледните светлини, започнаха и празничните прояви за месец декември в Община Горна Оряховица. На 10 декември от 16.30 ч. в Младежкия дом ще бъде открита изложба на Коледни картички и сурвакници, изработени от децата и учениците от община Горна Оряховица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Дядо Коледа и децата на Горна Оряховица запалиха празничните светлини на елхата"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bf%d1%80%d0%b5%d0%b4-%d1%81%d0%b8%d0%bd%d0%b4%d0%b8%d0%ba%d0%b0%d1%82%d0%b8%d1%82%d0%b5-%d0%bf/", "text": "Моята позиция по въпроса за въгледобива е ясна от началото на моя мандат, включително и от действията на служебното правителство, когато служебният министър защити интересите на България и беше извършен пробив в ЕС. Това заяви държавният глава Румен Радев, който прие днес на „Дондуков“ 2 по тяхна инициатива президента на КНСБ Пламен Димитров, президента на КТ „Подкрепа“ Димитър Манолов и представители на ръководствата на двете синдикални организации. Румен Радев посочи, че на предстоящата среща за климатичните изменения в Катовице очаква да бъде повдигната и темата за преустановяване на добива на твърди горива в Европейския съюз, но като държавен глава е отказал да подкрепи изпратената до него декларация от Австрия, защото не отговаря на интересите на страната ни. „Смятам, че въпросът е достатъчно сериозен и важен за България и от стратегическа гледна точка той изисква ясна и устойчива визия, стратегия с дългосрочен хоризонт и честност от страна на управляващите по отношение на целия бранш. Иска ясен ангажимент и за развитие на въгледобива, и на нашите ТЕЦ-ове, и на начина за разпределяне и използване на студения резерв, както и план в по-далечно бъдеще по какъв начин може да стане преструктурирането на отрасъла“, подчерта президентът. Румен Радев добави, че в тази насока следва да бъде търсена помощ и от ЕС, защото има европейски програми, в които България не участва, а трябва да се работи така, че в регионите на въгледобива у нас да има възможности за трудова заетост в интерес на нашите миньори и то в дългосрочен план. По думите на президента в изпратеното предложение от Министерски съвет за национална позиция на страната ни, която да бъде представена на форума на високо равнище в Катовице, се подкрепят решенията на Парижкото споразумение за климата и тяхната реализация, но отсъства категорична национална позиция. „Затова сме разработили друг вариант на моето изказване с една много по-категорична национална позиция и съм го изпратил за съгласуване в Министерски съвет“, подчерта Румен Радев. Държавният глава призова синдикалните организации да се запознаят и с двата проекта, преди да направи обръщението си на предстоящата среща на високо равнище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Президентът Радев пред синдикатите: Позицията ми в защита на въгледобива и енергетиката не е променяна от началото на мандата ми"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b2%d1%8a%d1%80%d0%b2%d0%b8%d0%bc-%d0%ba%d1%8a%d0%bc-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bf%d0%be/", "text": "Вървим към „Български поток“ заяви премиерът Бойко Борисов на летище София след завръщането си от Мароко. Коментарът му беше отговор на журналистически въпроси за днешното  . Премиерът обясни, че навлизаме в третия етап от изграждането на трасето – това означава да имаме обвързващата част и резервиран капацитет. Той бе категоричен, че този път, ако не са изпълнени двете условия, няма да започнем да строим. Борисов отговори на упреците на БСП за провала на „Южен поток“. Не ние, а БСП провалиха проекта заради корупционни практики в обществените поръчки. Борисов припомни как като енергиен министър Драгомир Стойнев е ходил в Брюксел да канцелира проекта. Премиерът поясни, че очаква и завършването на интерконектора с Гърция и поясни, че по този начин ще бъдат диверсифицирани доставките. „Спазваме всички европейски правила при реализацията на концепцията за газоразпределителен център „Балкан“, коментира министър-председателят. Днес стана ясно, че  . Премиерът Борисов подчерта още, че България си е свършила всички ангажименти. „Това не е само български интерес, зад нас чакат и сърбите, и унгарците, и австрийците, но понеже ние сме на входа, трябва да свършим най-много работа“, поясни Бойко Борисов. Министър-председателят посочи, че българският интерес изисква ускоряването на интерконектора с Гърция и изрази надежда в първите месеци на годината строителството да започне. Борисов уточни, че втората тръба на „Турски поток” и строежът на газовата връзка с Гърция трябва да вървят паралелно, така че да можем да си осигурим повече източници на природен газ и диверсификация. Премиерът припомни, че проектът „Южен поток“ беше спрян в мандата на БСП. „И причината е корупция – корупционните схеми в обществените поръчки. Затова беше спрян. Това е, което ние тихичко, без да шумим, построихме, без да говорим, реверсивната ни връзка от Турция до Лозенец, Сливенско, която открихме с турския енергиен министър през август. Ние стъпчица по стъпчица много внимателно си подготвихме, че когато и другите кажат – „и ние искаме“, ние да сме готови, уточни още министър-председателят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2018.11.30", "title": " Бойко Борисов: Вървим към „Български поток“"}
{"url": "https://trud.bg/%d0%b1%d0%be%d0%b6%d0%b8%d0%bd%d0%be%d0%b2-%d0%bf%d0%be%d1%87%d0%b8%d1%81%d1%82%d0%b8-%d1%81%d1%82%d0%b0%d0%b4%d0%b8%d0%be%d0%bd%d0%b0-%d0%b2%d1%8a%d0%b2-%d0%b2%d1%80%d0%b0%d1%86%d0%b0-%d0%b7%d0%b0/", "text": "Нападателят на „Ботев“ Враца Валери Божинов се качи на снегорин, за да помогне за изчистването на терена във Враца от снега. Снимката веднага бе разпространена от официалната страница на отбора във фейсбук с послание: „Нямайте съмнение, че теренът в неделя ще бъде в отлично състояние“. Този уикенд „Ботев“ ще приеме „Септември“ у дома, като домакините ще търсят нова победа след изненадващия успех с 3:1 над „Левски“ в София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Божинов почисти стадиона във Враца, за да има мач в неделя"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b5%d1%82%d0%b0-%d0%b8-%d0%ba%d1%83%d0%bb%d0%b0%d0%b3%d0%b8%d0%bd-%d1%81-%d0%bc%d0%be%d0%b4%d0%bd%d0%b8-%d0%bd%d0%b0%d0%b3%d1%80%d0%b0%d0%b4%d0%b8-%d1%81%d0%bd%d0%b8/", "text": "Модната икона Николета Лозанова и скандалният гримьор Валентин Кулагин бяха сред най-аплодираните носители на бляскава церемония в една от залите на хотел „Маринела“, където в четвъртък бяха раздадени първите Code Fashion Awards 2018, организирани от единствената българска модна телевизия Code Fashion TV. Навръх рождения си ден Николета грабна приза за Моден инфлуенсър (човек с голямо влияние в социалните мрежи). Организаторката на събитието Мария Бонева благодари на много хора, които са й помагали през годините, и обяви връчването на 7 извънредни и още 20 статуетки в различни категории за български модни лица, модели и брандове, отличили се през 2018 година. Модна агенция на годината стана „Визаж“, а за най-добри модели бяха обявени Елисавета Стоянова и Ивел Йорданов. Надпреварата за моден блогър спечели Калина Николова, а най-добър дизайнер на булченска мода отиде при Стоян Радичев. Грандиозното събитие събра представители на целия светски елит и на модния бизнес в страната. Вечерта на модните награди блестеше в черно и диаманти, а всички гости бяха облечени в черно, какъвто беше дрескодът, обявен от организаторите. Няколко дефилета на известни български марки също белязаха събитието. Ето и основните категории, в които бяха раздадени награди, определени на база проучванията и наблюденията на редакторския екип на Code Fashion TV върху модните събития, тенденции и брандове в България. В сайта на Code Fashion Awards от 22 октомври до 22 ноември своя вот дадоха 19 000 души. 1. Mодна корица на годината  2. Моден фотограф на годината  3. Модна Агенция на годината  4. Модел на годината Жена  5. Модел на годината Мъж  6. Моден коафьор на годината  7. Моден гримьор на годината  8. Стилист на годината  9. Моден influencer на годината  10. Моден блогър на годината  11. Моден сайт на годината  12. Модно събитие на годината  13. Trendsetter на годината Жена  14. Trendsetter на годината Мъж  15. Най-добър спортен бранд за 2018  16. Най-добър дизайнер/ марка в категория алтернативна/ авангардна мода за 2018  17. Най-добър дизайнер/марка в Категория Ready-to-wear за 2018  18. Най-добър мъжки моден бранд за 2018  19. Най-добър дизайнер в категория Висша мода за 2018  20. Най-добър дизайнер в категория Булчинска мода за 2018 Сode Fashion Awards 2018 възнагради и емблематични лица с още 9 специални награди, които бяха без номинация, а именно: “Цялостен принос към българската модна сцена”, “Цялостен принос към популяризиране на българската красота”, “Бранд подкрепящ българската модна сцена”, “Посланик на българската мода и красота по света”, “Най-добър организатор на български конкурс за красота”, “Най- добър Млад дизайнер”, “Най-добър организатор на световен конкурс за красота в България” , “Меценат на годината” и ” ПР популяризиращ България в чужбина”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Николета и Кулагин с модни награди (СНИМКИ)\t\t\t"}
{"url": "https://trud.bg/%d1%81%d0%b8%d0%b1%d0%b8%d1%80%d1%81%d0%ba%d0%b8-%d1%81%d1%82%d1%83%d0%b4-%d1%81%d0%ba%d0%be%d0%b2%d0%b0%d0%b2%d0%b0-%d1%81%d1%82%d1%80%d0%b0%d0%bd%d0%b0%d1%82%d0%b0-%d0%bf%d1%80%d0%b5%d0%b7-%d1%83/", "text": "Леко и постепенно затопляне през идната седмица Сибирски студ сковава страната през почивните дни. Пикът на лошото време през изминалата седмица ще бъде утре, като температурите на места ще паднат до -15 градуса в сутрешните часове, а максималните през деня едва ще надвишават нулата. Това прогнозира пред “Труд” синоптикът Петър Янков. “Минималните температури утре ще са около -10 градуса, като в традиционно по-студените места като района около Трън термометрите ще показват до -15. В неделя през деня ще се затопля, като дневните температурите ще бъдат в границите на 3-6 градуса. Снежната покривка слабо ще се топи, тъй като в началото на идната седмица очакваме леко затопляне и ще бъде предимно сухо”, коментира метеорологът. По думите му дневните температури през седмицата до студентския празник ще бъдат средно между 3 и 8 градуса, а минималните между -4 и нулата. “В населените места прогнозите са да вали само дъжд, без сняг, през следващия уикенд (8 и 9 декември)”, каза още Петър Янков. Синоптикът предупреждава, че в дългосрочен план интензивни валежи от сняг ще има от 11 до 13 декември. “Над страната ще премине средиземноморски циклон и тогава се очакват сериозни снеговалежи – ще натрупа нова около 50-60 сантиметра покривка в страната”, допълни Янков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Сибирски студ сковава страната през уикенда\t\t\t"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%b1%d1%83%d1%82%d0%b0%d1%85%d0%b0-%d0%b0%d0%b2%d1%82%d0%be%d0%b1%d1%83%d1%81%d0%b0-%d1%81%d0%b8-%d0%b2-%d0%bb%d0%b5%d0%b4%d0%b0-%d0%b2-%d1%81%d0%b8%d0%bb/", "text": "В екстремно изживяване се превърна придвижването на ученици от Силистренско, след като вчера им се наложи да бутат автобуса си в леда. Кадрите, качени от Сафет Халид в социалните мрежи, показват как децата се мъчат да помогнат на шофьора на возилото, което се носи като шейна по пътя. Мястото е разклонът за с. Долец. „Нямам представа какъв стрес е преживял този шофьор с тия деца при този стръмен наклон от 15%, тъй като лично познавам терена”, коментира мъжът пред  . На кадрите се вижда, че пътят не е опесъчен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Ученици бутаха автобуса си в леда в Силистренско"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be%d1%82%d0%be-%d0%bd%d0%b0-%d1%82%d1%83%d1%80%d0%b8%d0%b7%d0%bc%d0%b0-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-2/", "text": "Министерството на туризма предложи Експертната комисия по регистрация на туроператори и туристически агенти да се произнесе по статута и дейността на туристически агент, продавал круизи. Казусът с „Круиз експерт“ ООД беше внесен за разглеждане в Комисията, в която са включени с равен брой гласове представители на браншовите туристически сдружения на туроператорите и туристическите агенти, съобщиха от Министерство на туризма. Причината са постъпили жалби от туроператор и граждани, според които туристическият агент е продал на потребители резервации за круиз заедно със самолетни билети, но не заплаща направените резервации към круизна компания. Целта е Експертната комисия да се произнесе с мотивирано предложение до министъра на туризма по казуса. Проверка на Министерството на туризма в Търговския регистър показа, че „Круиз експерт“ се е преименувал на „Лейт Касъл“ и трансформирал дружеството от ООД в ЕООД. Променено е фирменото наименование, има прехвърляне на дружествени дялове, променен е управителя и седалището. Тази информация обаче не е представена, за да се изменят и данните в Националния туристически регистър. Проверка на експерти от ведомството показа също, че на посочения адрес за седалище на „Круиз експерт“ няма достъп до офиса и няма такава фирма, както и на новия адрес след трансформацията на дружеството. На заседание на Експертната комисия по регистрация на туроператори и туристически агенти днес бе взето решение да се предложи на министъра на туризма да започнат действия по заличаване на „Круиз Експерт“ от Националния туристически регистър. Информацията за статута и дейността на туристическия агент са предоставени на вниманието на Комисията за защита на потребителите с цел осигуряване на защита на потребителите на туристическите услуги. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Министерството на туризма проверява туристически агент, продавал круизи"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0%d1%82-%d1%81%d0%b0%d0%bd%d0%ba%d1%86%d0%b8%d0%b8-%d0%b7%d0%b0-%d0%bb%d0%b5%d0%b4%d0%b5%d0%bd%d0%b8-%d0%b2%d0%b8%d1%81%d1%83%d0%bb%d0%ba%d0%b8-%d0%b2-%d1%88/", "text": "Проверка на общински инспектори в Шумен установи, че на много места от покривите на жилищни, търговски и обществени сгради в Шумен са надвиснали опасни ледени висулки. Към момента не са съставени актове на собствениците, но са проведени разговори и са отправени предупреждения те да бъдат премахнати. При неизпълнение на препоръките на контролните органи през следващите дни ще бъдат съставяни актове, въз основа на които ще бъдат издавани и наказателни постановления. От общинската администрация напомнят, че санкциите за нарушителите са от 100 до 1000 лева, както е записано в Наредба 1 за поддържане и опазване на обществения ред на територията на община Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Започват санкции за ледени висулки в Шумен"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d0%bf%d0%be%d1%82%d0%be%d0%ba-%d0%bc%d0%b8%d0%bd%d0%b0%d0%b2%d0%b0-%d0%bf%d1%80%d0%b5%d0%b7-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%be%d0%b1%d0%b7/", "text": "Няма да допуснем грешките от „Южен поток” Втората тръба на Турски поток ще мине през България, съобщи министърът на енергетиката Теменужка Петкова. Изявлението й дойде минути, след като “Газпром” обяви официално, че планира да участва в процедурата по запазване на мощности в бъдещия газопровод от българско-турската до българско-сръбската граница. “Газпром” се интересува от този проект и очаква обявяването на процедурата по Фаза 3 за “Отворения сезон”. Планираме да вземем участие в процедурата за запазване на мощности, но решението ще бъде взето като се вземат предвид условията, които ще бъдат известни при обявяването на началото на процедурите от Фаза 3”, се казва в съобщението. Изключително добра новина за българската енергетика е съобщението на “Газпром”, че проявява интерес и ще участва в третата, обвързваща фаза, на пазарния тест, който “Булгартрансгаз” ще обяви в началото на декември, коментира Петкова. По думите й тестът ще покаже какъв капацитет ще бъде резервиран в проекта и за какъв период от време. Ако проектът е икономически изгоден, само тогава ще се пристъпи към неговата реализация, съобщи министърът. И допълни, че оттук нататък следва стриктно спазване на европейските правила, за да елиминираме всички грешки от “Южен поток”.   Печалбата ни от проекта над 4,3 млрд. лева Първите доставки се очакват 2020 г. Предварителни разчети на енергийното министерство показват, че българската инвестиция в Турски поток би била приблизително 2,6 милиарда лева. “Ако бъде реализиран такъв проект, ще имаме печалба за 20 години от над 4,3 милиарда лева. Имаме желание “Турски поток” да носи приходи дълги години”, заяви министър Теменужка Петкова. Инфраструктурното обезпечаване на Турски поток у нас изисква да се изградят първите 11 км от турската граница на българска територия плюс газоизмервателна станция. Отделно има налична инфраструктура от 151 км, която може да бъде използвана и отделно трябва да бъдат изградени 484 км до българо-сръбската граница, което е новата част от инфраструктурата и която трябва да бъде изградена заедно с две компресорни станции. Според енергийния министър Теменужка Петкова това може да стане в рамките на една година. Ресурсът ще бъде инвестиран от българския оператор “Булгартрансгаз” при стриктно спазване на закона за обществените поръчки. В приетата вчера Енергийна стратегия на България до 2020 година е заложено още изграждането на ключови инфраструктурни проекти в региона, които ще променят основната посока и маршрути на потоците природен газ. Такива освен Турски поток, са проектите от “Южния газов коридор”, Транс-анадолският газопровод, Транс-адриатическият газопровод, междусистемната връзка Гърция-България, както и проектът за нов терминал за втечнен газ в град Александруполис. Плановете на “Газпром” са доставките през Турски поток за България и Сърбия да започнат в началото на 2020 г., а в Унгария през 2022 г., което ще позволи още от 2022 г. да се откаже от транзита през Украйна. Т. нар. втора тръба на “Турски поток” повтаря на практика маршрута на “Южен поток”, който Европейският съюз замрази през 2014 г.   Богомил Манчев, председател на БУЛАТОМ: Цената на газа няма да падне Тръбата ще е изцяло държавна Изграждането на новата тръба на Турски поток през България няма да доведе до спад на цените на газа у нас, коментира за “Труд” Богомил Манчев, председател на БУЛАТОМ. Причината е, че всички големи производители на природен газ поддържат близки цени. Единственият начин газът у нас да поевтинее е, ако успеем сами да си добиваме достатъчно количества от Черно море. Така няма да има транспортна добавка, която оскъпява синьото гориво, обясни Манчев.  Според него изграждането на втората тръба на Турски поток у нас не трябва да има затруднения, защото част от трасето е на неосъществения Южен поток, земите вече са отчуждени. Процедури обаче трябва да бъдат обявени за терените от южната ни граница до Северна България, където става въпрос за около 200 километра, уточни той.  Заявката, която досега дава държавата, е категорично тръбата да бъде изцяло държавна, посочи Богомил Манчев. По думите му по нея може да идва както газ от Азербайджан, така и от терминалите от Гърция, а защо не и от САЩ. Все пак най-ниски са цените на руския и азербайджанския газ, напомни председателят на БУЛАТОМ.   Проф. Атанас Тасев: Това е добра новина Изявлението на “Газпром”, че се интересува от участие в проекта за разширяване на националната газопреносна мрежа на България, е добра новина, коментира през “Труд” енергийният експерт проф. Атанас Тасев. Това означава, че руската страна ще участва във Фаза 3, за да транзитира свои количества газ през България. Заявката е сериозна и гарантира, че Москва ще се включи в новата тръба на Турски поток и тя ще минава през нашата страна, поясни експертът. Според договора, който имаме с Русия, до 2030 година тя трябва да транзитира газ през страната ни или да плаща, ако не осигури количества по трансбалканския газопровод. Капацитетът му е 18 млрд. куб. метра годишно, като 90% е резервиран от руската страна. 2020 година обаче доставките през него спират. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.11.30", "title": " Турски поток минава през България (обзор)\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d1%82%d0%bc%d0%b5%d0%bd%d0%b8%d0%bb-%d1%81%d1%80%d0%b5%d1%89%d0%b0%d1%82%d0%b0-%d1%81-%d0%bf%d1%83%d1%82%d0%b8%d0%bd-%d0%b2-%d0%ba%d1%83%d0%bb%d0%be%d0%b0%d1%80/", "text": "Президентът на САЩ Доналд Тръмп заяви днес, че е отменил планираната си среща с Владимир Путин в кулоарите на Г-20 единствено заради инцидента със   и моряци, предаде Ройтерс. „Това бе единствената причина“, подчерта той. Тръмп каза, че има някои добри знаци в преговорите с Китай за търговията. „Работим много здраво. Ако можем да постигнем сделка, ще е добре. Аз мисля, че (китайците) искат. Мисля, че ние също. Ще видим“, заяви Тръмп. Американският президент допълни, че негови сътрудници подготвят предвидената за утре негова среща с китайския президент Си Цзинпин в кулоарите на срещата на върха на Г-20 в Буенос Айрес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.30", "title": " Тръмп отменил срещата с Путин в кулоарите на Г-20 заради задържаните от Русия украински кораби"}
{"url": "https://trud.bg/%d0%b1%d0%b5%d0%b7-%d0%be%d1%87%d0%b8-%d0%b2-%d0%be%d1%87%d0%b8-%d0%bd%d0%b0-%d1%83%d0%b0%d0%b9%d0%bb%d0%b4%d1%8a%d1%80-%d1%84%d1%8e%d1%80%d0%b8/", "text": "Тайсън Фюри поиска да бъде отменена обичайната процедура, при която боксьорите се гледат очи в очи по време на официалния кантар преди мач. Бившият световен шампион при най-тежките се извини за грозните сцени по време на медийните събития преди днешния си бой с Дионтей Уайлдър за пояса на Световния боксов съвет (WBC).  „Ако още веднъж се изправя срещу него, може да не изчакам до мача – закани се Краля на циганите. – Ще го започна направо с голи юмруци. Още ме е срам от това, което се случи в сряда. Беше много неспортсменско. Виждам, че е изнервен и затова тръгна да ми се кара в лицето. Усещах дъха му, пръскаше ме със слюнки и крещеше глупости. Има късмет, че зъбите му все още са на място. Мислех си да му вкарам един ляв, но останах спокоен. Той размахваше пръст, щеше да ми бръкне в окото и ме одраска по челото. Чудех се дали ако му фрасна един, може да мине за самоотбрана. Но адвокатът ми беше казал да не го удрям в никакъв случай. Не съм толкова глупав, че да си рискувам милионите.“  Фюри ще прибере 10 милиона долара за участието си в мача, докато за американеца са приготвени $14 млн. Победителят обаче ще може да се надява на далеч по-крупна сума от евентуален обединителен бой с притежателя на останалите четири пояса Антъни Джошуа.  „С решението си да се изправят един срещу друг и двамата вече са над Джошуа – смята промоутърът Франк Уорън. – Те направиха това, което той не смее. Доколкото разбирам, следващият му съперник ще е Дилиън Уайт. Докато Фюри се върна и след само два мача излиза срещу най-опасния нокаутьор. Свалям му шапка. А и ако е на 80 процента от това, което показа срещу Кличко, смятам, че ще спечели.“ Кубрат Пулев не е единственият боксьор, който обича да печели пари от залози. На ринга в „Стейпълс Сентър“ Тайсън Фюри ще се бие не само за себе си, но и за един от най-близките си приятели – Били Джо Сондърс. Бившият шампион на WBO в средна категория, призна, че е заложил 70 000 паунда на Краля на циганите. При успех Сондърс, който също е ирландски циганин, ще прибере 166 250 паунда. Той посъветва феновете си в социалните мрежи да последват примера му, което ядоса Уайлдър.  „Не правете глупости и не си давайте парите просто така – заяви американецът. – Това е страхотна тъпотия и ще се погрижа Сондърс да съжалява за залога. Тези пари той няма да ги види повече. Знам, че е приятел на Фюри, но трябваше да му каже, че е заложил за него и да си даде парите за моя победа. Направил съм доста хора богати с успехите си, но никой не е спечелил и един цент срещу мен.“  Сондърс и Уайлдър имат закачка от по-рано, като британецът замери с пиле в ресторант хората на шампиона и успя да избяга. Всичко тръгна от обвинения в расизъм към афроамериканеца Уайлдър.  „Той не знае, че с циганите се държат още по-лошо – смята Сондърс. – Ние бяхме принудени да крадем и обяда си за училище. Уайлдър, Тайсън Фюри ще те ши*ба!“    ", "date": "2018.11.30", "title": " Без „очи в очи“ на Уайлдър – Фюри?"}
{"url": "https://trud.bg/%d1%81%d0%b2%d0%b0%d1%82%d0%b1%d0%b0%d1%82%d0%b0-%d1%81%d0%b2%d0%b8%d1%80%d0%b8-%d0%bf%d1%80%d0%b8-%d0%be%d0%b1%d1%80%d0%b0%d1%82-%d0%b2-%d1%80%d1%83%d1%81%d0%b8%d1%8f/", "text": "Българският рефер Ивайло Стоянов свири при обрат в мач от групите на Лига Европа. Става въпрос за срещата между „Краснодар“ и „Акхисар“ (2:1). Двубоят се игра при минусови температури в Русия. Гостите от Турция поведоха чрез бразилеца Сержиньо, но за по-малко от четвърт час след почивката „Краснодар“ спечели мача. Головете вкараха Юри Газински и Ари. Стоянов и неговите помощници Иво Колев и Георги Дойнов, както и допълнителните асистент рефери Волен Чинков и Николай Йорданов се справиха със срещата. Сватбата, както е известен главният арбитър, показа общо 5 жълти картона и отсъди 27 нарушения. Четвърти съдия на мача беше друг българин – Петър Джугански.", "date": "2018.11.30", "title": " Сватбата свири при обрат в Русия"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "Тази събота и неделя: Кристина Хендрикс: Телевизията победи киното Актрисата е на върха на кариерата си.             Сатира и разврат във филма за Силвио Берлускони “Те” с гала премиера в София. Политическият епос предизвика скандали в Италия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Труд Уикенд – един вестник за два дни"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d1%80%d1%83%d1%81%d0%b8%d1%8f-%d0%b5-%d1%80%d0%b0%d0%b7%d1%82%d1%80%d0%b5%d0%b2%d0%be%d0%b6%d0%b5%d0%bd%d0%b0-%d0%be/", "text": "Русия е разтревожена от създаденото положение в сферата на неразпространението и разоръжаването, каза днес в Буенос Айрес руският президент Владимир Путин, цитиран от ТАСС. „Възможният отказ на САЩ от задълженията по Договора за ракетите със среден и малък обсег, неяснотата в позицията им по проблема за Договора за стратегическите нападателни оръжия, създават рискове от неконтролируема надпревара във въоръжаването“, каза Путин в речта си на срещата на страните от БРИКС (Бразилия, Русия, Индия, Китай и Южна Африка), състояла се в рамките на срещата на върха на Г-20. Той изрази увереност, че петте страни от БРИКС ще действат от единни съгласувани позиции по тази тема, което ще бъде важен фактор за мобилизиране на усилията на световната общност с цел гарантиране на международната сигурност и стабилност. Говорейки за Сирия, руският президент каза, че „химическата атака на терористите в Западно Алепо не трябва да остане ненаказана“, защото в противен случай те ще прибягват отново до такива изтъпления.  Той подчерта също принципната важност на Парижкото споразумение за климата и необходимостта да се формира комплекс от правила за неговата реализация, като се отчитат мненията на всички заинтересовани страни. Форматът на церемонията за официалната снимка на държавните и правителствените лидери на страните от Г-20, а също и поканените на форума в Буенос Айрес ръководители на международни организации, не е позволил на президентите на Руската федерация и САЩ – Владимир Путин и Доналд Тръмп – да си разменят по някоя дума или дори да си стиснат ръцете, предаде TACC. Лидерите са се отправили към специално подготвен подиум и са заели мястото си. Тъй като организаторите са получили местата от двете страни на Путин и Тръмп, двамата дори не са се ръкували. След приключването на фотосесията всички участници в срещата са влезли бързо в залата за срещи и не са имали време да говорят по пътя към нея. На церемонията по заснемането на официалните снимки Тръмп е имал възможност да говори накратко с френския президент Еманюел Макрон и с японския премиер Шинцо Абе, а в заседателната зала е говорил с британския премиер Тереза Май. Според журналисти от пресцентъра на Белия дом на церемонията по заснемането до Тръмп са стояли Макрон и Абе, а френският президент е говорил с американския лидер, като е поставил ръка на гърба му. Тръмп е провел приятелски разговор с Абе, който е бил наблизо. В заседателната зала президентите на Руската федерация и САЩ са седнали на кръгла маса през няколко стола един от друг. Тръмп е заел мястото си до министър-председателя на Великобритания и е разговарял с нея известно време. Путин е поздравил „топло“ седящия до него, престолонаследникът на Саудитска Арабия Мохамед бин Салман. Докато другите гости са седели, те са продължили да водят оживен разговор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.30", "title": " Владимир Путин: Русия е разтревожена от създаденото положение в сферата на разоръжаването"}
{"url": "https://trud.bg/%d0%b5%d0%b4%d0%b8%d0%bd-%d0%b4%d0%be%d0%b1%d1%8a%d1%80-%d0%b4%d0%b5%d0%bd-%d0%b7%d0%b0-%d0%b1%d0%be%d0%b9%d0%bd%d0%b0%d1%82%d0%b0-%d0%b0%d0%b2%d0%b8%d0%b0%d1%86%d0%b8%d1%8f/", "text": "Най-накрая една добра новина за армията ни. Правителството одобри проектите за осигуряване на летателна годност на самолетите от българските ВВС в рамките на приблизително 200 млн. лева. Досега всеки министър на отбрана, всяко правителство е обещавало да направи нещо за разпадащата ни се национална сигурност и конкретно за родовете войски, но за първи път се случва нещо реално. Това е рамка, а не фактура, така че тези 200 млн. плюс ресто ще се изразходват по конкретни проекти и след конкретни договорености. Тези действия на МО и правителството трябва да вдигнат всички онези машини, за които сме платили прескъпо през годините, а след това сме поставили на трупчета – 8 изтребители Миг-29 и още няколко Су-25, наричани още „летящи танкове“. Ако тези самолети стъпят отново на пистата, ще имаме нормална авиация за първи път от десетилетия. Ще можем да изпълняваме партньорските си задължения. Малко смешно звучи, но така ще изпълним и заръките на Доналд Тръмп, че натовските държави трябва да инвестират повече в сигурност. Веднага тръгнаха и критики като най-съществената е, че самолетите са руски. Еми, да ви кажа – не са. Те са български, платени с нашите си пари, управлявани от български пилоти, част от натовската флотилия и някакси са все още годни. И за да е още по-категорично, NASA нямат проблем да купуват руски двигатели за космическата си програма, САЩ нямат проблем да купуват руски ресурси, което не ги прави по-меки в политиката срещу руското възраждане. Нека да се отърсим от геополитическото фенство. Един самолет е образно казано просто нещо – крила, фюзелаж, двигател, електроника, пилот. Не е важно кой го е произвел, а кого браниш. И няма никакъв спор, че самолетите, които притежаваш трябва да са изрядни. От години вървят проекти за придобиване на нови изтребители, които да са от нашия си западен блок. С грифа „Секретно“ се разиграваха всякакви игри. Рискът да ни пробутат трета ръка, горубленски Ф-16 беше реален. Румънците се вързаха на такава лъжа и сега страдат. А на нас разни лобисти даже искаха да ни опаковат в целофан още по-стари самолети. Екипът на министъра на отбраната Красимир Каракачанов направи нещо много просто – направи конкурса за нови самолети прозрачен. Веднага имаше резултат. Този път на конкурса светна. Ако в предишните конкурси ни предлагаха Ф-16А (блок 15) – най-стария възможен модел, доста по-стар и като производство, и като технологии от нашите Миг-29, то сега в конкурса за нови самолети „Локхийд Мартин“ ни предлагат най-новия Ф-16 (блок 70 „Вайпър“), нещо, което тепърва ще се произвежда. Виждате ли разликата? Заради прозрачността днес държавата ще си избира между чисто новите шведски „Грипен“ и чисто новите американски Ф-16, както и втора ръка „Юрофайтер“. Но в най-оптимистичния вариант ще минат минимум три години, преди да видим нов самолет, при условие, че вече има окончателно решение на парламента. След избора на победител, започва поне една година в преговори, сетне започват техническите подробности, а накрая производство и обучение на пилоти. Минимум три години. А дотогава? Тези изтребители, които притежаваме не само не са изхвърляне, а по-нови от тези, които едни търгаши се опитваха да ни пробутат като нови – говоря за горубленските Ф-16. Ето какъв е казусът. Образно казано, ако на автомобила ти се скапе акумулаторът, не си оправил ходовата част и не си сменял свещите няколко години, ти не хвърляш колата си на боклука, за да си купиш чисто нов автомобил. Веднага щом получиш някакви пари, първо си оправяш колата, защото тя ти трябва в ежедневието. Сетне събираш парите за новата кола. Купуваш я и продаваш старата поддържана бракма. Нашите самолети не са бракми, а изключително добри машини, тествани в много бойни действия по света. Просто не са поддържани досега. За първи път едно правителство отделя толкова пари, за да съвземе авиацията. А защо тя ни е нужна? Съвсем скоро във фейсбук имаше голяма врява затова, че при ремонтите на центъра на София щели да заличат едно от емблематичните места на града – любимата яма в градинката „Кристал“, където младите пият бира, свирят рокендрол, рапират или просто си стоят. Много шум за нищо. Първо няма да унищожат дупката, а второ – малцина знаят защо е там. Тази яма е паметник. Така изглежда един от кратерите от бомбардировките над София през Втората световна война, когато са убити няколко хиляди столичани – мирни хора. Бомбардирането на цивилно население и тогава и сега е военно престъпление, но победителите не ги съдят. Жертвите щяха да бъдат много повече, ако нямахме авиация. България е имала авиация и както винаги нашите воини са правили подвизи. На 17 април 1944 г., „Черния Великден“ в нашата история малцина пилоти се бият с 350 тежки бомбардировача, ескортирани от 100 изтребителя. В боя загиват шестима български пилоти. Малцината спасяват страшно много хора на земята. Който владее небето, владее земята. Откакто има авиация – това е принципът. Хитлер щеше да превземе Великобритания, ако не беше тяхната авиация. САЩ превзеха Афганистан и Ирак защото авиацията прегази всичко. Русия смаза Грузия, защото имаше силна авиация. Повече думи са излишни от историческа гледна точка. Ето защо този ден е добър за българската бойна авиация, защото след толкова много години за първи път има реални действия за ренесанс на българската армия. Ако Каракачанов успее да се пребори и устои за другите проекти – за сухопътни войски и флота, някак си и нацията ще се успокои, че има кой да я защитава.   Течът от армията спира? За първи път тази година има реален шанс хората, които напускат армията да бъдат равни или по-малко от тези, които влизат в нея, каза министър Каракачанов. Въпреки всички опити този теч на личен състав от предишните ръководства, некомплектът на армията досега е огромен. Никой не знае колко точно са празните бройки във войската, но са много.            ", "date": "2018.11.30", "title": " Един добър ден за бойната авиация\t\t\t"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d1%81%d0%b0%d0%b2%d0%be%d0%b2-%d0%b7%d0%b0%d0%bc-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%ba%d1%84%d0%bd/", "text": "Комисията за финансов надзор предложи въвеждане на система „бонус-малус“ за определяне на цената на задължителната застраховка „Гражданска отговорност“. Целта е изрядните шофьори да плащат по-малко, а хората с нарушения на пътя – повече. С въпроси как ще се прилага тази система се обърнахме към зам.-председателя на КФН Владимир Савов. – Г-н Савов, защо с въвеждането на системата „бонус-малус“ по-скъпа „Гражданска отговорност“ ще се плаща и за редица нарушения, които не са довели до изплащане на щети от застрахователя, като например снимка на пътна полиция за превишение на скоростта? – Изискването при определяне на класа за „бонус-малус“ на автомобилиста да се вземат предвид и извършваните от него нарушения произтича от закона. Кодексът за застраховането предвижда застрахователната премия по „Гражданска отговорност“ на автомобилистите да се коригира от застрахователя в зависимост от поведението на водача при движение по пътищата и/или причинените щети. Конкретните нарушения, които са взети предвид при изготвяне на проекта на наредба, са в резултат на оценката на риска на факторите, които способстват за настъпване на произшествията по пътя. Превишаването на скоростта е водещ фактор за причиняване на пътнотранспортни произшествия. Ето защо всички нарушения свързани с превишаването на скоростта са взети предвид, като утежняващи фактори за оценка на класа за „бонус-малус“. – За карането с превишена скорост шофьорът вече си е платил глобата на пътна полиция, защо трябва да плаща още една санкция, която да отива при застрахователя, а не в бюджета? – Плащането на по-висока премия в резултат на промяна на класа за „бонус-малус“ не трябва да се разглежда като санкция, а като по-висока оценка на риска на съответния автомобилист. Увеличението на неговата премия посредством системата „бонус-малус“ ще съдейства за финансирането на намаление на премията на автомобилистите, които имат ниско рисково поведение на пътя и ще създаде реален стимул за спазване на правилата. При системата „бонус-малус“ всеки има възможност да почувства, че безрисковото шофиране е изгодно. – Карането с несъобразена скорост често е причина за излизане на колата от пътя. При определяне на цената на застраховките „Каско“ обаче се отчита само дали през предходната година са изплащани щети – ако не са изплащани, повечето компании дават бонус. Никой застраховател не повишава цената на „Каско“ за фиш от КАТ за превишена скорост, защо при „Гражданска отговорност“ трябва да е различно? – Застраховка „Каско“ на моторните превозни средства е доброволна и застрахователите са свободни да прилагат такава система „бонус-малус“, каквато преценят. Застраховка „Гражданска отговорност“ на автомобилистите обаче е задължителна и отразява значителни обществени интереси. Тя има за цел да гарантира от една страна обезщетение на пострадалите и другите увредени от пътнотранспортни произшествия лица, а от друга да защити застрахованите собственици и водачи на моторни превозни средства срещу плащане на непосилни обезщетения в случай на причиняване на значителни вреди. Застраховката „Гражданска отговорност“ на автомобилистите може да се разглежда като инструмент за борба с нарушенията по пътищата. Трябва да се използва потенциалът на системата „бонус-малус“ да се стимулират автомобилистите към по-отговорно управление на превозните средства. Посредством утвърждаване на по-безопасното шофиране като модел на поведение ще се намали броят и тежестта на пътнотранспортните произшествия. Това ще намали вредите както в имуществен, така и в чисто човешки план, а оттук и общия размер на застрахователните обезщетения, които застрахователната система дължи като цяло. Съгласно статистиката на МВР към 2016 г. смъртните случаи на един милион жители за България са 99, докато стойността на този показател средно за ЕС е 50. Бихме могли да си представим какъв ефект би имало върху застрахователната система трайното намаляване дори само на броя на жертвите по пътя до средните нива за ЕС. На практика, застрахователите ще трябва да плащат наполовина по-малко обезщетения и това би могло да доведе до задържане на нарастването, а защо не и до намаляване на застрахователната премия. Опитът в другите страни показва, че въвеждането на „бонус-малус“ намалява обичайно пътно-транспортните произшествия с 20 до 30%. В българските условия това означава около 100 спасени човешки живота годишно. – Защо предлагате за нарушение като неспазване на дистанция цената на „Гражданска отговорност“ да нараства близо два пъти и след това шофьорът 5 години поред да плаща по-скъпа полица? Отново давам добрия пример с „Каско“ – гледа се само една година назад и ако няма изплащане на щета, повечето компании дават бонус. – Причината за това предложение се основава на анализа, извършен на базата на статистиката за причините за пътнотранспортни произшествия. Неспазването на дистанция е в основата на 14% от нарушенията, довели до произшествие на пътя, което е на четвърто място сред факторите за причиняване на пътнотранспортни произшествия. Повишеният риск от този тип нарушение обуславя и високия клас за малус, който му се определя. Преодоляването на неговия негативен ефект налага и относително по-дългия период, в който премията по застраховката да бъде по-висока. Съобразно заключенията на консултанта – „Ърнст & Янг“, при използваната скала за „бонус-малус“, която е заложена в проекта на наредба, се очаква преобладаващият брой автомобилисти (78%) да се окажат в зоната за „бонус“, като повече от 44 на сто да бъдат на първо ниво, на което да ползват 25% отстъпка от базовата застрахователна премия. Тъй като системата „бонус-малус“ цели да постигне финансова неутралност, с други думи застрахователите нито да събират повече, нито по-малко премии средно за пазара, трябва да бъде осигурен механизъм за ефективното финансиране на „бонуса“, който ще се инкасира от изрядните автомобилисти. Това налага и постепенното намаляване на увеличението, което се определя за неизрядните водачи. В примера, който давате със „зануляването“ на „малуса“ при застраховка каско още на първата година, без причинени щети, ако системата за „Гражданска отвореност“ би продължавала да дава „бонус“ на трайно изрядните участници в движението, тя ще се окаже недофинансирана и ще се наложи да се увеличи базовата премия, което ще обезсмисли „бонуса“ за изрядните автомобилисти. – Защо за две от нарушенията, които най-често водят до катастрофи – отнемане на предимство и неспазване на дистанция, завишението на цената на полицата е толкова голяма, че по-изгодно за виновния шофьор ще бъде да плати щетите от джоба си и случаят да не стига до застрахователя? Нали това е смисълът на застраховането- разпределяне на риска и плащане на щети. Защо имам застраховка, ако трябва сам да уреждам отношенията си с шофьора на ударената кола? – Този подход се нарича „глад за бонуси“ и е известен във всички системи „бонус-малус“, в това число и в доброволните. При него особено при дребните щети, които не са свързани с причиняване на смърт и телесни увреждания на хора и където не се изисква задължителната намеса на органите на полицията за установяване на нарушенията, виновният водач в стремежа си да запази по-изгодна цена за застраховката заплаща обезщетението лично. По този начин се постига ефект в три направления: на първо място обезщетението се изплаща бързо и без административните усложнения, които съпътстват и най-безпроблемното завеждане и уреждане на щета пред застрахователя; на второ място реализира се ефектът на превенцията на системата „бонус-малус“, тъй като виновният водач понася финансовата тежест за себе си, както това би станало, ако премията му се увеличи впоследствие, и на трето място в резултат на икономията за застрахователната система, която се реализира за сметка на щетите, уредени непосредствено между заинтересованите, се създава потенциал за задържане на цените по застраховката или дори за тяхното намаляване, ако общата икономия е достатъчна за това. Действително на пръв поглед това противоречи на смисъла на застраховането да обезщети вредите, които виновният е причинил, погледнато обаче в по-дълбок план, застраховането не би следвало да стимулира безотговорното шофиране от гледна точка на разбирането, че има кой да ни плати сметката. Но решението дали обезщетението да се плати лично или да се използва застраховката, принадлежи на застрахования. – Да вземем следния случай – всяка година при пътуване към морето камера снима даден шофьор с 10 км/час превишена скорост. В предложения вариант на „бонус-малус“ рисковият клас на шофьора и цената на полицата ще нарастват всяка година. Защо трябва да има натрупване и рисковият клас на шофьора да нараства ежегодно при положение, че поведението му на пътя не се променя? – Именно поради тази причина рисковият клас трябва да се увеличава, защото шофьорът не коригира поведението си. Една от целите на системата „бонус-малус“ е да накара автомобилистите да оценят поведението си, да намерят слабостите в него и да вземат мерки за тяхното отстраняване. При един това би могло да бъде собственото му рисково поведение при шофиране, при друг недооценяването на рисковия профил на хората, на които предоставя управлението на автомобила си, при трети прехвърлянето на автомобила на другиго, без да бъдат взети мерки за неговата пререгистрация на името на новия собственик, в резултат на което нарушенията и щетите предизвикани с прехвърления, но не пререгистриран автомобил ще продължават да се отчитат за стария му собственик. – Как системата „бонус-малус“ ще се прилага за фирмените автомобили? – Преди да кажем как ще работи системата за фирмените автомобили, трябва да уточним как ще функционира тя за гражданите. Когато един човек притежава повече от един автомобил, то всяко нарушение или всяка изплатена щета ще носи малус и за автомобила и за собственика. Така например, ако аз притежавам три автомобила и направя по едно малко нарушение с всеки от тях, на мен ще ми се натрупат три „Малус“ точки, а за всеки автомобил по една. Тъй като обаче при сключване на застраховката трябва да се вземе по високият клас за малус от този на собственика или на автомобила, застраховката за всяка една от колите на този собственик ще бъде сключена, като се отчетат три точки за „малус“, а не само една. Сами разбирате, че ако този подход се приложи за фирмите, които понякога имат десетки автомобили, на практика всички такива фирми ще трябва винаги да заплащат застраховката на максимален малус клас. Ето защо за фирмените автомобили както „бонусът“, така и „малусът“ ще се начисляват само на автомобила, но не и върху собственика – юридическо лице. Но за да се гарантира, че управлението на фирмените автомобили няма да стимулира безразсъдното шофиране е предвидено, че в случай на шофиране на чужд автомобил (например от служител на фирмата, от щатен шофьор или дори от собственика на фирмата физическо лице), причинените нарушения и щети ще се отразяват и на „бонус-малус“ класа на водача. Така когато този човек сключва застраховка за личния си автомобил системата ще взема предвид и нарушенията, причинени с чужди автомобили и това ще оскъпява неговата застраховка. – Защо системата „бонус-малус“ няма да се прилага за коли на държавната или на общинската администрация? – Автомобилите на държавата и общините се застраховат на базата на обществени поръчки, които се базират на средна цена. В някои случаи автомобилите дори не се индивидуализират с основните си характеристики (номер, марка, модел, кубатура на двигател и т.н.) и в този случай на практика не може да се приложи модел с индивидуализация на риска. Следва да се има предвид, че и в този случай важи казаното по-горе – водачите на държавни и общински автомобили ще понасят последствията за безразсъдното си управление на тези автомобили при сключване на застраховките за собствените си коли. – Как ще се прилага системата „бонус-малус“ за коли на лизинг? – За лизинговите автомобили ще важи редът за фирмените, тъй като те така или иначе принадлежат на фирмата лизингодател и „бонусът“, съответно „малусът“ ще се начислява на автомобила. В този случай обаче е предвидено вместо на собственика да се начислява клас за „бонус“, съответно за „малус“, на ползвателя на автомобила, който е лизингополучателят. Що се отнася до връщането на лизинговата компания на автомобил с „малус“, то очевидно фирмата за лизинг ще е ощетена, но в този случаи тя би могла да предвиди неустойки за недобросъвестни водачи, които връщат коли с голям „малус“ и по такъв начин да възстанови разходите за бъдещо компенсиране на „малус“ точките. Нашият гост  Комисията за финансов надзор определи Владимир Савов – член на КФН, за заместник, който да изпълнява правомощията на зам.-председател на КФН, ръководещ управление „Застрахователен надзор“, до встъпване в длъжност на избран от парламента нов зам.-председател след прекратяването на мандата на Ралица Агайн-Гури. Савов има магистърска степен по бизнесадминистрация от London Business School. Учил е международни икономически отношения в УНСС. В периода 1993-1998 г. работи в Уникредит Булбанк като мениджър „Кореспондентски отношения с чужбина“. През 1999 г. Савов провежда стажове в департаменти „Централна и Източна Европа“ и „Глобални депозитарни разписки“ в The Bank of New York, Лондон. От 2000 г. до 2009 г. работи в Москва, като първоначално е старши анализатор в Brunswick UBS, от 2003 г. до 2006 г. е зам.-директор, а впоследствие – директор в банка Уралсиб Капитал. В периода 2006–2009 г. е директор на департамента за анализи в инвестиционната банка Credit Suisse, а от 2009 г. до 2013 г. е управляващ директор, началник на аналитичния департамент във финансова корпорация „Откритие“ – най-големият частен финансов холдинг в Русия.    ", "date": "2018.11.30", "title": " Владимир Савов, зам.-председател на КФН, пред „Труд“: Нарушителите на пътя ще плащат бонуса на изрядните\t\t\t"}
{"url": "https://trud.bg/%d0%b1%d0%be%d0%bb%d0%b3%d1%80%d0%b0%d0%b4-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%b3%d1%80%d0%b0%d0%b4/", "text": "Тази есен се навършиха 160 години от Болградска гимназия, в която са учили много прочути сънародници Има един град, който от близо двеста години е неофициалната, духовната „столица“ на бесарабските българи – Болград, център на населения с наши сънародници едноименен район в Одеска област на Украйна. Макар днес да е със скромно като численост население, градът е знаков за нашата национална история, просвета и култура. Съвременните държавни граници ограничават ролята му само в украинската част на Бесарабия, но във времето, когато историко-географската област е в състава на Руската империя или Румъния, Болград е естественият център и на българските селища в днешна Молдова. В състава на бесарабската българска общност тогава органично влизат и гагаузите – онези наши сънародници, които поради ред обстоятелства говорят на т.нар. гагаузки език, но пазят българската си православна вяра, имена, обичаи и традиции. Замисълът за създаването на главен „български град“ (“Болград“ е съкратен вариант на руското „Болгарский град“) има своите корени. Нека припомним идеята на епископ Софроний Врачански за българска автономна област (“прото-държава“) на север от Дунав под егидата на Руската империя. Мечтите на Софроний не се осъществяват, но все пак нещо от неговия проект е възприето от руската администрация. Водещата роля е на генерал Иван Инзов (1768–1845) – човекът, който с право е тачен като основател на града. След неговата смърт признателните ни сънародници пренасят от Одеса в своя град тленните останки на „бащата на българите“ и ги полагат в изградения от тях мавзолей. Впрочем, първоначалната идея е в град да бъде превърнато близкото село Табаки. Затова името „Болград“ през 1819-1821 г. е носено от това селище на преселници от Северна Добруджа през руско-турската война от 1806–1812 г. Ген. Инзов преценява, че новият „Български град“ трябва да бъде изграден на по-подходящо място, а първите му жители са именно от Табаки. Израстването на града се „случва“ след руско-турската война от 1828-1829 г., известна по името на ген. Дибич „Забалкански“. След несправедливия за нас Одрински мирен договор (1829 г.) хиляди семейства, преди всичко от Югоизточна България, са принудени да напуснат родните си места. Основен фактор е страхът от репресиите на турските власти, но в някои случаи преселението е насилствено – Руската империя се стреми да осигури трудолюбиво население в новите си земи в Северното Причерноморие. След войната в Болград се появяват Сливенска и Ямболска махала, докато онази на по-ранните заселници е наричана „Туканска“ – на живелите „тук“ преди това. Водеща е ролята на преселниците от Сливен, носители на градски бит, мислене и предприемчивост. Д-р Иван Селимински разказва: „Онези, които отидоха в Бесарабия, като видяха мястото, което бе предназначено за това заселване, че е пусто и безводно, без гори и че центърът на което е Болград, град, който не се различава от едно село, започнаха да се съмняват в бъдещето си добруване. Като си спомнеха за родната страна (…),започнаха да се проклинат… След време обаче прилежанието им бе богато възнаградено, както личи от тяхното сегашно състояние…“ За по-малко от десетина години Болград наистина се превръща в духовен и културен център. След като събират средства и материали, полагайки доброволен труд, на 29 октомври 1838 г. бесарабските българи се сдобиват с великолепен храм – съборът (катедралата) „Свето Преображение Господне“, следващ най-добрите образци на църковната архитектура в имперската столица Санкт Петербург! Неслучайно храмовият празник се чества като Ден на бесарабските българи, а тази есен се навършиха 180 години от изграждането на този символ на вярата и изконното българско родолюбие. За съжаление, юбилеят не получи особен отзвук у нас (едно от малкото изключения е предаването „Вяра и общество“ на Горан Благоев), при това беше вгорчен от поведението на тамошната духовна власт под върховенството на московския патриарх. В тържествената литургия българите бяха споменати между другото… Уви, от страна на нашата православна църква и досега няма реакция на това откровено кощунство. Навсякъде, където историческите превратности са запокитили части от нашия народ, българите първо строят църкви и училища. Идеята за централно училище, което да обучава българчета от цяла Бесарабия, призвани на свой ред да станат учители, въобще „учени хора“ в своите села, е изказана още от прочутия българофил Юрий Венелин (1802-1839). Тя намира привърженици в местното родолюбиво и жадно за просвета българско общество, но се сблъсква с имперската бюрокрация. След Кримската война (1853–1856) Болград и по-голямата част от българските села в Бесарабия попадат в границите на княжеството Молдова, а няколко години по-късно на обединена Румъния. Княз на Молдова тогава е българинът Никола Богориди, син на Стефан Богориди и правнук на Софроний Врачански. Гражданите на Болград получават подкрепа и от Георги С. Раковски, бъдещият „патриарх“ на националната ни революция. Така на 28 юни 1858 г. е учредено „Народното централно училище“ в Болград. Открито официално на 1 май 1859 г., училището, което отговаря на стандартите за гимназия, играе изключителна роля за израстването на българското образование – не само в Бесарабия, но и в поробеното Отечество. Нека споменем поне имената на директорите Сава Радулов, Димитър Мутев, Георги Маркович, Теодосий Икономов, д-р Васил Берон, Павел Теодорович, Георги Стаменов… Благодарение на действената обществена подкрепа, през 1861 г. Болградската гимназия вече разполага със своя печатница! В нея до 1878 г. са публикувани над седемдесет книги и учебници, списанието „Общ труд“, вестник „Български глас“… Българското общество в Болград, чиято водеща сила е именно гимназията, взема живо участие във всички политически, църковни и културни събития и процеси, които вълнуват целокупната българска нация. В гимназията учат бъдещите революционери Ангел Кънчев и Олимпий Панов, будни българчета не само от Бесарабия, но и от Мизия, Тракия и Македония. Не е случайно, че в Болград е създаден един от най-активните задгранични революционни комитети, а градът и околните села са посещавани и от самия Васил Левски. Съвсем естествено през 1877 г. петнадесет ученици се записват в Българското Опълчение. В Болград е изграден паметник на стотиците опълченци от Бесарабия, проливали своята кръв за освобождението на прародината България в боевете при Стара Загора, Шипка, Шейново… Независимо от налаганите от румънската власт ограничения, гимназията израства като общобългарско просветно огнище. Тя дава на България министър-председателите Димитър Греков и Александър Малинов, министри и депутати, юристи, учени, преподаватели в Софийския университет. Сред тях са първият му ректор акад. Александър Теодоров-Балан, както и ректорът за цели четири мандата проф. Димитър Агура, професорите Стефан Георгиев, Атанас Тинтеров, Иван Славов, Васил Маринов, Васил Василев – водещи имена във филологията, историята, биологията, математиката, физиката, правото… Възпитаници на Болградската гимназия са видният юрист и историк акад. Гаврил Занетов, създателите на българската опера Иван Вульпе и Николай Николаев, „патриархът на българското войнство“ ген. Данаил Николаев, генералите Георги Тодоров, Атанас Назлъмов, Иван Златанов, Кирил Радионов, легендарният ген. Иван Колев, още много офицери, учители, кметове, областни управители, съдии, прокурори, други висши администратори в свободна България. Тази есен се навършиха 160 години от създаването на Болградската гимназия, която днес носи името на Георги С. Раковски. Както никога годишнината беше отбелязана със знаковата подкрепа на самата България, и то на най-високо равнище. Държим непременно да отбележим и проведения конкурс за есе на тема „160 години Болградска гимназия – извор на родолюбие“, организиран от областната администрация в Сливен и Министерството на образованието. Участваха десетки ученици от цяла България и техни връстници от Болград. Очаква се скоро да излезе сборник с творбите на наградените участници, в които можем да открием не само много знания и усърдие, но тяхното, понякога по детски неподправено съпреживяване на българското национално единство. И какво по-хубаво от това – нали именно учителите и възпитаниците на Болградската гимназия доказаха с делата си, че границите не могат да попречат на единството на един народ.    ", "date": "2018.11.30", "title": " Болград – “Българският град”\t\t\t"}
{"url": "https://trud.bg/%d0%bf%d0%be-%d0%b3%d0%be%d0%bb%d1%8f%d0%bc%d0%b0-%d0%b1%d0%b8%d0%be%d0%b4%d0%be%d0%b1%d0%b0%d0%b2%d0%ba%d0%b0-%d1%80%d0%b0%d0%b7%d0%b2%d0%b0%d0%bb%d1%8f-%d0%b4%d0%b2%d0%b8%d0%b3%d0%b0%d1%82%d0%b5/", "text": "Стандартите за горивата са еднакви в ЕС По-високо съдържание на биодобавката в бензина води до корозия на алуминиевите части в горивните инсталации на по-старите коли. Това каза Камелия Славейкова, член на УС на Българската петролна и газова асоциация. Сега нямаме сигнали за проблеми с двигателите, но от следващата година биоетанолът в бензина е планирано да бъде повишен от 8 на 9 процента, което крие рискове, допълни тя. Препоръките на производителите на автомобили е да не се прилага по-висок дял на биогоривата в по-старите коли. Като за колко стари коли биодобавката крие рискове не може да се уточни, защото това зависи от разликите между моделите и производителите, уточни Славейкова. Затова от асоциацията предлагат делът на биогоривото в бензина да не се повишава. В някои страни от ЕС държавните институции публикуват резултатите от проверките на бензиностанциите и така потребителите могат да видят кояо бензиностанция е проверена и какъв е резултатът. От асоциацията настояват тази практика да се приложи и в България. Стандартите за качествата на горивата са еднакви в цяла Европа. При дизела има разлики, свързани с климата. Може да има и различни характеристики на горивата през лятото и зимата. Това обясни Марчин Рикола, мениджър по качество на горивата в една от големите компании, производители на горива. В България дизелът трябва да гарантира добра работа на двигателя при температури до минус 15 градуса, каквито са и изискванията в южни страни като Италия и Испания. В част от Европа изискванията за този показател са минус 20 градуса, каза Рикола. На пистолетите на бензиностанциите вече се слагат знаци за дела на биокомпонентата в горивото. Е5 показва до 5 процента биоетанол в бензина, Е10 е за биоетанол от 5 до 10 процента, а в България биоетанолът трябва да е поне 8 процента от бензина. При дизела изискването е биокомопонента да е 6 процента, което означава B7. В Германия се предлага бензин както с 5 процента, така и с 10 процента биодобавка. Средно това прави 7% и се оказва, че бензинът у нас е близък като стандарт до този в Германия. Производителите съветват съдържанието на биокомпонентата да не е високо, защото води до корозия на алуминиевите елементи на по-старите автомобили, обясни Рикола. Стандартите са общи, но някои компании имат принос за повишаване качеството на горивата като слагат различни добавки. Например почистващи молекули, които отстраняват отлаганията по клапаните на двигателя. В дизеловите горива пък може да има присадки, които да намалят триенето.   Валентин Златев: Марешки да покаже разходите си Ако Марешки купува по-евтини горива от нашите, нека да каже от кого и всички да купуваме от него. Това заяви председателят на Българската петролна и газова асоциация Валентин Златев по повод думите на Марешки, че продава по-евтини горива и пак има печалба. Нека Марешки покаже кои от компонентите в цената на горивата не присъстват при него – разходи за заплати, амортизация, издръжка на бензиностанциите и транспорт, добави Златев. Нека покаже структурата на цените на неговите обекти, допълни той. Според Марешки на неговите бензиностанции горивата се продават с марж от 7 стотинки между цената на едро и дребно на литър, като само 5 стотинки са всичките му разходи и има 1 стотинка печалба. Протестите нямат нищо общо с падането на цените на горивата, каза Златев. Пада цената на петрола на международните пазари и това е причината за намалението. Беше стигнал 85 долара за барел, а сега цената падна под 60 долара. Цените падат, а хората продължават да протестират, което не е логично, смята Златев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.30", "title": " По-голяма биодобавка разваля двигателя\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bd%d1%8f%d0%bc%d0%b0%d0%bc%d0%b5-%d0%b8%d0%bd%d1%82%d0%b5%d1%80%d0%b5%d1%81-%d0%be%d1%82-%d0%bc/", "text": "Рискът от ескалация на конфликта между Русия и Украйна е реален, но Европа в никакъв случай не трябва да става заложник на украинската вътрешна политика и амбиции. Затова е важно да разберем, че ние нямаме интерес от милитаризация на Черно море, което пряко ще рефлектира върху България и се надявам този конфликт да приключи възможно най-бързо. Това заяви президентът Румен Радев днес в отговор на журналистически въпрос за позицията на страната ни при ескалация на конфликта между Русия и Украйна, съобщиха от пресцентъра на държавния глава. Държавният глава призова всички страни да се придържат към нормите на международното право и да не нарушават законните граници. По думите му обикновени моряци не трябва да плащат цената на политическото противопоставяне. Попитан за протестите на миньори в страната и за предстоящата му среща с представителите на сидикалните организации у нас, Румен Радев заяви, че напълно споделя тревогата на миньорите. „Със синдикатите и правителството сме на едно мнение – Парижкото споразумение трябва да се изпълнява, но без завишаване на целите. Това е моята позиция. Тя е отдавна известна, такава беше позицията и на служебното правителство“, посочи президентът. Държавният глава беше категоричен, че България трябва да съхрани работните места на миньорите, но очаква да види ясна политика и „ангажимент в стратегическа перспектива на нашето правителство към съхраняването на тези работни места на миньорите и към гарантиране на тяхната трудова заетост в една по-далечна перспектива“. Затова аз имам въпроси и към синдикатите, и към правителството, и се надявам да ги разискваме, добави Румен Радев. В отговор на въпрос дали позицията, която ще отстоява в Катовице, е координирана с правителството, Румен Радев подчерта, че e получил целия пакет документи, приет от Министерския съвет, както и изказване за форума, което е ревизирал, защото не е достатъчно убедително. „Днес ще го предложа на синдикатите“, посочи президентът и допълни, че до момента не е чул ясна и категорична позиция от страна на българското правителство за развитие на сектора на енергетиката в стратегическа перспектива. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                  ", "date": "2018.11.30", "title": " Президентът Радев: Нямаме интерес от милитаризация на Черно море, което пряко ще рефлектира върху България"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%b2%d1%82%d0%be%d1%80%d0%b0%d1%82%d0%b0-%d1%82%d1%80%d1%8a%d0%b1%d0%b0-%d0%bd%d0%b0/", "text": "Втората тръба на „Турски поток“ ще мине през България, обяви министърът на енергетиката Теменужка Петкова на брифинг в Народното събрание. , че проявява интерес и ще участва в третата обвързваща фаза на пазарния тест, който „Булгартрансгаз“ ще обяви в началото на декември и който е свързан с реализацията на проекта за разширение на газопреносната инфраструктура в България“, коментира Петкова. Европейските регламенти в областта на енергетиката предвиждат много ясно какви правила трябва да бъдат спазени, за да се изгради инфраструктура в областта на природния газ. Когато ще се изгражда такава инфраструктира, европейските правила предвиждат да бъде проведен пазарен тест, за да се разбере дали е налице сигурност, финансова и икономическа устойчивост“, обясни тя. Енергийният министър посочи, че втората тръба на „Турски поток“ ще мине през България. „Оттук нататък следва стриктно спазване на европейските правила, за да елиминираме всички грешки от „Южен поток“. Условията, които обяви „Булгарстрансгаз“ в третата обвързваща фаза, ще стане ясно кой резервира капацитет, в какви количества и за колко години“, заяви Петкова. „Булгартрансгаз“ ще инвестира в изграждането на 484 км инфраструктура до българо-сръбската граница за реализацията на „Турски поток“, каза още министърът на енергетиката. „За реализацията на проекта „Турски поток“ е налице необходимост от изграждане на първите 11 км, които са от турската до българската граница, и изграждане на газоизмервателна станция. Отделно от това налице е налична инфраструктура от 151 км, която да се използва. И отделно от това трябва да бъдат изградени 484 км до българо-сръбска граница – това е всъщност новата част от инфраструктурата, която трябва да бъде изградена заедно с две компресорни станции, които да гарантират необходимото налягане по отношение на транспортирането на природния газ“, заяви Петкова. Тя посочи, че се надява всичко това да бъде изградено в срок от една година. „Така че това е новата инфраструктура, която трябва да бъде изградена, и за нея ресурс ще инвестира „Булгартрансгаз“. Всичко оттук нататък е въпрос на процедурата, която трябва да бъде стартирана“, заяви енергийният министър. Да се прехвърля вината за спирането на „Южен поток“ върху ГЕРБ е неуместно, коментира от своя страна народният представител от ГЕРБ и председател на парламентарната енергийна комисия Делян Добрев. „Днес в пленарна зала стана разправия за това кой е спрял и кой не е спрял „Южен поток“. И затова искам да припомня фактите – в края на първия кабинет „Борисов“ бе взето окончателно инвестиционно решение за участие в този проект и тогава проблеми с Европейската комисия нямаше. Те започнаха след това в кабинета „Орешарски“ по отношение на спазване на третия енергиен пакет за обществените поръчки. Тогава се проведе обществена поръчка между Коледа и Нова година за близо 4 млрд. евро с един участник. Тогава ние бяхме опозиция и казахме, че това вероятно ще бъде предмет на разследване от страна на ЕК. Тоест, за всички тези проблеми по време на кабинета „Орешарски“ ние своевременно уведомявахме“, заяви Добрев. Той припомни, че спирането на проекта стана след посещение на Путин в Турция в началото на втория кабинет „Борисов“. „Така че да се прехвърля вината за спиране на „Южен поток“ върху ГЕРБ е напълно неуместно“, каза още Добрев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.11.30", "title": " Теменужка Петкова: Втората тръба на „Турски поток“ ще мине през България"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bc%d0%b0%d1%80%d0%be%d0%ba%d0%b0%d0%bd%d1%81%d0%ba%d0%b0%d1%82%d0%b0-%d1%81%d1%82%d0%be%d0%bb%d0%b8%d1%86%d0%b0-%d1%80%d0%b0%d0%b1%d0%b0%d1%82-%d0%bf%d1%80%d0%b5/", "text": "Министър-председателят Бойко Борисов и предвождана от него правителствена делегация бяха на официално двудневно посещение в Мароко. В Рабат българският премиер разговаря с държавното ръководство на страната и изнесе лекция за ролята на България за европейската интеграция на страните от Западните Балкани по време на нашето първо председателство на Съвета на ЕС. В делегацията, ръководена от премиера Борисов, са вицепремиерът и министър на външните работи Екатерина Захариева, министърът на труда и социалната политика Бисер Петков и министърът на икономиката Емил Караниколов.", "date": "2018.11.30", "title": " Вижте мароканската столица Рабат през обектива на „Труд“ (СНИМКИ)"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d0%b8%d0%bd%d0%ba%d1%83%d0%b1%d0%b0%d1%82%d0%be%d1%80-%d1%89%d0%b5-%d0%bf%d0%be%d0%bc%d0%b0%d0%b3%d0%b0-%d0%bd%d0%b0-%d0%bc%d0%b0%d0%bb%d0%ba%d0%b8-%d0%b8-%d1%81/", "text": "Инкубатор за стартиращи и развиващи се фирми и провеждане на обучения за предприемачи са двете мерки за насърчаване на бизнеса в Монтана, които разработиха експерти по българо-чешки проект. За основа на проучванията и анализите е използван опитът на побратимения с Монтана град Храдец Кралове в Чехия. Според специалистите въпреки негативните демографски тенденции, съществува интерес и потенциал за развитие на малък бизнес на територията на община Монтана. Най-предпочитани сектори за развитие на бизнес са търговията и услугите, но липсата на квалифицирани кадри във всички сектори на икономиката е тежък проблем, който се задълбочава, предупреждават експертите. Сред акцентите в разработката са и изводите, че предприемачите имат затруднения с осигуряване на финансиране на дейността си поради високите изисквания на банките и липса на капацитет за подготовка и управление на европейски проекти. Същевременно те очакват намаляване на административната тежест и прилагане на мерки за осигуряване на консултантски услуги, най-вече в областта на достъпа до финансиране, както и мерки свързани с качеството на работната сила. За да бъдат преодолени тези проблеми и да се осигури развитие на фирмите и разкриване на нови работни места са необходими Бизнес инкубатор и предприемачески обучения, препоръчва разработката. „Насърчаването на предприемачеството и развитието на малък и среден бизнес е приоритет не само на местно ниво. Това е една от политиките на Евросъюза.”, каза при представянето на доклада авторът му Андрей Лалов – преподавател в УНСС по социология и стратегическо планиране, с над 15 годишен опит в маркетинговите анализи и в планирането и управлението на европейски програми. Заместник-кметът на Монтана Станислав Станоев подчерта, че анализът ще бъде полезен на местната власт при определяне на политиките за подкрепа на малките и средни предприятия. Проектът на Община Монтана „Адаптиране и въвеждане на иновативен модел за насърчаване на самостоятелната заетост от община Храдец Кралове в община Монтана“ се осъществява с подкрепата на Оперативна програма „Развитие на човешките ресурси“ 2014-2020.", "date": "2018.11.30", "title": " Бизнесинкубатор ще помага на малки и средни фирми в Монтана"}
{"url": "https://trud.bg/%d1%81%d1%82%d0%be%d0%b8%d1%87%d0%ba%d0%be%d0%b2-%d0%be%d1%82%d0%ba%d0%b0%d0%b7%d0%b0-%d0%bf%d0%b0%d1%80%d0%b8%d0%b6-%d0%b7%d0%b0%d1%80%d0%b0%d0%b4%d0%b8-%d0%b1%d1%8a%d0%bb%d0%b3%d0%b0%d1%80%d0%b8/", "text": "Христо Стоичков любезно отклони поканата на организаторите на „Златната гала“ в Париж на 3 декември. От„Франс футбол“ поканиха всички живи носители на най-престижния индивидуален трофей в най-популярния спорт за церемония по коронясване на тазгодишния победител. Камата няма да е на разположение, защото има ангажимент за „Унивижън“. Северноамериканският телевизионен гигант ще излъчва директни репортажи за финала на МЛС този уикенд, както и самия двубой за титлата между „Атланта“ и „Портлънд“.  Шефовете са дали шанс за избор на Камата – или да присъства на „Златната гала“, или да излезе по-рано в отпуск и да пътува за България. Стоичков избрал варианта да се върне у нас заради обещанието си да раздаде автографи на феновете си в 5 града, в които ще представи официалната си биография „Историята“. Турът стартира на 12 декември в София в Зала 6 на НДК от 16,30 ч. На другия ден единственият българин сред 100-те най-велики играчи в световния футбол ще е в Пловдив в хотел „Тримоциум“ от 17,30 ч. Следва визита в същия час в Ямбол на 15 декември, където местните отварят заради мегазвездата зала „Диана“. След денонощие Камата е в Бургас в хотел „Приморец“ и на 18-и във Варна в Гранд МОЛ.  Първите екземпляри от второто допълнено издание на „Историята“ ще са на пазара от сряда. Книгата е в съавторство с Владимир Памуков се изчерпа рекордно за България само 3 дни след премиерата на книгата за най-популярния българин. Издателите от „Софтпрес“ довериха, че Камата готви страхотна изненада за феновете си, която ще обяви до броени дни. Освен това по негово настояване за първи път на подобно мероприятие ще има за сметка на организаторите „подкрепителен пункт“ за всички, които ще се наредят в залата на опашка за „Историята“.  „Екстрата към личния автограф от Стоичков ще е уникална!“, заявиха издателите, които в името на рекорда вече имали над 8000 предварителни заявки за биографията.", "date": "2018.11.30", "title": " Стоичков отказа Париж заради България"}
{"url": "https://trud.bg/180-%d0%b6%d0%b5%d0%bd%d0%b8-%d0%bf%d1%80%d0%b5%d0%bc%d0%b8%d0%bd%d0%b0%d1%85%d0%b0-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d0%bf%d1%80%d0%b5%d0%b3%d0%bb%d0%b5%d0%b4%d0%b8-%d0%b7%d0%b0/", "text": "Безплатни изследвания на костната плътност за ранно откриване и превенция на остеопорозата сред жените бяха направени в Монтана. Инициативата е на фондация „АДРА” и е подкрепена от община Монтана, съобщи д-р Валерия Тодорова – гл.експерт „Здравеопазване” в местната управа. На 26, 27 и 28 ноември 180 жени на възраст от 45 до 70 години са прегледани с апарат – остеоденситометър. Всяка от дамите е получила резултат от изследването и са й дадени съвети за двигателен и хранителен режим. Пациентите с положителен за остеопороза резултат са насочени за консултация и лечение към лекар – специалист. Според представителя на фондацията, извършил изследването – г-н Симеон Гугутков, прегледаните хора от община Монтана са в допустимите норми на износване на костна плътност с много малки изключения. На преден план по-скоро изпъкват проблеми като обездвижване и наднормено тегло. Инициативата на фондация „Адра” бе посрещната с голям интерес. Прегледани са и не успели да се запишат за изследване граждани. „Надяваме се, че ще има и други подобни съвместни социални и обществено полезни проекти за жителите на града и региона”, заяви д-р Тодорова. Фо ндация „АДРА“ –България, има няколко медицински центрове в различни общини и извършва безплатни прегледи в цяла България. Тази година приоритет в дейността й са малките и средни общини. Със собствена медицинска апаратура се извършват изследвания на костна плътност, дихателен обем, кръвна захар и много други. Фондацията е основен доставчик и дарител на болнично оборудване за държавни и общински болници и е сред големите дарители на болница „Пирогов”.", "date": "2018.11.30", "title": " 180 жени преминаха безплатни прегледи за костна плътност в Монтана"}
{"url": "https://trud.bg/%d0%b2-%d0%b3%d0%b0%d0%b1%d1%80%d0%be%d0%b2%d0%be-%d1%83%d1%87%d1%80%d0%b5%d0%b4%d0%b8%d1%85%d0%b0-%d1%84%d0%be%d0%bd%d0%b4%d0%b0%d1%86%d0%b8%d1%8f-%d1%83%d0%b7%d0%b0%d0%bd%d0%b0/", "text": "Фондация „Узана“ беше учредена от Община Габрово и Българска фондация „Биоразнообразие“. Тя е със статут на юридическо лице с нестопанска цел. Основната ѝ задача е съдействието за развитието на местността Узана и прилежащия ѝ район като дестинация за природен и екологичен туризъм. Дейността ѝ включва разработването и изпълнението на природозащитни и образователни проекти и програми, организирането на различни събития, развиването на познавателен и алтернативен туризъм, маркетингови и рекламни дейности за увеличаване на интереса към Узана, участие в изложения, поддръжка на онлайн платформа, представяща Узана и възможностите, които предоставя тя. Учредителният акт беше подписан от кмета на Община Габрово Таня Христова и Румяна Иванова, изпълнителен директор на Българска фондация „Биоразнообразие“ . В Управителния съвет към момента на подписването са Нела Рачевиц, Лена Георгиева, Диана Гатева, Румяна Иванова, Росен Василев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " В Габрово учредиха фондация „Узана”"}
{"url": "https://trud.bg/%d1%86%d0%b5%d1%86%d0%ba%d0%b0-%d1%86%d0%b0%d1%87%d0%b5%d0%b2%d0%b0-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d1%8f%d0%bc%d0%b0-%d0%b2%d0%b8%d0%bf-%d0%b0%d1%80%d0%b5%d1%81%d1%82/", "text": "Всички задържани лица се третират еднакво, няма ВИП арестанти. Това каза пред журналисти в парламента министърът на правосъдието Цецка Цачева. „Дори се шегувахме, че следващата седмица очакваме от Франция още такива лица. Те са поставени при едни и същи условия, така че по линия задържането на Десислава Иванчева и Биляна Петрова не мисля, че има неравнопоставеност прямо останалите лица, които са там“, заяви Цачева. Във връзка с появилите се снимки на килията на Иванчева, министърът посочи, че петното на тавана, което се вижда на една от тях, е от теч. „Защото над това помещение е затворът. И за да се извърши основен ремонт, трябва да има възможност да бъде освободена съответната килия, за да се ремонтира, но всичко е пренаселено – до това опират нещата. Средства имаме, но сградата е пренаселена“, заяви Цачева. „След промените в законодателството формалните критерии – течаща вода, санитарен възел, отопление, пряка светлина, наличието на 4 кв. м. и т.н., са изпълнени. Друг е въпросът, че всички знаем сградата на Софийския затвор кога е строена и какви са възможностите за ефективен ремонт. И през лятото на тази година в конкретното помещение бяха извършени ремонтни дейности, но в момента арестът е изключително натоварен. И за да се съобразим с тези 4 кв. м. площ за всяко лице, от 400 лица, които до 2015 г. са били настанени там, сега са около 240.“ По отношение на препоръката, която имам от омбудсмана Мая Манолова, съм свикала заседание във вторник. Там се съдържа препоръка да преместя Софийския затвор – отворена съм, ако ми се подскаже къде би могъл да бъде преместен той заедно с ареста, който е при него, да се обсъди предложението, каза правосъдният министър. Цачева припомни, че по линия на Норвежкия финансов механизъм се изготвя изграждането на нов затвор, но призна, че той едва ли ще реши всички проблеми.  ", "date": "2018.11.30", "title": " Цецка Цачева: В България няма ВИП арестанти, всички се третират еднакво"}
{"url": "https://trud.bg/%d0%b1%d0%b5%d1%80%d0%ba%d0%be%d0%b2%d0%b8%d1%86%d0%b0-%d1%87%d0%b5%d1%80%d1%82%d0%b0%d0%b5-%d1%82%d1%83%d1%80%d0%b8%d1%81%d1%82%d0%b8%d1%87%d0%b5%d1%81%d0%ba%d0%b8-%d0%bf%d1%8a%d1%82%d0%b5%d0%ba/", "text": "  Туристически пътеки към природни забележителности ще оформи община Берковица по трансграничен проект със Румъния. Планинските маршрути ще бъдат проучени с дрон и отбелязани на карти и пътеводители за наши и чужди туристи, съобщиха от местната управа в предбалканския град. Кметът на Общината инж. Милчо Доцов подписа договор за изпълнение на проекта по Програмата ИНТЕРРЕГ Румъния-България 2014-2020 г.,в който освен Берковица участват и румънските общини Банеаса и Аджиджа и българската община Шабла. По инициативата в Берковица ще бъдат обособени и обезпечени три туристически маршрута – от Туристическо-информационния център на Берковица до Калето, до Хайдушките водопади и до връх Ком. По маршрутите ще се разположат беседки, пейки с маси и кошчета, цветарници, пергола с пейки, информационни табла, указателни знаци и табели и стойки за велосипеди. За туристическия център в града ще бъдат закупени лаптоп, камера и дрон и ще се изготвят портфолио с туристическите пътеки, пътеводител и туристическа карта. Целта на проекта е да насърчи туристическия потенциал на общините-партньори, да разгърне мрежа за трансгранично туристическо сътрудничество и да обучи административните структури на четирите общини и местните представители на бизнеса, свързани с туризма – хотели, ресторанти, туристически агенции и местни водачи. А това ще раздвижи общинските икономики и ще повиши стандарта на живот на хората, заявиха от балканската управа. Проектът, който е съфинансиран от ЕС и българския бюджет, е на стойност 506 313,73 евро и ще бъде реализиран за 18 месеца.", "date": "2018.11.30", "title": " Берковица чертае туристически пътеки с Румъния"}
{"url": "https://trud.bg/%d0%b0%d1%80%d1%81%d0%b5%d0%bd%d0%b0%d0%bb-%d0%bd%d0%b5-%d0%b8%d1%81%d0%ba%d0%b0-%d0%b4%d0%b0-%d0%b8%d0%b3%d1%80%d0%b0%d0%b5-%d0%b2-%d1%82%d1%83%d1%80%d0%bd%d0%b8%d1%80%d0%b0/", "text": "„Арсенал“, един от фаворитите за спечелването на Лига Европа, не иска да играе в турнира. Това призна мениджърът на лондончани Унай Емери. Треньорът е на мнение, че за развитието на отбора завръщането в Шампионска лига е задължително. Нещо, което не се случва в последните два сезона, в които тимът попадна именно във втория по сила клубен турнир на Стария континент. „Испанските ми отбори в Шампионската лига бяха „Валенсия“ и „Севиля“ – започна експозето си Емери. – Когато не си сред основните фаворити за трофея, Лига Европа винаги е място, на което можеш да покажеш на какво си способен. В „Арсенал“ наследих отбор, борещ се за трофея в турнира, което обаче не е мястото, на което играчите искат да бъдат. Но все пак то представлява възможност, която не бива да отхвърляме. Да, искаме да играем в Шампионската лига и имаме нужда да бъдем там, но трябва да приемем обстоятелствата – това няма да бъде лесно“. „Арсенал“ си осигури участие в елиминационната фаза на Лига Европа. Това стори и „Челси“, който се бори за титлата в Англия. През миналия сезон „артилеристите“ отпаднаха на полуфиналите в турнира. Тогава отстъпиха от бъдещия носител на трофея „Атлетико“ (Мадрид). Воденият от Унай Емери тим сега победи „Ворскла“ (Полтава) с 0:3. Така отборът записа серия от 18 мача без загуба във всички състезания – 14 успеха и 4 равенства.", "date": "2018.11.30", "title": " „Арсенал“ не иска да играе в турнира"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%83%d1%81%d0%bb%d0%be%d0%b2%d0%bd%d0%be-%d0%b6%d0%b5%d0%bd%d0%b0-%d0%bb%d1%8a%d0%b6%d0%b5%d1%81%d0%b2%d0%b8%d0%b4%d0%b5%d1%82%d0%b5%d0%bb%d1%81%d1%82/", "text": "По обвинение на Районна прокуратура – Велико Търново осъдиха жена за даване на неверни показания пред съд. За извършеното деяние на обвиняемата е наложено наказание шест месеца лишаване от свобода с три години изпитателен срок. А. М. е призната за виновна за това, че на 18.11.2016 г. в гр. Велико Търново, пред съд, като свидетел по гражданско дело по описа на Районен съд гр. Велико Търново устно и съзнателно потвърдила неистина, като дала показания, в полза на едната сестра и съзнателно затаила истина, като не дала показания, че другата сестра започнала редовно да се прибира в България, след като майка и се разболяла, грижела се за баща си, поддържала къщата, перяла, чистела, направила ремонт на къщата. Сестрата дори съдействала родителите й да бъдат включени в програма към Домашен социален патронаж и наела жена да се грижи за баща й, докато се прибрала от Гърция и лично поела грижите за него през 2013 г. През 2010 г. родители решили да прехвърлят къщата, в която живеят, на едната от трите си дъщери чрез договор за покупко – продажба, но със задължение за гледане и издръжка. След смъртта на майката и бащата, другата сестра решила да оспори по съдебен ред договора, с който родителите ѝ прехвърлили цялата собственост на къщата си на сестра ѝ, за да наследи ½ идеална част от него. В тази връзка обвиняемата А. М. била помолена от сестрата, която оспорва договора да свидетелства в съда в нейна полза. Присъдата подлежи на обжалване пред Окръжен съд В. Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Осъдиха условно жена, лъжесвидетелствала срещу едната си сестра в полза на другата"}
{"url": "https://trud.bg/%d1%89%d0%b5-%d1%81%d0%b5-%d0%bf%d1%80%d0%be%d0%b2%d0%b5%d0%b4%d0%b5-%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5-%d0%bd%d0%b0-xiii-%d0%b0%d1%82%d0%b0-%d0%ba%d0%be%d0%bd%d1%84%d0%b5%d1%80/", "text": "На 1 декември ще се проведе 4-тото заседание на XIII-ата Конференция на Софийската градска организация на БСП. Събитието ще се проведе от 10.00 часа, в салона на „Позитано“ № 20. Форумът ще е изцяло открит за журналисти и гости. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Ще се проведе заседание на XIII-ата Конференция на Софийската градска организация на БСП"}
{"url": "https://trud.bg/%d0%bf%d1%81%d1%81-11-%d1%81%d0%b0-%d1%81%d0%bc%d1%8a%d1%80%d1%82%d0%bd%d0%b8%d1%82%d0%b5-%d1%81%d0%bb%d1%83%d1%87%d0%b0%d0%b8-%d0%b2-%d0%bf%d0%bb%d0%b0%d0%bd%d0%b8%d0%bd%d0%b8%d1%82%d0%b5-%d0%b7/", "text": "11 са смъртните случаи в планините от 1 декември 2017 г. до 1 декември тази година. Това съобщиха от Планинска спасителна служба (ПСС) на пресконференция по повод подготовката за зимния сезон. Общо 2 522 пострадали са получили помощ от ПСС, предимно по ски пистите в големите курорти, отчете директорът Емил Нешев По думите му, най-честата причина инцидентите е сърдечно-съдова и дихателна недостатъчност. При алпинизъм и туризъм имаме съчетани травми и други битови инциденти, каза той. От ПСС отчетоха повишаване броя на случаите, в които се налага те да помагат – до този момент са осъществени 108 акции, с 18 повече от последната година. „Като националности на хората, на които сме оказали помощ най-много са българите – 93, докато чуждите граждани са общо 30“, обясни Нешев. По думите му, всички бази от ПСС са в готовност за предстоящия зимен сезон. „Наличната техника е в абсолютно добра кондиция. Имаме нова техника – нови автомобили с повишена проходимост и моторни шейни. Екипировката ни също е на ниво, така че можем да уверим българската общественост, че имаме готовност за посрещане на зимния сезон. Всичките ни хора на терен са здрави и очакват началото на зимния сезон“, каза шефът на планинските спасители. „При нужда от помощ в планината съветваме всички хора да използват 112, тъй като това е най-сигурният начин да стигнат до нас“, посъветваха от ПСС.", "date": "2018.11.30", "title": " ПСС: 11 са смъртните случаи в планините за последната година"}
{"url": "https://trud.bg/59-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b0-%d0%be%d1%82-%d0%be%d1%82%d1%80%d0%be%d0%b2%d0%bd%d0%b8-%d0%b3%d0%b0%d0%b7%d0%be/", "text": "59-годишна жена е била намерена мъртва в дома си в Търговище след разбиване на входната врата на апартамента й от полицаи, които били сигнализирани, че жената не отговаря на телефон и позвънявания от близо 5 дни. Жената лежала в хола, където имало следи от тлеене на дивана. Вероятно той е бил подпален от изпусната цигара, а стопанката на дома е заспала и умряла от отровните газове. Жилището било заключено, а на врата на стаята, в която била жената, имало сложен райбер. По тялото няма следи от насилие. От състоянието на трупа можело да се съди, че 59-годишната е починала още преди 4-5 дни, откогато нямало връзка с нея и съседите не я били виждали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " 59-годишна жена загинала от отровни газове от тлеене на диван, подпален от цигара"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%bc%d1%8a%d0%b6%d0%b5-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%be%d1%82-%d0%b4%d0%be%d0%bc%d0%b0%d1%88%d0%bd/", "text": "53-ма възрастни и деца са пострадали от домашно насилие в Сливен и са получили полицейска закрила, съобщи началникът на РУ на МВР гл.инспектор Димитър Кикьов. Данните са за периода от началото на годината досега. Сред жертвите има и четирима мъже. При необходимост се издава заповед за незабавна защита, до 24 часа след постъпването на сигнала. Досега са издадени 24 такива заповеди и 19 заповеди за защита. Образувани са 3 досъдебни и 6 бързи производства за нарушаване на заповедите. Седем са приключили, като две от тях – с пробация и глоба от1000 лева. Сред пострадалите от домашно насилие има 10 деца. Най-много или 39 са жените. В последните години не е изключение, че в групата на жертвите има и мъже. В началото на промените след 1989 година от домашно насилие имаше един-единствен представител на силния пол, бивш военен.", "date": "2018.11.30", "title": " Четирима мъже са пострадали от домашно насилие в Сливен"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b5%d0%bd%d0%b0-%d0%b5-%d0%b6%d0%b5%d0%bd%d0%b0-%d1%81-13-%d0%b1%d0%be%d0%bd%d0%b0-%d0%be%d1%82-%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8-%d0%b8%d0%b7/", "text": "С 13 000 лева от две телефонни измами, извършени в един ден, е заловена жена, участничка в престъпните схеми с телефонни измами. Това съобщи Андрей Ангелов, зам.-шеф на Областната дирекция на МВР Варна. Задържаната е на 56 години и явно е играела ролята на муле в телефонните измами, извършени в Девня и Варна. Разследва се участието й в още престъпления. Служителите на реда са предотвратили 4 телефонни измами този месец, като при две от тях са били сигнализирани от банкови институции. Жертви на ало измамниците отивали да теглят спестявания и се издали с маниери и видимо тревожно поведение. Напоследък телефонните измами се извършват чрез обаждания на мними полицаи, които искат съдействие за задържане на престъпници. Те държат измаменото лице винаги на телефона до момента на предаване на парите. След това хората трудно вярват на истинските полицейски служители, когато се отзоват на сигнал, посочиха от ОД на МВР -Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Заловена е жена с 13 бона от телефонни измами"}
{"url": "https://trud.bg/%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%ba%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%bf%d1%80%d0%b5/", "text": "Пенсионерка е пострадала при пожар в разградското село Дряновец, предизвикан от изтичане на газ при подмяна на битова газова бутилка за отопление, при което се получило факелно горене. Стопанката, която живеела със съпруга си грък, е приета в болница с изгаряния на двете ръце. Стихията се разразила малко след 18 часа в четвъртък. От противопожарната служба уточниха, че огънят веднага е обхванал мебели и покъщнина в близост до газовата печка. При разразилия се пожар се сцепила и бутилката, при което били избити прозорци и врати на имота. На практика целият втори етаж на къщата, която била с гредоред, бил необитаем. Първоначалната версия е, че при подмяната на старата бутилка с нова не е бил добре затворен редуцир вентила и се е стигнало до изтичане на газ и пожара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Пенсионерка пострадала при пожар, предизвикан от изтичане на газ при смяна на бутилка"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%83%d1%81%d0%ba-%d0%b5%d1%81-%d1%89%d0%b5-%d0%bf%d1%80%d0%be%d0%b4%d1%8a%d0%bb%d0%b6%d0%b8-%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81/", "text": "Европейският съюз отново ще продължи икономическите санкции срещу Русия, чиито срок на действие изтича през януари. Това заяви председателят на Европейския съвет Доналд Туск в рамките на пресконференция в аржентинската столица Буенос Айрес, където започна тридневната среща на върха на страните от Г-20, предаде TACC. „Европа е единна е подкрепата за суверенитета и териториалната цялост на Украйна. Ето защо съм уверен, че през декември ЕС ще продължи санкциите срещу Русия“, подчерта полският политик. Ако британският парламент отхвърли проекта на правителството на Тереза Мей, изборът ще бъде или Брекзит без сделка, или никакъв Брекзит, коментира още Доналд Туск, цитиран от Ройтерс. Няколко дни преди вота в Камарата на общините става все по-ясно, че тази сделка е най-добрата възможна, всъщност единствената възможна, заяви Туск. Ако сделката бъде отхвърлена от Камарата на общините, оставаме без алтернатива: без сделка или изобщо никакъв Брекзит. Искам да ви уверя, че ЕС е подготвен за всеки сценарий, каза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Доналд Туск: ЕС ще продължи икономическите санкции срещу Русия"}
{"url": "https://trud.bg/%d0%b2-%d0%bc%d0%be%d1%81%d0%b2-%d0%be%d0%b1%d1%81%d1%8a%d0%b4%d0%b8%d1%85%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0%d1%82%d0%b0-%d0%bf%d1%80%d0%be%d0%b3%d1%80%d0%b0%d0%bc/", "text": "Публично обсъждане на проекта на Национална програма за подобряване качеството на атмосферния въздух (2018-2024 г.) със заинтересованите страни се проведе днес в МОСВ. Програмата е разработена по споразумение за предоставяне на консултантски услуги между МОСВ и Световната банка. Проектът беше предоставен за обществен достъп на 2 ноември 2018 г. „Изчакахме максимално дълго време, за да се запознаят заинтересованите страни и да дадат своите становища и мнения. След това следва да приемем този правителствен документ и да започнем изпълнението на мерките“, заяви министърът на околната среда и водите Нено Димов при откриването на дискусията. Програмата определя отговорностите на национално и местно ниво за подобряване качеството на атмосферния въздух. В нея като основен замърсител с фини прахови частици (ФПЧ) са идентифицирани битовото отоплението и автомобилният транспорт. Относно ангажиментите на национално ниво една от препоръките на Световната банка вече е отразена в приетите на първо четене в парламента промени в Закона за чистотата на атмосферния въздух – въвеждането на изисквания за нивата на съдържание на сяра, пепел и влажност в твърдите горива, посочи министър Димов. По отношение на местната власт той подчерта, че по Оперативна програма „Околна среда“ 2014-2020 (ОПОС) са осигурени средства на общините за разработване и актуализиране на планове за подобряване на качеството на атмосферния въздух. Предстои предоставяне на финансиране по ОПОС и за реализация на конкретни мерки. Основните акценти в програмата бяха представени от Ръсел Фрост, координатор на екипа на Световната банка, който подготви проекта на документа. Дискусията беше излъчвана онлайн на сайта на МОСВ, както и на фейсбук страницата на МОСВ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " В МОСВ обсъдиха Националната програма за подобряване качеството на атмосферния въздух"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-37-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%bd%d0%b0-%d0%b0%d0%bc-%d0%bc/", "text": "Полицаи от РУ Харманли задържаха 37 незаконни мигранти, съобщиха от ОДМВР-Хасково. Групата се е движила в локаното платно на АМ “Марица“ в района до пътен възел за с. Преславец. Представилите се за афганистанци мъже били без документи за самоличност и не могли да удостоверят легално влизане в страната. 18 от тях са непълнолетни. Работата по образуваното досъдебно производство продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.30", "title": " Задържаха 37 нелегални мигранти на АМ „Марица“, 18 от които са непълнолетни"}
{"url": "https://trud.bg/%d0%bf%d0%b8%d1%8f%d0%bd-%d1%80%d0%b0%d0%b7%d0%b8%d0%b3%d1%80%d0%b0%d0%b2%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d1%81-%d1%84%d0%b0%d0%bb%d1%88%d0%b8%d0%b2-%d1%81%d0%b8%d0%b3%d0%bd%d0%b0/", "text": "Полицаи от Сливен съставиха акт на 40-годишен мъж, който подал фалшив сигнал на тел.112, съобщиха от ОД на МВР. Сигналът е подаден в 16,26 часа на 29 ноември. Извършителят подал „сигнал“ за лице, което заплашвало с боен пистолет деца и се придвижвало с черно „БМВ“. На крак били вдигнати служителите на реда. По-късно се установило, че авторът на злоумишленото обаждане е пиян мъж от кв.“Комлука“. Позвънил на спешния телефон, за да се забавлява. Веднага му бил съставен акт по Закона за националната система за спешни повиквания с единен европейски номер. Наказателното постановление ще бъде издадено от директора на ОД на МВР. Предвидената в закона глоба е от 2000 до 5000 лева.  ", "date": "2018.11.30", "title": " Пиян разиграва полиция с фалшив сигнал за заплашени с оръжие деца\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b2%d0%b0%d1%80%d0%bd%d0%b0-%d0%bd%d0%b0%d0%b3%d1%80%d0%b0%d0%b4%d0%b8-%d0%b8%d0%b7%d1%8f%d0%b2%d0%b5%d0%bd%d0%b8-%d1%81%d1%82%d1%83%d0%b4%d0%b5/", "text": "В навечерието на 8 декември годишни поименни награди на изявени студенти бяха връчени от кмета на Варна Иван Портних и от директора на дирекция „Образование и младежки дейности“ в Община Варна Лилия Христова. Младежите са спечелили призове в национални и международни олимпиади, конкурси и научни форуми. Те са предложени от студентските съвети към съответните университети, приети са от Общински съвет – Варна и дирекция „Образование и младежки дейности“. Кметът Иван Портних поздрави наградените, като подчерта, че техните отличия са поредно доказателство за нивото на подготовка във варненските висши учебни заведения. „Вие сте представителна извадка на още много изявени млади хора, които представят достойно нашите колежи и университети, участвайки в различни форуми по света. Фактът, че всяка година имаме повод да Ви поздравим с поредните награди, означава, че Варна постоянно доказва и защитава нивото си на привлекателен международен образователен център“, каза кметът. Той допълни, че поколенията, които бързат към университетите, също са перспективни: „Последният пример е отпреди дни, когато възпитаниците на Математическата гимназия спечелиха 18 медала, от които 7 златни, по време на Световния математически отборен шампионат, който се проведе във Варна“, каза кметът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Кметът на Варна награди изявени студенти за 8 декември"}
{"url": "https://trud.bg/%d0%ba%d1%80%d0%b0%d1%85-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b2-%d0%bb%d0%b8%d0%b3%d0%b0-%d0%b5%d0%b2%d1%80%d0%be%d0%bf%d0%b0/", "text": "Истински крах претърпяха отборите с български играчи в Лига Европа. Тимовете на Симеон Славчев, Георги Миланов, Ивелин Попов и Единсон Йорданов загубиха своите срещи. „Карабах“ бе разгромен от „Спортинг“ (Лисабон) с 1:6. Азерите до момента се представяха добре, направиха и прилична кампания в квалификациите за Шампионската лига. Славчев игра 70 минути, получи жълт картон, а накрая беше заменен от хърватина Филип Озобич. „Не разбирам какво се случи – каза Славчев. – Трудно се получават такива загуби. Не мога да ви обясня защо играхме така. Възможно е да е заради високото ниво на съперника. Сега ни чака последният мач в Лига Европа в Лондон срещу „Арсенал“, където ще играем за честта си и за феновете си. Длъжни сме да преодолеем този момент, да се развиваме, да действаме по-добре във всяка една зона и по-добре да се отбраняваме очевидно“. „Карабах“ е последен в класирането с 3 точки и без шанс да прескочи груповата фаза. Георги Миланов не успя да помогне на МОЛ (Види) при гостуването на БАТЕ (Борисов). Тимът на българина загуби с 0:2. Миланов игра цял мач. В класирането БАТЕ е втори с 6 точки, а МОЛ е трети със същия актив. В последния кръг наследникът на „Видеотон“ е домакин на „Челси“, а ПАОК приема беларуския състав. „Рапид“ (Виена) сюрпризира неприятно „Спартак“ (Москва) и спечели с 2:1. Българският национал Ивелин Попов се появи на терена в 82-ата минута, но усилията му не дадоха резултат. Руският гранд е последен в своята група с 5 точки, но с шанс за продължаване в следващата фаза. Единсон Йорданов игра цял мач за „Дюделанж“ на „Сан Сиро“ при загубата с 2:5 от „Милан“. Италианският гранд ще спори с „Олимпиакос“ в последния мач от груповата фаза за класиране на 1/16-финалите. Тимът на Йорданов е последен с нула точки. Лидер е „Бетис“ с 11 пункта.", "date": "2018.11.30", "title": " Крах за българите в Лига Европа"}
{"url": "https://trud.bg/%d0%b1%d0%be%d0%b8%d0%bb-%d0%b1%d0%b0%d0%bd%d0%be%d0%b2-%d0%bf%d1%80%d0%b5%d0%b4%d0%b8-%d0%be%d0%ba%d0%be%d0%bb%d0%be-30-%d0%b3%d0%be%d0%b4%d0%b8%d0%bd%d0%b8-%d0%bf%d1%80%d0%b8%d0%ba%d0%bb%d1%8e/", "text": "Преди около 30 години приключи цензурата на изкуството в България, заяви министърът на културата Боил Банов от трибуната на Народното събрание в отговор на депутатски въпрос относно скандалня пърформънс на художничката Ода Жон в Националната художествена галерия. „На 22 ноември 2018 г. залите на първия етаж на Националната художествена галерия е открита голяма изложба на Ода Жон. Експозицията е събрана от музеи и частни колекции и включва скулптура и акварел. Според договора между галерията и авторката в същата вечер в балната зала е организиран коктейл, озаглавен от художничката „Вечеря натюрморт“. Проектът е финансиран от галерия в Париж и на нея са поканени хора от много държави“, каза още Банов и посочи, че визията, сценарият и скулптурните елементи на аранжирането на масите са били по идея на художничката и изразяват нейния индивидуален стил и концепция. „Всеки гражданин има право да хареса или да не хареса някое изкуство – това е негово изконно право. Единственото, което имам да кажа по темата е, че преди около 30 години приключи цензурата на изкуството в България“, посочи Банов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Боил Банов: Преди около 30 години приключи цензурата на изкуството у нас"}
{"url": "https://trud.bg/%d0%b2%d1%80%d0%b5%d0%b4%d0%bd%d0%b8%d1%8f%d1%82-%d0%bd%d0%b0%d0%b2%d0%b8%d0%ba-%d0%bd%d0%b0-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86/", "text": "Всеки има своите вредни навици. Дори „Лудогорец“, спечелил седем поредни титли в „А“ група, но и единствен български отбор, играл два пъти в групите на Шампионската лига. Тимът от Разград показа своята втора природа при равенството 1:1 с „Байер“ (Леверкузен) в Германия. За пореден път „Лудогорец“ изпусна да победи, след като е водил в резултата. Вече в три случая „орлите“ са напът да запишат успех в групите на Лига Европа, но аха това да се случи и… малшанс. Срещу „аспирините“ родните шампиони поведоха с гол на Марселиньо, който пък е под №100 за „орлите“ в европейските клубни турнири. В 85-ата минута обаче Мичел Вайзер попари тима ни. Явно „Лудогорец“ не си научи урока в първия сблъсък с „Байер“. В Разград „орлите“ поведоха с 2:0, но допуснаха обрат с 2:3. Изпуснаха и да бият АЕК (Ларнака) в Кипър (1:1), след като поведоха чрез Джоди Лукоки. Една тенденция, която се превърна в навик на отбора. Простата математика показва, че това коства на „Лудогорец“ три победи и 9 точки. Актив, който тимът бе свикнал да печели в групите на втория по сила клубен турнир в Европа. Но навикът е втора природа, която унищожава първата. На подобно мнение бе и Светослав Дяков, капитан на „орлите“. „Направихме най-добрия си мач в надпреварата до този момент – каза халфът. – Стана ни навик да съжаляваме, че не сме спечелили. Надявам се следващия двубой да победим. Имахме положения за втори гол при 1:0 за нас и може би щяхме да говорим за победа, но продължаваме да преследваме целите си“. Бразилецът Марселиньо също изрази своето съжаление от изпуснатия успех. „Яд ме е, че не победихме, защото не направихме лош мач – каза офанзивният играч. – Не уникален, както всички чакат от „Лудогорец“, но имахме повече шансове от тях“. Марселиньо изрази задоволството си от факта, че именно той бе автор на стотния гол за „Лудогорец“ в Европа. „Това е моята история в клуба – каза 34-годишният бразилец. – Трябва да продължа така и да вкарвам колкото се може повече, защото това е нещо уникално“. Хайко Херлих, треньор на „аспирините“, похвали българския отбор за показаното на стадион „БайАрена“. „Като цяло съм доволен от срещата – каза специалистът. – В началото имахме възможности, но „Лудогорец“ се защитаваше много добре. През второто полувреме имахме само едно положение. Те ни нападаха, бяха много опасни. Не се защитихме добре при гол им, но после показахме дух“. Треньорът на „Лудогорец“ Антони Здравков опита тактически ход за срещата. Той промени състава и различна от обичайната схема на игра, като заложи на 3-5-2, с която преди година година отборът надви при Димитър Димитров португалския „Брага“ с 2:0 като гост. Смятам, че направихме добър мач – каза Сухия. – Сменихме схемата на игра, а това наложи и промяна на състезателите. Футболистите, които се появиха на терена обаче показаха голямо желание. Смятам, че резултатът е справедлив“. В последния кръг „Лудогорец“ има възможност да спре с вредния навик и да запише първи успех в групите на Лига Европа. На 13-ти декември тимът приема „Цюрих“, а след срещата „орлите“ ще трябва да се фокусират върху първенството и турнира за Купата на България. Снимка: bayer04.de", "date": "2018.11.30", "title": " Вредният навик на „Лудогорец“"}
{"url": "https://trud.bg/%d1%86%d1%81%d0%ba%d0%b0-%d1%81%d0%b5-%d0%be%d0%bf%d0%bb%d0%b0%d0%ba%d0%b0-%d0%be%d1%82-%d0%b1%d1%84%d1%81/", "text": "ЦСКА се оплака, че БФС не съдейства за контакт с УЕФА. НА 16 ноември адвокатът на „червените“ Първан Първанов е бил информиран от евроцентралата за статистическите данни на клуба в официалния й сайт. Те обаче трябвало да бъдат направен след получаване на информация от БФС. ЦСКА подготви необходимите данни и се свърза с президента Борислав Михайлов и изпълнителния директор Борислав Попов, който обаче след това спрял да вдига телефона и да отговаря на съобщения. От „Българска армия“ решиха да информират обществеността за липсата на съдействие. „ Плащането на огромната сума за емблемата показва отношението към привържениците и клуба – коментира директорът на ЦСКА Пламен Марков. – По много достоен начин собствениците изпълниха предварително поетите ангажименти. Нито ние, нито феновете сме поставяли под съмнение съществуването на ЦСКА.“ Според Марков предстоящото дерби срещу „Лудогорец“ е от изключителна важност в битката за титлата. „Трябва да се представим по най-добрия начин и да победим – каза легендата. – Така ще запазим шансове за титлата. Вече има и трети отбор в битката за първото място. При намесата на „Левски“ борбата е по-интересна, шампионатът е по-атрактивен. Последният мач на „сините“ беше доказателство, че навсякъде има неизвестни. За футбола ни е добре първенството да не е решено рано, както беше в последните години.“ ЦСКА приема „Лудогорец“ в четвъртък, но преди това „червените“ са изправени пред софийско дерби със „Славия“.", "date": "2018.11.30", "title": " ЦСКА се оплака от БФС"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8-%d1%81%d1%8a%d0%b4%d0%b8%d0%b8-%d0%bf%d0%b8%d1%82%d0%b0%d1%82-%d0%b2%d1%81%d1%81-%d0%b8%d0%bc%d0%b0-%d0%bb%d0%b8-%d0%bb%d0%be%d0%b7%d0%be/", "text": "11 съдии от Апелативния специализиран наказателен съд са изпратили   до пленума на Висшия съдебен съвет да изразят становище дали е правомерна вчерашната проверка от шефа на Върховния касационен съд Лозан Панов по делата за мерките за неотклонение срещу подсъдимата за подкуп кметица Десислава Иванчева и заместничката й Биляна Петрова. Магистратите изразяват тревога, че проверката от ВКС е в момент, когато състав на апелативния спецсъд трябва окончателно да реши дали да остави Иванчева и Петрова зад решетките или да ги пусне под домашен арест. „Молим ви да изразите становище правомерно и допустимо ли е да се нарежда проверка, включваща и неприключило производство, в срока на произнасяне на компетентния съд, без никакви данни и посочване на каквито и да е фактически основания за отклонения в разписаните правила за организацията на дейността на съдебния орган, и съставлява ли това опит за оказване на влияние върху вътрешното убеждение на съдиите, на които предстои да се произнесат по спорния предмет“, се казва в искането на съдиите. Те искат мнението на съдебните кадровици дали наредената проверка от Панов е проява на тенденциозно отношение към апелативния спецсъд, „предвид обстоятелството, че спрямо никой друг съдебен орган в страната, не са били предприемани проверки при идентични условия“. „Съзнаваме огромната отговорност, която носим, с оглед естеството на възложените ни дела – за организирана престъпност, корупция и престъпления против Републиката, чието разглеждане фокусира върху нас и огромни обществени очаквания. Непрекъснатите медийни атаки, на които съдът е подложен и непрекъснатите проверки, някои от които продиктувани именно от медийни изяви, приемаме като част от отговорността ни, ръководейки се от принципа за осигуряване на прозрачно правосъдие“, се посочва още в искането на 11-те спецсъдии. Под искането за становище до ВСС подписите си са сложили председателят на апелативния спецсъд Георги Ушев и съдиите Галя Георгиева, Веселина Вълева, Димчо Георгиев, Румяна Илиева, Красимира Костова, Красимира Райчева, Магдалена Лазарова, Емилия Петкова, Венелин Иванов и Даниела Костова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Апелативни съдии питат ВСС има ли Лозон Панов тенденциозно отношение към тях"}
{"url": "https://trud.bg/40-%d1%85%d0%b8%d0%bb-%d0%bb%d0%b0%d0%bc%d0%bf%d0%b8%d1%87%d0%ba%d0%b8-%d0%b3%d1%80%d0%b5%d0%b9%d0%b2%d0%b0%d1%82-%d0%bf%d1%80%d0%b5%d0%b4-%d0%bd%d0%b4%d0%ba/", "text": "Коледни дръвчета ще има и в Южния парк и Княжевската градина  40 хил. лампички грейват днес в 19 ч. върху елхата в парка на НДК в София. Елхата е жива, специално засадена преди няколко години в парка на НДК. Тя е висока около 12 м. Украсена е с 4000 м светещи гирлянди в традиционните за празника бели и червени светлини и с 40 000 светещи лампички. Украсата включва още светещи декорации във формата на подарък, кълбо, звезда, елен. Елхата ще бъде запалена в присъствието на кмета на София Йорданка Фандъкова заедно с известни български спортисти, актьори, музиканти и творци. Празничната програма започва от 17.00 ч. и ще продължи до 19.30 ч. Пред елхата ще се проведе програма с участието на вокална група към Столичен център за работа с деца „Бели Брези”. На сцената са поканени спортистите Йорданка Благоева, Любомира Казанова, Ина Ананиева, много актьори, режисьори и музиканти, сред които Мая Бежанска, Румен Угрински, Тончо Токмакчиев, Дичо, Камелия Тодорова, Владо Пенев. Фойерверки ще озарят небето в празничната вечер. В момента се движи и столичният ретро трамвай. Той ще се движи до 19.00 ч. двупосочно по маршрут от площад „Възраждане“ до НДК и пазара „Иван Вазов“. Започна поставянето на коледна украса в града по площади, улици и булеварди и паркове, съобщиха пред „Труд“ от Столичната община. Традиционно украсата се поставя от общината и бизнеса. Светещи гирлянди вече има на пл.“Ал.Невски“, по бул.“Цар Освободител“ в парка на НДК. В близките дни ще има украса на Орлов мост и бул. Цариградско шосе. Светещи гирлянди и елементи украсяват дървета и на пл.“Света Неделя“, където 30 декоративни дървета ще светят с 900 ЛЕД лампички.  Украса ще има и на Моста на влюбените, пред Народния театър и на Ларгото, на повечето от основните булеварди „Цар Освободител“, „“Цариградско шосе“, „Дондуков“, на „Мария Луиза“ и др., както и на пешеходната ул.“Витоша“. Освен елхата в парка на НДК украсени елхи ще има и по други паркове и градини на София. Ще грейнат коледни дръвчета в Южния парк и в Княжевската градина. Започва и традиционният конкурс за коледна украса с 1 200 лв. първа награда. От 1-ви декември до 15-ти януари се провежда традиционната кампания на Столична община за външна празнична украса на сграда, балкон, двор и междублоково пространство на територията на Столична община. „Изпращайте до 3 снимки с Вашата украса на имейл адрес: ukrasi_sofia@mail.bg, най-късно до 15-ти януари 2019 г.“, призовават от градската управа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " 40 хил. лампички грейват пред НДК\t\t\t"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bd%d1%8f%d0%bc%d0%b0-%d0%b4%d0%b0-%d0%bc%d0%b0%d1%85%d0%b0%d0%bc%d0%b5-%d1%81%d1%82%d0%be%d1%8f%d0%bd%d0%be%d0%b2%d0%b8%d1%87/", "text": "Ръководството на „Левски“ защити треньора Славиша Стоянович и опроверга информациите, че бъдещето му е под въпрос. От „Герена“ категорично заявиха, че наставникът има пълна и безрезервна подкрепа. От Управителния съвет на клуба публикуваха специално изявление по няколко теми, касаещи отбора. Представяме ви пълния текст без редакторска намеса: На вниманието на цялата „синя“ общественост Уважаеми привърженици, Обръщаме се към Вас директно и открито в този момент, защото бихме искали да знаете какво се случва в любимия Ви клуб, а в последните седмици и особено дни атаките и фалшивите новини не спират да валят. Сигурни сме, че самите Вие сте наясно къде информацията отговаря на истината и къде е чисто и просто целенасочена измислица. В никакъв случай не искаме това да звучи като някакво извинение за негативните резултати на терена в последните мачове. Но именно тези загуби подействаха като катализатор за негативни новини, което си е предвидимо последствие. Първо, защото в такава атмосфера се четат и разпространяват светкавично и второ, защото е удобно да се влияе по този начин върху Вас и върху настроението в отбора. В този ред на мисли бихме искали да уточним няколко неща, за да не се спекулира и Вие да се чудите това или онова дали е така или не е така. Първо бихме искали да подчертаем дебело, че старши треньор на отбора е Славиша Стоянович. Той има пълна и безрезервна подкрепа на цялото ръководство на клуба и неговото бъдеще начело на отбора не подлежи на каквото и да е разискване. Фактът, че за малкото време начело на тима г-н Стоянович много бързо разбра философията за игра на Левски, идеята Левски, очевидно не се приема никак добре и натискът върху него да си тръгне е огромен. Затова не приемайте за вярно нито едно твърдение или новина за евентуална смяна на наставника. Това би била откровена лъжа. Друга „любима“ тема за гръмки новини са играчите, чиито договори изтичат в края на сезона. След успешно завършилите преговори с Габриел Обертан, ръководството на клуба е в преговори и с останалите футболисти в подобна ситуация – Яблонски, Цветкович и Кабрал, което е съвсем нормален процес. Всички играчи с изтичащи договори ясно са запознати с намерението и предложението на клуба към тях. Нищо драматично не се е случило. Съвсем целенасочено обаче се създава изкуствен смут. Като цяло в последните две години клубът бавно, но сигурно се изправя на краката си. Основата беше поставена, а политиката, която следваме, е дългосрочна, а не от ден до пладне. В една такава подобна стратегия е необходимо време, за да може и отборът и целият клуб да заработят на пълни обороти. Смятаме, че положителното развитие е видно за всички. Обявените промени в ръководството на клуба са именно част от продължаващото развитие в положителна посока. До извършването на тези промени спортен директор няма да се назначава и всички циркулиращи в медиите имена са само жълти новини. Накрая бихме искали да Ви благодарим за изключителната подкрепа от началото на сезона и пълните трибуни и на „Герена“ и при гостуванията. Вие сте Левски! Управителен съвет ПФК Левски", "date": "2018.11.30", "title": " „Левски“: Няма да махаме Стоянович!"}
{"url": "https://trud.bg/%d1%82%d1%80%d1%8a%d0%b3%d0%bd%d0%b0-%d0%b3%d0%bb%d0%b0%d1%81%d1%83%d0%b2%d0%b0%d0%bd%d0%b5%d1%82%d0%be-%d0%b7%d0%b0-%d1%81%d0%bf%d0%be%d1%80%d1%82%d0%b8%d1%81%d1%82-%e2%84%961-%d0%bd%d0%b0-%d0%b1/", "text": "Започна гласуването за спортист ?1 на България в 61-та анкетата, организирана от Нове АД Холдинг, което ще продължи до 7 декември включително. Вотът ще бъде по електронен път на сайта – www.sportspersonoftheyear.bg , като право на участие имат всички действащи спортни журналисти. Гласуващите ще могат да номинират атлети от индивидуален спорт, както и самостоятелни спортисти от който и да е отборен такъв, чийто състав е с равностойни състезатели. За пореден път ще има номинации и за „Спортист на годината с увреждания“, както и за „Отбор на годината“.  От 2015 г. анкетата се прави със съдействието на Българска асоциация на спортните журналисти, която следи за прецизност при гласуването.  А 35-то издание на треньорската анкета на в. „Труд“ стартира от понеделник и ще продължи до 10 декември включително. По традиция отново ще участват колективни мнения на спортните отдели на националните медии – телевизии, вестници, радиостанции, агенции и сайтове. А най-добрият треньор ще получи картина на специална церемония. Тогава ще бъдат обявена и десетката на спортистите.  През 2017-а Весела Димитрова, треньорката на гимнастичките, заслужи наградата на в. „Труд“, а анкетата на спортистите бе спечелена от тенисиста Григор Димитров.", "date": "2018.11.30", "title": " Тръгна гласуването за спортист №1 на България"}
{"url": "https://trud.bg/%d0%bc%d0%be%d0%ba-%d0%bf%d1%80%d0%b5%d0%ba%d1%80%d0%b0%d1%82%d0%b8-%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-%d0%b1%d0%be%d0%ba%d1%81%d0%b0/", "text": "Международният олимпийски комитет (МОК) прекрати финансирането на Международната федерация по бокс (АИБА), като на организацията е забранено и използването на различни олимпийски символики. От МОК „замразиха“ решението си дали боксът ще присъства в програмата на игрите Токио 2020 и обявиха, че не са доволни от доглада на АИБА относно финансирането, прозрачността на управлението и борбата с допинга. Олимпийците не са доволни и от избора на Гафур Рахимов за президент, който е разследван за пране на пари. „Рано е да говорим кой спорт ще замени бокса в Токио 2020 – каза Марк Адамс, директор по комуникациите в МОК. – Ние искаме да запазим един от традиционните спортове, какъвто е боксът, в нашето семейство. Въпросът не е единствено дали Рахимов ще остане. Става дума за пълното изчистване на организацията.“ Самбото получи временно признание от Международния олимпийски комитет (МОК) и ще получава финансиране. А в следващите 3 г. спортът ще трябва да работи върху придобиването на постоянен статут в олимпийското семейство. Решението бе взето от Изпълкома в Токио.  „Днес се сбъдна мечтата на всички самбисти в света“, обяви руснакът Василий Шестаков, президент на Международната федерация. Още през 2009-а спортът започва битка за придобиване на олимпийски статут. Но трудностите започнаха през 2013-а, когато Международната федерация по джудо забрани на всички свои спортисти да участват в други видове единоборства. А от самбото очакват сега ситуацията да се промени.", "date": "2018.11.30", "title": " МОК прекрати финансирането на бокса"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%bf%d1%80%d0%b8-%d1%81%d0%b1%d0%bb%d1%8a%d1%81%d1%8a%d1%86%d0%b8-%d0%bc%d0%b5%d0%b6%d0%b4%d1%83/", "text": "Полицията в Брюксел използва днес водно оръдие и сълзотворен газ срещу няколко стотици „жълти жилетки“, събрали се в протест срещу бедността. Местни медии уточняват от мястото на събитието, че протестиращите първи са проявили агресия, като са замервали служителите по сигурността с камъни, пиратки и димки. Досега са задържани около 60 души – заради носенето на забранени предмети, но и на очила за ски. Засега мащабът на протеста е скромен. Мнозина от поддръжниците на „жълтите жилетки“ се въздържаха да пътуват днес до столицата от опасения, че в него може да се намесят анархисти. Говорител на полицията днес съобщи, че премиерът Шарл Мишел е готов да приеме представители на протестиращите. Час по-късно това бе опровергано от кабинета на премиера. Репортери съобщават, че протестиращите се движат из центъра на града сякаш безцелно. В предните дни бе изяснено, че първоначално един от организаторите на протестите на „жълтите жилетки“ в страната е поискал разрешение от властите за шествие днес. По-късно той оттегли заявката си, а властите отмениха издаденото разрешение. По силата на закона днешният протест в Брюксел е неразрешен. В различни съобщения в медиите се отбелязва, че протестиращите възразяват не само срещу цената на горивата, както досега, но и срещу ниските доходи, данъчната политика, работата на медиите. „Жълтите жилетки“ в последните дни станаха повод за саморазправа с телевизионен екип, за задържането на журналист от полицията, за уволнението на дългогодишен политически наблюдател в най-гледаната френскоезична телевизия в страната. Протестиращи са на мнение, че медиите поддържат нездравословно близки отношения с политиците и не отразяват професионално протестите АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Десетки задържани при сблъсъци между полицията и „жълтите жилетки“ в Брюксел (СНИМКИ И ВИДЕО)"}
{"url": "https://trud.bg/%d0%b1%d0%be%d1%80%d0%b1%d0%b0%d1%82%d0%b0-%d0%b8%d0%b7%d0%bf%d1%80%d0%b0%d1%89%d0%b0-2018-%d0%b0-%d1%81-22-%d0%bc%d0%b5%d0%b4%d0%b0%d0%bb%d0%b0/", "text": "Българската борба изпраща 2018-а с 22 медала. „По-успешна е от миналата година, спечелихме с 3 отличия повече“, отчете президентът на федерацията Христо Маринов.  На церемония в зала „Диана“ за ?1 очаквано бе обявена Тайбе Юсеин, единствената ни световна и европейска шампионка за годината. Нейни подгласници станаха Биляна Дудова и Кирил Милов, а селекционерът на женския национален тим Петър Касабов грабна приза за най-добър треньор.  „Борбата надмина очакванията ни – призна министър Красен Кралев. – Намериха верния път. Имаме възраждане при мъжете, а най-радостното е, че имаме женска школа, която е на световно ниво. Преди имахме само Станка Златева, а сега разполагаме със 7-8 момиче, които могат да станат световни и европейски шампионки.“  Юсеин и Дудова се реваншираха за признанието, като подариха на министъра плакет с благодарност, че помага на българската борба.  Изгряващата млада звезда Едмонд Назарян пък взе два приза – за №8 в десетката на борците и за пробив в световния елит. През този сезон синът на легендата Армен Назарян стана европейски шампион за кадети, после взе бронз на мондиала и на младежките олимпийски игри. Клуб „Левски“ също заслужи два приза – за №1 в комплексното класиране и за най-голям международен принос.  На церемонията присъства и Цено Ценов, президент на Европейската централа по борба и вицепрезидент на Международната федерация, който подчерта, че след тези успехи спортът си възражда авторитета и на световно ниво.  От понеделник националите и в трите стила започват лагер на висопопланинската база Белмекен.", "date": "2018.11.30", "title": " Борбата изпраща 2018-а с 22 медала"}
{"url": "https://trud.bg/%d0%be%d0%bf%d0%b5%d1%81%d1%8a%d1%87%d0%b0%d0%b2%d0%b0%d1%89-%d0%ba%d0%b0%d0%bc%d0%b8%d0%be%d0%bd-%d0%bf%d1%80%d0%b5%d0%b3%d0%b0%d0%b7%d0%b8%d0%bb-%d0%b2%d0%be%d0%b4%d0%b0%d1%87%d0%b0-%d1%81%d0%b8/", "text": "Самозадвижил се по наклон камион, обработващ пътя Попово-Разград срещу заледяване, е сгазил водача си, който слязъл малко преди това да провери опесъчителя. Трагедията е станала малко след 6 часа в петък на 1 км от поповското село Ломци. Камионът ЗИЛ 130 преминавал сутринта трасето, за да посипе пясък преди да се активизира движението. Водачът И.М. (59 г.) от Попово вероятно е установил, че има проблем и е слязъл да го отстрани, когато камионът се самозадвижил на наклонения път и прегазил шофьора си. Минути по-късно по пътя минали автомобили, които видели човека на платното. Извикали спешна помощ и раненият бил откаран в болницата в Търговище, но по-късно през деня издъхнал от тежките травми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Опесъчаващ камион прегазил водача си"}
{"url": "https://trud.bg/%d1%80%d0%b8%d0%be%d1%81%d0%b2-%d0%b1%d1%83%d1%80%d0%b3%d0%b0%d1%81-%d1%89%d0%b5-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d0%b0%d0%b2%d1%82%d0%be%d1%81%d0%b5%d1%80%d0%b2%d0%b8%d0%b7/", "text": "Регионалната инспекция по околна среда и водите в Бургас ще проверява на автосервизи за начина и вида на отопление в тях. Проверките са планирани за декември и са част от засиления контрол върху нерегламентирано изгаряне на отпадъчни материали, масла, гуми, кабели и пластмаси. При изгарянето на отпадъци се отделят вредни емисии, които увреждат качеството на атмосферния въздух. Тези дейности крият риск, както за здравето на хората, така и за околната среда и са в нарушение на разпоредбите на Закон за управление на отпадъците (ЗУО) и Закон за чистотата на атмосферния въздух (ЗЧАВ). ЗУО предвижда глоба от 1400 до 50 000 лв. за лицата, които нерегламентирано изгарят или извършват друга форма на нерегламентирано третиране на отпадъци. Съгласно чл. 35 от ЗЧАВ, неорганизираното изпускане на емисии в атмосферния въздух, когато е възможно ограничаването му, се наказва с глоба, съответно имуществена санкция в размер от 500 до 5000 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " РИОСВ-Бургас ще проверява автосервизи за нерегламентирано изгаряне на отпадъци"}
{"url": "https://trud.bg/%d0%bf%d1%80%d0%b8%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bd%d0%b5-%d1%81%d0%b5-%d0%bf%d1%80%d0%b8%d1%81%d1%8a%d0%b5%d0%b4%d0%b8%d0%bd%d1%8f%d0%b2%d0%b0/", "text": "Отговорих на президента на Австрия, че не се присъединявам към неговата декларация да се прекрати добивът на твърди изкопаеми. Това каза президентът Румен Радев в началото на срещата си с представители на синдикатите на миньорите. „Винаги съм отворен за диалог и смятам, че той е изключително важен, защото това е един стратегически отрасъл за България. Благодаря и за инициативата на синдикатите за срещата. Но искам да внеса само няколко уточнения – президентът не формира стратегията и визията за този сектор, това е ангажимент на Министерския съвет. Но, разбира се, това не означава, че президентът няма отношение и моето отношение го излагам в съответни документи, форуми и декларации“, заяви Радев. Той посочи, е президентът ще представлява България на форума в Катовице, защото поканата е отправена към него. „Освен това президентът на Австрия изпрати декларация до всички държавни глави от ЕС с призив да се прекрати добивът на твърди изкопаеми. И този призив ще бъде отправен по време на форума в Катовице. Аз съм отговорил на неговата декларация, че не се присъединявам към нея и съм изложил съответните мотиви. Мога да кажа и че моята позиция по въпроса е ясна още от началото на моя мандат и с позициите и действията на служебното правителство. Ясно я заявих и на пресконференцията с президента на Полша“, заяви държавният глава. От Министерски съвет ми изпратиха предложение за изказване на форума в Катовице, но сме разработили друго с много по-категорична национална позиция, обяви Румен Радев. Той обясни, че има координация с Министерски съвет относно позицията, която ще изкаже на форума в Катовице. „Благодаря на Министерски съвет, че ми предложиха и изказване на английски език, което да прочета от трибуната на този висок форум, но аз имам малко по-различно мнение. Считам, че това изказване е добро, но освен подкрепа за решенията от Парижкото споразумение, не виждам категорична позиция. Затова сме разработили друг вариант на моето изказване с една много по-категорична национална позиция и съм го изпратил за съгласуване в Министерски съвет“, заяви президентът. Той посочи, че ще даде на синдикатите и двата варианта. „И който изберете, съм готов да заявя него от позицията на този висок форум. И смятам, че въпросът е достатъчно сериозен и важен за страната от стратегическа гледна точка. Той изисква ясна визия, стратегия от дългосрочен хоризонт и честност от страна на управляващите по отношение на целия бранш. Иска ясен ангажимент и за развитие на въгледобива, и на нашите ТЕЦ-ове, и на начина за разпределяне на студения резерв. И за бъдещето по какъв начин може да стане преструктурирането на сектора“, каза още Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.11.30", "title": " Призидентът Радев: Не се присъединявам към декларацията за прекратяване добива на твърди изкопаеми"}
{"url": "https://trud.bg/%d0%be%d1%81%d0%b2%d0%be%d0%b1%d0%be%d0%b4%d0%b8%d1%85%d0%b0-%d0%b4%d0%b8%d1%80%d0%b5%d0%ba%d1%82%d0%be%d1%80%d0%b0-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4/", "text": "Д-р Георги Георгиев – управител на благоевградската Онкология остана с неподновен договор. Това решиха общинските съветници в Благоевград,които се разпоредиха той да остане на поста до провеждане на конкурс. Причината е гръмналият скандал с кражба на скъпи лекарства за онкоболни, които са пласирани в чужбина и заради които имаше арести на служители в Благоевград и София. Една от арестуваните бе апеткарката от местната онкология- Светла Тюлекова. Освен тези факти, съветниците изтъкнаха,че онкологията не се управлява добре, явно няма контрол,за да има подобни афери с лекарства и има големи задължения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Освободиха директора на благоевградската онкология ,в която арестуваха служител заради афера с лекарства"}
{"url": "https://trud.bg/81-%d1%87%d0%be%d0%b2%d0%b5%d0%ba%d0%b0-%d0%b1%d0%b5%d0%b7-%d0%b4%d0%be%d0%bc-%d1%81%d0%b0-%d0%bf%d0%be%d1%82%d1%8a%d1%80%d1%81%d0%b8%d0%bb%d0%b8-%d0%bf%d0%be%d0%bc%d0%be%d1%89-%d0%b2-%d0%ba%d1%80/", "text": "Тази нощ 81 човека без дом потърсиха помощ в кризисния център на Столична община. Това написа в профила си във Фейсбук столичният кмет Йорданка Фандъкова. Тя заяви, че в следващите дни прогнозите са за много ниски температури и на телефон 112 може да се подаде сигнал за бездомен и екипите на Столична община ще му помогнат да стигне до кризисния център, където ще получи топла храна и подслон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " 81 човека без дом са потърсили помощ в кризисния център на Столична община през изминалата нощ"}
{"url": "https://trud.bg/%d1%81%d1%82%d0%be%d0%bb%d0%b5%d1%82%d0%bd%d0%b8%d0%ba-%d0%b8%d0%b4%d0%b2%d0%b0-%d0%b7%d0%b0-%d1%84%d0%be%d1%82%d0%be-%d0%bf%d1%80%d0%b5%d0%b4-%d0%be%d0%b1%d1%89%d0%b8%d0%bd%d0%b0%d1%82%d0%b0/", "text": "Столетникът дядо Никола от ж.к. „Меден рудник“ в Бургас може да дойде за обща снимка пред общината навръх празника на града и своя имен ден – Никулден. От кметството традиционно са поканили всички именици за фото на пъпа на града. Заедно с тях се снима и кмета на Бургас Димитър Николов, а снимката остава за спомен на поколенията и се съхранява в Държавния архив. Интересен факт е, че има и по-възрастен именник от дядо Никола, който тази година е закръглил век- това е баба Николинка от к-с „Братя Миладинови“, която е на 101 години. Статистиката сочи, че точният брой на имениците на територията на Бургас тази година е 7083. Кварталите-първенци с най-много жители с името Николай, Николина и техните производни са Централна градска част и к-с „Меден рудник“ – с близо 1 500 именици. Следват ги к-с „Славейков“ с 1067 и „Зорница“ с 691 жители, кръстени на покровителя на Бургас – св. Николай Чудотворец. Запазва се тенденцията името на Чудотвореца или други негови варианти да се носи предимно от мъже – 5130, жените са 1953. Сред празнуващите от мъжки пол безспорен фаворит е името Николай, а сред дамите – Николина.", "date": "2018.11.30", "title": " Столетник идва за фото пред общината"}
{"url": "https://trud.bg/%d1%81%d1%8a%d0%b4%d1%8a%d1%82-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d0%b7%d0%b0-%d1%82%d1%80%d0%b5%d1%82%d0%b8-%d0%bf%d1%8a%d1%82-%d0%b7%d0%b0%d0%bf%d0%b5%d1%87%d0%b0%d1%82%d0%b2/", "text": "Върховният административен съд разпореди да бъде запечатан за една седмица хотел „Маринела“, собственост на издирваните с европейска заповед за арест и с червена бюлетина Ветко и Маринела Арабаджиеви, съобщи БНР. Националната агенция по приходите направи два опита да затвори хотела, но Административният съд София – град отменяше ограничителните мерки. Второто едноседмично затваряне е потвърдено от Върховния административен съд с определение, което не подлежи на обжалване. Според съда мярката е необходима, за да се защити държавният бюджет. Проверката на данъчните, установила касов апарат, който не е свързан със системата на НАП, дойде седмици след акцията на спепцпрокуратурата в хотела на Арабаджиеви срещу организирана престъпна група за пране на пари и данъчни престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Съдът разпореди за трети път запечатване на хотела на Арабаджиеви за седмица"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b0%d0%bd%d0%b0%d0%bd%d0%b8%d0%b5%d0%b2-%d1%81-%d0%be%d0%ba%d0%be%d0%bb%d0%be-5-%d0%bf%d0%be-%d0%bc%d0%b0%d0%bb%d1%8a%d0%ba-%d0%b5-%d0%b1%d1%80%d0%be%d1%8f%d1%82/", "text": "Броят на проверките по контролната дейност на НЗОК на болничната помощ за установени нарушения през 2018 г. е по-малък с около 5% в сравнение с 2017 г. Това каза министърът на здравеопазването Кирил Ананиев в отговор на въпрос на народния представител от ПГ на ГЕРБ Александър Александров във връзка с отчета за контролната дейност на НЗОК за деветмесечието на 2018 г. „НЗОК осъществява контролна дейност по отношение на сключени договори с изпълнители на медицинска помощ в съответствие с изискванията на Закона за здравното осигуряване, Националният рамков договор и методическите указания, регламентиращи контролната дейност. Контролът се осъществява в три направления: болнична медицинска помощ, извънболнична медицинска и дентална помощ и предписване и отпускане на лекарствени продукти“, обясни още министърът. По отношение на болничната медицинска помощ, министър Ананиев обясни, че през 9-месечието на 2018 г. са извършени общо 5101 броя проверки на договорни партньори за болнична медицинска помощ при осъществени 3891 броя проверки за същия период на 2017 г. или ръст от 31,1%. Проверени са 24 452 клинични пътеки, 9195 клинични процедури и 38 218 амбулаторни процедури. Процентът на проверките завършва и с установени нарушения – 24,3% от общо извършените проверки. „Прави впечатление, че броят на проверките с установени нарушения през 2018 г. е по-малък с около 5% в сравнение с 2017 г.“, каза Ананиев. Той уточни, че най-честите нарушения са свързани с неизпълнения на диагностични и терапевтични процедури, непроследени показатели с патологични отклонения и нелекувани на придружаващи заболявания, неспазени критерии за дехоспитализация и некоректно попълване на медицинска документация. „За отчетния период частично са прекратени или отказани договори по 51 клинични пътеки“, обясни министърът. По отношение на контрола на извънболничната медицинска и дентална помощ, министърът обясни, че са извършени 9 973 проверки. „Констатирани са нарушения при 881 проверки. Проверки са извършени в 280 лечебни заведения за първична и извънболнична помощ. При проверките са констатирани нарушения при 251 лекари, което представлява над 87% от общо проверените. За констатираните нарушения са предвидени санкции в размер на 52 200 лв. до 155 650 лв. За деветмесечието на 2018 г. извършените проверки отнесени към броя на сключените договори на изпълнителите на дентална помощ са 68, 6 средно за страната“, допълни още министър Ананиев. След въвеждане на единния стандарт за финансово управление на болниците се наблюдава тенденция на намаляване на просрочените им задължения, обяви министърът на здравеопазването в отговор на въпрос на народния представител от ПГ на „БСП за България“ Георги Йорданов за продължаващото нарастване на дълговете на българските болници. „През последните години финансовото състояние на държавните и общинските болници и по-конкретно задълженията показват тенденция за увеличаване и са повод за предприемане през 2018 г. на последователни и системни действия от страна на Министерство на здравеопазването в в посока на тяхното задържане и намаляване“, каза още Ананиев. Той посочи, че Министерство на здравеопазването е съсредоточило усилията си към намиране на законосъобразен вариант за преодоляване на общата задлъжнялост на държавните и общински лечебни заведения. По думите му в изпълнение на решение на НС Министерството на здравеопазването е разработило и въвело от 3 май 2018 г. единен стандарт за финансово управление на лечебните заведения търговски дружества с цел стабилизиране финансовото състояние на лечебните заведения, унифициране на отчетността и практиките на управление чрез въвеждане на единни правила, общи финансови принципи и политики при управление на болниците, наблюдения на ключови индикатори и текущо наблюдение и отчитане. Кирил Ананиев уточни, че Министерството осъществява текущо наблюдение и анализ на показателите, включени в единната електронно-отчетна форма към стандарта с фокус върху размера на посочените задължения на лечебните заведения и измененията на този показател спрямо предходния отчетен период. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Кирил Ананиев: С около 5% по-малък е броят на проверките по контролната дейност на НЗОК"}
{"url": "https://trud.bg/%d0%bf%d1%80%d0%be%d0%b4%d0%b0%d0%b2%d0%b0%d1%82-%d0%bd%d0%b0-%d1%82%d1%8a%d1%80%d0%b3-%d0%b1%d0%be%d0%bb%d0%bd%d0%b8%d1%86%d0%b0-%d0%b2-%d0%bf%d0%b5%d1%80%d0%bd%d0%b8%d0%ba/", "text": "Продават на търг Специализираната болница за продължително лечение и долекуване в Перник. Причината за това е дълг към Националната агенция по приходите (НАП) от 430 000 лева. Търгът е насрочен за 18 декември при първоначална цена 4 934 762 лева. Уведомителното писмо за него е получено в лечебното заведение на 29 ноември. Според управителя на болницата д-р Венцислав Чунов търгът е обявен след като здравното заведение започнало да изплаща задълженията си. От три месеца всички пари по линия на Здравната каса – между 25 000 и 30 000 лева месечно, отиват за погасяване на задълженията към приходната агенция, обясни д-р Чунов.", "date": "2018.11.30", "title": " Продават на търг болница в Перник"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b4%d0%b0%d0%b4%d0%b5-%d0%bd%d0%b0%d1%87%d0%b0%d0%bb%d0%be%d1%82%d0%be-%d0%bd%d0%b0-%d0%b1/", "text": "„Българската Коледа“ не е просто дарителска кампания, тя е нещо много повече. Тя дава надежда за бъдещето ни като държава и общество, защото успява да обедини хора с различни професии, образование и социално положение около една общественозначима кауза. Това заяви президентът Румен Радев в УМБАЛ „Проф. д-р Стоян Киркович“ в Стара Загора, където обяви старта на шестнадесетото издание на благотворителната инициатива „Българската Коледа”, която се провежда под негов патронаж. Държавният глава подчерта, че благотворителността ни дава вяра, че живеем в общество, което се гради върху хуманни ценности, а „Българската Коледа“ инвестира в най-ценния капитал – здравето на децата. „Избрах тази година да дадем началото на поредното издание на инициативата точно тук, защото УМБАЛ „Проф. д-р Стоян Киркович” е едно от водещите лечебни заведения в страната със 135-годишна история. Това е болница, която се гордее със своите специалисти в различни области на здравеопазването. Мисля, че точно тук, където годишно се прилагат грижи за хиляди български деца, нашият призив ще бъде по-силен и по-истински”, заяви Румен Радев. „В подкрепа на децата с тежки заболявания и увреждания” е темата на шестнадесетото издание на „Българската Коледа”. „Резултатите от новите медицински технологии и методи стават все по-добри, но има редица заболявания, при които това е недостатъчно. Нужно е продължително лечение, социална подкрепа на децата с тежки заболявания и увреждания и на техните семейства“, заяви президентът. Държавният глава посочи, че новото издание на инициативата си поставя за цел да помогне на децата с тежки заболявания и увреждания като осигури съвременна високотехнологична апаратура и подкрепи комплексната грижа за тях, защото всяко дете заслужава щастливо детство и пълноценен живот. По думите на Румен Радев зад тази благородна инициатива стоят хиляди добродетелни българи – инициаторите, дарителите, медиите, всички хора, които подкрепят тази идея и я разпространяват. Президентът изтъкна, че една дарителска кампания има сила тогава, когато събужда доверие, а то зависи най-вече от хората, които изразходват събраните средства. Държавният глава благодари на всички лекари и медицински работници, които подпомагат инициативата „Българската Коледа“ за техния труд, за грижите, които полагат за децата, както и за надеждата и доверието, които носи тяхната работа. „Вие давате максимума от себе си и за спасяването на живота, и за грижата за здравето на нашите деца. Изразходвате средствата по най-добрия начин и ни давате надеждата, че нашите деца ще имат още по-добри грижи, а техните семейства ще имат вяра в българската държава и в българското общество“, допълни Румен Радев. Благодарение на проявената съпричастност на добродетелни българи, петнадесетото издание на „Българската Коледа“ в подкрепа на спасения детски живот разполага с бюджет от 2 600 000 лв. Кампанията имаше за цел да помогне за подобряване на продължителното лечение и активната рехабилитация на спасените деца. Със сумата от близо 700 000 лева са подпомогнати 505 деца за осъществяване на лечение и рехабилитация. Закупена е медицинска апаратура за 22 лечебни заведения от цялата страна – университетски и многопрофилни болници, рехабилитационни центрове и домове за медико-социални грижи на обща стойност 1 790 000 лв. В словото си държавният глава подчерта, че с помощта на “Българска Коледа” вече в много рехабилитационни центрове в страната има най-съвременна апаратура на високотехнологично ниво, която позволява нашите лекари и специалисти да внедряват нови форми и методи за лечение в своята практика. По-късно президентът Румен Радев посети детската хирургия на УМБАЛ „Проф. д-р Стоян Киркович“ и дома за медико-социални грижи за деца в Стара Загора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.30", "title": " Президентът Радев даде началото на „Българската Коледа” 2018/2019"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%8a%d1%82-%d1%80%d0%b0%d0%b4%d0%b5%d0%b2-%d0%b5%d0%b2%d1%80%d0%be%d0%bf%d0%b0-%d0%bd%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81/", "text": "Рискът от ескалация на конфликта между Русия и Украйна е реален, но Европа в никакъв случай не трябва да става заложник на украинската вътрешна политика и амбиции. Това заяви държавният глава Румен Радев на брифинг в Стара Загора, където  . Важно е да разберем, че ние нямаме интерес от милитаризация на Черно море, което пряко ще рефлектира върху България, коментира президентът. Надявам се този конфликт да приключи възможно най-бързо. Затова и обикновените моряци не трябва да плащат цената на политическото противопоставяне. Всички страни трябва да се придържат към нормите на международното право и да не нарушават законните граници, заяви още държавният глава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.30", "title": " Президенът Радев: Европа не трябва да става заложник на украинската вътрешна политика и амбиции"}
{"url": "https://trud.bg/%d0%b0%d0%bb%d0%be-%d0%b0%d0%bf%d0%b0%d1%88%d0%b8-%d0%be%d1%82%d0%bc%d1%8a%d0%ba%d0%bd%d0%b0%d1%85%d0%b0-300-%d0%bb%d0%b5%d0%b2%d0%b0-%d0%b8-400-%d0%b4%d0%be%d0%bb%d0%b0%d1%80%d0%b0/", "text": "Неизвестни все още измамници заблудиха възрастна жителка на Монтана, че са полицаи и задигнаха от нея 1000 лева в български банкноти и валута, съобщиха от Областната дирекция на МВР. В четвъртък след 10 часа мъж позвънил на домашния телефон на 80 годишна жена, представил се за служител на МВР и обяснил, че събира пари за учение на полицията. Без да провери съмнителната инициатива МВР да събира пари с молби от граждани старицата сложила в плик 300 лева и 400 долара и ги закачила на входната си врата. Малко по-късно видяла, че пликът с парите е изчезнал. По обед дъщерята на пенсионерката разбрала за стореното от майка й и подала сигнал в полицията. По случая е образувано досъдебно производство. Преди дни телефонен измамник преметна 81 годишна жена от Лом, че е внукът й и прибра от нея 10 000 лева с лъжата, че ще си купува жилище в София. Заради зачестилите преди коледните празници атаки на измамници и крадци към домовете на пенсионери служители на полицията в Монтана започнаха срещи , на които разясняват сценариите на престъпниците и начините за предпазване от тях. Преди дни инспектор Тихомир Ячков и младши инспектор Светлин Страшимиров от Районното управление на МВР в Монтана се срещнаха с пенсионери в клуб „Надежда” и ги запознаха с най-често използваните от апашите капани – обажданията на домашен телефон за уж пострадал в ПТП „роднина” и призивите от мними МВР шефове да помогнат с пари за залавяне на измамници. Полицаите посъветваха белокосите граждани при подобни обаждания на стационарните си телефони да се свържат по мобилен телефон с тел. 112 или със свой роднина за помощ. Пазителите на реда раздават на пенсионерите и брошури със съвети за предпазване от телефонни измамници. Полицаите предупреждават бабите и дядовците и за друга популярна измама, при която апаши се представят за майстори на покриви, сключват устни договорки за ремонти и изчезват с дадените им наивно авансово суми. Униформените съветват възрастните хора също да вземат предпазни мерки и срещу домови кражби като поставят предпазна верига на вратата си и не допускат непознати вътре по никакъв повод. Най-често обирджиите отправят молби за чаша вода, разваляне на парична сума или друга къщна работа, само за да влязат в жилището и да откраднат спестяванията на собствениците, предупреждават служителите на МВР.", "date": "2018.11.30", "title": " „Ало” апаши отмъкнаха 300 лева и 400 долара от баба в Монтана\t\t\t"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d1%88%d0%b5%d1%84%d0%b0-%d0%bd%d0%b0-%d0%b3%d0%be%d1%80%d1%81%d0%ba%d0%be%d1%82%d0%be/", "text": "Силистренският окръжен съд уважи искането на прокуратурата и определи най-тежката мярка – задържане под стража, на директора на ТД „Държавно горско стопанство“ в Силистра инж. Георги М., съобщиха от пресцентъра на Апелативна прокуратура Варна. Съдебният състав прие, че е налице обосновано предположение  , който взел 4600 лв. чрез изнудване и посредством злоупотреба със служебното си положение, има опасност, ако е на свобода, да извърши друго престъпление. На 28 ноември инж. Георги М. е бил закопчан в служебния си кабинет. В него са намерени 46 банкноти по 100 лева, които като длъжностно лице той приемал в дар, за да осигури спокойствие на подизпълнител на концесионера, извършващ дърводобив в държавни гори. Сигналът за исканата „такса спокойствие“ от Георги М. е бил подаден на 16 ноември тази година. За разкриване на престъплението са използвани специални разузнавателни средства. Намерените пари в директора са били белязани. Определението на Силистренския окръжен съд подлежи на обжалване пред Апелативния съд във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Съдът остави в ареста шефа на Горското в Силистра заради подкуп"}
{"url": "https://trud.bg/%d1%83%d0%ba%d1%80%d0%b0%d0%b9%d0%bd%d0%b0-%d0%be%d0%b3%d1%80%d0%b0%d0%bd%d0%b8%d1%87%d0%b8-%d0%b4%d0%be%d1%81%d1%82%d1%8a%d0%bf%d0%b0-%d0%b2-%d1%81%d1%82%d1%80%d0%b0%d0%bd%d0%b0%d1%82%d0%b0-%d0%b8/", "text": "Украйна ограничи достъпа в страната и за руски граждани от женски пол, предаде Интерфакс. Източник на агенцията разкрива, че на киевското летище „Бориспол“ отказват да пропуснат в страната граждани на Руската федерация, при това не само на мъже, но и на жени. „Граничните служители изискват от жените да представят заверена справка от банка като доказателство, че разполагат с достатъчно средства за пребиваване в страната. При отсъствието на документ се отказва влизане в страната“, поясни източникът на руската медия. Много от пристигащите пасажери с руско гражданство са привиквани за разпит един по един в стая, разположена близо до кабинките за паспортна проверка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.11.30", "title": " Украйна ограничи достъпа в страната и на руснаци, и на рускини"}
{"url": "https://trud.bg/%d0%b7%d0%b0%d1%81%d0%b8%d0%bb%d0%b2%d0%b0%d1%82-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%be%d1%82%d0%be-%d0%bf%d1%80%d0%b8%d1%81%d1%8a%d1%81%d1%82%d0%b2%d0%b8%d0%b5-%d0%bf%d0%be/", "text": "Ще има засилено полицейско присъствие за предстоящите празници-8 декември, Коледа и Нова година по пътищата и в курортите край Варна. Това съобщиха на брифинг зам.-директорът на ОД на МВР Андрей Ангелов и началник сектор „Пътна полиция“ главен инспектор Петко Камбуров. Започват проверки на обекти, търгуващи с пиротехнически изделия и на стоки без бандерол. „МВР ще следи за спазване на законовите разпоредби за забрана продажбата на пиратки на непълнолетни, за лицензи на търговските обекти, както и правилното съхранение и продажба само на установените количества“, каза Андрей Ангелов. Полицията планира и акции за акцизни стоки без бандерол като тютюневи изделия, алкохол и други, посочи Ангелов. Проверяват се хотелите в курортите за противопожарното им състояние, пропускателен режим и дали са взети необходимите мерки за протичане на масови мероприятия заради студентския празник и традиционното събиране на чуждестранни туристи на празниците. Засилено присъствие на служители на реда ще има в големите търговски вериги, молове, храмове и на входа и изхода на Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Засилват полицейското присъствие по пътищата и в курортите край Варна"}
{"url": "https://trud.bg/%d0%be%d1%82%d1%81%d1%82%d1%80%d0%b0%d0%bd%d0%b8%d1%85%d0%b0-%d0%b0%d0%b2%d0%b0%d1%80%d0%b8%d1%8f%d1%82%d0%b0-%d0%b7%d0%b0%d1%80%d0%b0%d0%b4%d0%b8-%d0%ba%d0%be%d1%8f%d1%82%d0%be-%d1%81%d1%82%d0%be/", "text": "Аварията, заради която няколко столични квартала останаха без топлоподаване, вече е отстранена и след няколко часа парното ще заработи, съобщи говорителят на Топлофикация-София Елизабет Павлова пред  . „Към момента аварията, заради която се наложи да бъде спряно отоплението в квартал “Иван Вазов“, квартал “Крива река“ и част от квартал “Буката“, вече е отстранена. Запълва се мрежата с гореща вода. Очакваме до няколко часа да бъде нормализирано топлоподаването към засегнатите квартали“, каза тя и съобщи, че към момента няма аварии в други квартали. По-рано столичните квартали „Иван Вазов“ и „Крива река“, както и част от центъра  , съобщиха от „Топлофикация“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Отстраниха аварията, заради която столични квартали останаха без парно и топла вода"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d0%b7%d0%b0-%d0%bf%d1%80%d0%b5%d0%b4%d0%be%d1%82%d0%b2%d1%80%d0%b0%d1%82%d1%8f%d0%b2%d0%b0%d0%bd%d0%b5/", "text": "Службата по пожарна безопасност и Община Бургас започват съвместна кампания за предотвратяване на пожари в домовете. Поводът за това е започналият отоплителен сезон и повишената опасност от инциденти. Най-честите причини за тях са неправилното използване на печки с твърдо гориво и непочистените комини на жилищните сгради. Сред застрашените от възникването на пожари в домовете са възрастните и самотни хора. Затова кампанията на Служба „Пожарна и аварийна безопасност“ е насочена именно към тях. Служителите от социалния патронаж при доставянето на храната ще дават на възрастните хора и информационна брошура. В нея са вписани няколко правила за използване на отоплителните уреди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Започва кампания за предотвратяване на пожари\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d0%b5-%d0%b2%d0%ba%d0%bb%d1%8e%d1%87%d0%b2%d0%b0-%d0%b2-%d0%bd%d0%be%d1%89%d1%82%d0%b0-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9/", "text": "Първото издание на Нощта на европейското кино ще се проведе от 3 до 7 декември 2018 г. в целия ЕС, като в него се очаква да се включат повече от 7 200 души. България ще се включи в инициативата с прожекция на филма „Квадратът“ на 7 декември (петък) от 19:00 часа в Дома на киното. „Киното е съществена част от нашата богата и многообразна европейска култура и допринася за укрепване на връзките между хората, изпитващи същата страст и емоция, когато гледат филм“, посочи комисар Мария Габриел, отговаряща за цифровата икономика и цифровото общество. „Нощите на европейското кино са възможност да бъде показано това многообразие, както и да се демонстрира значението на подкрепата за богато, свободно и многообразно филмово производство. Посредством всички действия, предприети в полза на европейското кино, ЕС присъства в ежедневието на гражданите“. Като елемент от подпрограма „МЕДИА“ на програма „Творческа Европа“, инициативата „Нощ на европейското кино“ има за цел да покаже как ЕС не само допринася за развитието на творческите и културните индустрии в Европа, но също така е от полза за обществото като цяло. С около 50 безплатни прожекции, планирани да бъдат осъществени в целия ЕС между 3 и 7 декември, тази инициатива на Европейската комисия има за цел Европа да бъде доближена до хората и същевременно да бъде отбелязано съвместно богатството на европейските филми. Всяко от 34-те кина, които участват в инициативата, ще организира специално вечерно събитие, по време на което ще прожектира някой от 20-те филма, получили финансиране по подпрограма „МЕДИА“. Сред включените в списъка филми са „Студена война“, „Убийството на свещения елен“, „Момиче“ и „Граница“. Местни кина са избрали филмите, така че да могат да адаптират програмата си към интересите и предпочитанията на разнообразната си публика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " България се включва в Нощта на европейското кино"}
{"url": "https://trud.bg/%d0%ba%d1%8a%d1%89%d0%b8%d1%87%d0%ba%d0%b0-%d0%be%d1%82-%d0%ba%d0%be%d0%bb%d0%b5%d0%b4%d0%bd%d0%b8%d1%8f-%d0%b1%d0%b0%d0%b7%d0%b0%d1%80-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d1%82/", "text": "Къщичка с коледни подаръци, изработени от сръчните самодейци от социалните услуги във Велико Търново и общината, както и от техни приятели и партньори, отново е част от Коледния базар във Велико Търново. До 30 декември включително всеки желаещ може да зарадва своите и близки, като им подари чудесен сувенир, картина, картичка, играчки за елхата и други ръкоделия. Благотворният базар „Ние можем“ е част от Коледния базар за дванадесета поредна година, а с набраните средства ще бъде обезпечена работата на арт работилниците към центровете за социални услуги. Инициативата е на Община Велико Търново, Общинска агенция по туризъм „Царевград Търнов“, социалните услуги и партньори. Базарът „Ние можем XII“ бе открит от директора на общинската дирекция „Социални дейности и здравеопазване“ Росица Димитрова и от управителя на ОТА „Царевград Търнов“ Борислав Йорданов. Те благодариха на всички талантливи самодейци, създали сувенири и коледни подаръци. В благотворителния коледен базар „Ние можем XII” се представят: центровете за настаняване на деца и младежи от семеен тип; защитените и преходни жилища, заедно с дневните центрове за хора с увреждания; домовете и дневните центрове за възрастни хора; центровете за социална рехабилитация и интеграция на деца и възрастни с увреждания, интелектуални затруднения и психични разстройства; потребители на други социални услуги на територията на община Велико Търново. Участват също Съюзът на инвалидите, Фондация „Искам бебе”; Училище за талантливи деца „Димитър Екимов” – с. Русаля. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.30", "title": " Къщичка от Коледния базар представя творчеството на самодейци от социалните услуги във Велико Търново"}
