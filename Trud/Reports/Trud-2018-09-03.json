{"url": "https://trud.bg/%d0%bd%d0%b0%d0%bd%d0%ba%d0%be%d0%b2-%d1%81%d0%bf%d1%80%d1%8f-%d0%bf%d0%be%d1%80%d1%8a%d1%87%d0%ba%d0%b0%d1%82%d0%b0-%d0%bd%d0%b0-%d0%b0%d0%bf%d0%b8-%d0%b7%d0%b0-%d0%bb%d1%83%d0%ba%d1%81%d0%be%d0%b7/", "text": "Министърът в оставка Николай Нанков е спрял  , научи „Труд“. Информацията беше потвърдена от МРРБ. Нанков не е бил информиран за търга, коментираха от кабинета му. Освен това цената и параметрите на обществената поръчка не са били съгласувани и не са получили одобрение от МРРБ. Поръчката беше за покупката на два джипа на обща стойност 220 хил. лв., предвидени за централната администрация на структурата. Агенцията е поръчала и други 51 нови автомобила, като общата стойност на поръчката достига 1,3 млн. лв. Двата автомобила трябва да са високопроходими и да могат да преминават през тежки терени, както и двигателят да е мощен, е описано в обществената поръчка. Цветът задължително трябва да е черен металик. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " Нанков спря поръчката на АПИ за луксозни джипове"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-234/", "text": "Правим пълна ревизия на имуществото на Арабаджиеви Чрез партньорските ни служби в чужбина ще установим какви имоти притежават зад граница, обяви пред „Труд“ шефът на комисията „Антикорупция” Пламен Георгиев.     Грубият опит за екзекуция на един български академик Щом нещо е извършено по времето на ВМ (акад. Ваньо Митев) то се инкриминира, но щом същото се извърши от ВМ (проф. Вихра Миланова) всичко е законно – втора част от разследването на „Труд“ за опроверганите обвинения срещу бившия ректор на Медицинския университет.       ГЕРБ се отнасят със Симеонов като с млада булка Ако НФСБ излязат от управлението нищо няма да се промени, само ще стане по-здравословен климатът, казва Волен Сидеров, лидер на „Атака“, в интервю за „Труд“.         Отварят за посещения другото лято уникалната гробница на „Московска“ Открити са изключително редки стенописи, които разказват за рая. Помещението ще се вижда и през прозорец на тротоара на ул. “Московска”.           Може ли да прехвърлим цялата отпуска за следващата година? Трудово-правна консултация на „Труд“.             От монополизма до политическия слугинаж Всяка сутрин македонецът предпочита да си купи четвъртинка бюрек с айрян вместо вестник. Вече се усеща опит за промяна и проветряване в медийното пространство – анализ на Костадин Филипов.             В бакалските сметки Силует на Манфред Вебер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " Вижте акцентите в броя на вестник „Труд“ във вторник, 4 септември 2018"}
{"url": "https://trud.bg/%d0%b2-%d0%bd%d0%b0%d0%b4-500-%d1%83%d1%87%d0%b8%d0%bb%d0%b8%d1%89%d0%b0-%d0%be%d1%89%d0%b5-%d1%82%d0%b5%d0%ba%d0%b0%d1%82-%d1%80%d0%b5%d0%bc%d0%be%d0%bd%d1%82%d0%b8/", "text": "Наближава началото на новата учебна година. Около 60 000 ще са първокласниците в страната, а 12 000 от тях са в столицата. В над 500 училища обаче и в момента текат ремонти, като в 73 от тях ремонтните дейности ще продължат и след началото на учебната година, информира  . От просветното министерство обещаха, че и в тези училища ще тече нормален учебен процес. Най-тежко е положението с ремонтите на училищата в Кърджали, Русе и Пловдив. В Кърджали, в началото на новата учебна година, учениците от четири училища ще бъдат преместени в други сгради. В училище „Христо Ботев“ в Русе ремонтът ще приключи едва през март, а учениците ще учат в три различни училища. Родители обаче протестираха, защото част от децата бяха разпределени в много отдалечено училище. Днес на среща с общината беше постигнат консенсус. На този етап е под въпрос дали да бъдат преместени в друго училище и учениците от Езиковата гимназия в Пловдив. В столицата това лято се ремонтират 48 училища и детски градини. В 18 ремонтите ще продължат заедно с учебните занятия. „Ще бъде направена такава организация, че дейностите да не пречат. Наистина е огромна тази инвестиция. Само тази година за тези обекти за ново строителство и модернизация влагаме 48 млн. лв.“, обясни Йорданка Фандъкова, кмет на София. В 101 средно училище „Бачо Киро“ в столичния квартал „Надежда“ всеки сантиметър се ремонтира – класни стаи, коридори, физкултурен салон. Ремонтът е по Оперативна програма „Региони в растеж“. „Ще имат отделни входове, за да няма съприкосновение малки и големи ученици“, каза директорът Весела Иванова. Като цяло ремонтите напредват – в началото на ваканцията се ремонтираха около 1100 училища, сега са останали по-малко от половината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " В над 500 училища още текат ремонти"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b1%d1%8a%d1%80%d0%b7%d0%b0-%d0%b1%d0%b0%d0%b2%d0%bd%d0%be-%d1%81-%d0%bc%d0%b8%d0%bd%d0%b8%d1%81%d1%82%d1%80%d0%b8%d1%82%d0%b5/", "text": "Премиерът Бойко Борисов за пореден път събра Съвета на коалицията, за да потушава напрежение сред патриотите. Срещата бе съпътствана от много коментари и слухове. Като се започне с това, че вицепремиерът Красимир Каракачанов ще се опитва да спаси министърът на регионалното развитие Николай Нанков, който си вършел добре работата и се завърши с това, че депутати от ГЕРБ щели да гласуват против оставките на тримата министри. “Труд” научи, че премиерът Борисов нямало да бърза с номинациите. Най-рано следващата седмица щели да са ясни имената хората, които ще заемат местата на Николай Нанков, Ивайло Московски и Валентин Радев. Номинациите щели да бъдат обсъдени и на Съвет на коалицията. Лидерът на ВМРО Красимир Каракачанов настоява партньорите във властта да приемат Етични правила като част от коалиционното споразумение. Патриоти коментираха, че това на практика ще бъдат правила за добро поведение. Преди началото на срещата в Министерски съвет Севделина Арнаудова пусна снимка на Каракачанов със синя каска с коментар: “Така се идва на коалиционен съвет – със синя каска! Благодаря на вицепремиера Каракачанов, че ми позира!” Преди заседанието на Съвета на коалицията Каракачанов написа във фейсбук, че формацията му е за възстановяване на диалога без поставяне на предварителни условия. “Вина за сегашното напрежение имат всички участници в коалицията и всеки трябва да осъзнае своята, а не да изтъква чуждата. Никой няма права на ментор в “Обединени патриоти””, категоричен е Кракачанов. Той настоява всяка една от трите партии в “Обединени патриоти” трябва еднозначно да заяви още в следващите дни желае, или не, за в бъдеще да участва в коалицията при провеждане на избори. Далеч по-драматични изглеждаха във днешния ден отношенията между останалите двама лидери на партии в малката коалиция. Волен Сидеров скастри вицепремиера Валери Симеонов, определи исканията му за комплексарските и заяви, че прилага изнудвачески хватки. Самият Валери Симеонов даде пресконференция, прочете декларацията на НФСБ от предишния ден и обяви четири условия за оставане във властта. Той настоя за “решителна промяна в начина на управление и на коалиционно взаимодействие”, колективен модел на управление в “Обединени патриоти”, ускоряване на реформите, както и “осъществяването на необходимите реформи да не бъде жертвано заради съмнително поддържане на политически рейтинг чрез показно решаване на проблеми.” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " Борисов бърза бавно с министрите\t\t\t"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f%d1%82-%d0%b7%d0%b0%d0%bc-%d0%ba%d0%bc%d0%b5%d1%82-%d0%b4%d0%be%d1%86-%d1%82%d0%be%d0%b4%d0%be%d1%80-%d1%87%d0%be%d0%b1%d0%b0%d0%bd%d0%be%d0%b2/", "text": "Помещението ще се вижда и през прозорец на тротоара на ул. “Московска” Вероятно лятото на 2019 г. ще отвори врати късноантичната гробница, която бе открита на 2 август при ремонта на столичната ул. “Московска”. Гробницата, която специалистите датират от V век е на улицата, където се помещава Столичната община и срещу прозореца на кмета на София Йорданка Фандъкова. По проекта за експонирането вече се работи, съобщи пред “Труд” столичният зам.-кмет по култура и образование доц. Тодор Чобанов. Най-късно утре се очакват геодезическите данни от обекта. “Ако всичко е наред очакваме до 15 дни проектът за експониране да е почти готов, започваме да го узаконяваме с Министерството на културата”, каза доц. Чобанов. На този етап не може да се каже конкретно как ще изглежда експонираната гробница. “При всички случаи ще запазим функциите на тротоара, ще има най-вероятно един прозорец, т.нар. експозиционен отвор, който ще позволи минаващите по тротоара да хвърлят по едно око долу с някакъв вид осветление в дълбочина”, обясни Чобанов. Към гробницата е има и вход със стълбище. Преди това облагородяване, обаче, в подземието може да се слезе само през дупка в тротоара. Екипът на “Труд” беше спуснат с метална стълба, за да заснеме новооткритата старина. По стените на помещението се виждат красиви рисунки, изобразяващи червени християнски кръстове и цветя. Стенописите са изключително редки за Сердика. “Единственият друг образец който може да се дава за пример е гробницата на Хонорий – тя е може би най-важната от стотиците проучвани на територията на София”, каза доц. Чобанов. Вероятно новооткритата старина е в група с гробницата на Хонорий, защото украсите им са идентични, особено в частта с големите кръстове. “Това повишава значимостта на този обект, тъй като има вероятност един и същи майстор да е работил в един и същ период в този най-престижен район на тогавашния централен некропол на града”, обясни доц. Чобанов. По думите му, ако се докаже че рисунките попадат в една група, може да се говори за съществуването на местно ателие за подобен род стенописи. Гробницата на ул. “Московска” вероятно е била на богата сердикийска фамилия. Освен, че подобни помещения са били скъпи, стенописите по тях са рядкост, защото само най-богатите са можели да си ги позволят. Освен новооткритата гробница и тази на Хонорий, само още няколко в столицата имат стенописи. Това са тази под храма “Света София”, тази под ул. “Гурко” в района на Кукления театър, и още една регистрирана до момента. Рисунките в софийските гробници са свързани със задгробните вярвания на ранните християни за пребиваването на душата в райските селения. Обикновено се изобразяват флорални мотиви. В подземието на ул. “Гурко” има архангели. Тематиката, на която отговарят изображенията е рая. Рисуват се и лозници, защото е вярвано, че в рая растат лозя с грозде, като подобни мотиви ги има и записани в Корана. С райската градина могат да бъдат свързани и пауни, но водещия момент в стенописите са цветята. Изрисуваните кръстове на гробницата на ул. “Московска” показват, че религията по това време на това семейство със сигурност е християнска. Вероятно там в различните периоди са погребвани различни хора. Откритият костен материал е даден на специалисти, чийто анализи ще покажат колко индивида са били положени на това място. В гробницата са открити само кости. Вероятно богатствата са били откраднати. “При всички случаи тези гробници са ограбвани още в древността много системно”, потвърди доц. Чобанов. Старината е доста запазена, въпреки че заради строеж на комуникации през 80-те и 90-те години на миналия век по нея са нанесени щети.   Християнските погребения са едни и същи през вековете В гробницата от V век, открита на столичната улица “Московска”, погребенията в голяма степен са били такива, каквито са и днес. “В християнския период поменалните традиции са наподобявали в значителна степен нашите съвременни поменални практики”, каза столичният зам.-кмет доц. Тодор Чобанов. “Роднините са отнасяли тялото до гробницата, полагали са го вътре. След това на определени периоди са се събирали, както и ние ходим на гробището, и са изливали течности като вода и вино”, обясни доц. Чобанов. “В гробниците са се правили и гощавки. В мавзолея в “Лозенец”, който е 30-метров, има огромна зала за такива ритуали свързани с хранене на място. Това е било един вид приобщаване към душите на покойните роднини”, каза столичният зам.-кмет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " Столичният зам.-кмет доц. Тодор Чобанов пред “Труд”: Отварят за посещения другото лято уникалната гробница на „Московска“\t\t\t"}
{"url": "https://trud.bg/%d0%b1%d0%b5%d1%80%d0%bb%d0%b8%d0%bd-%d0%b8%d1%81%d0%ba%d0%b0-%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8-%d0%b8%d1%81%d0%bb%d1%8f%d0%bc/", "text": "Чака се конфликт с Анкара Германия ще засили контрола над чуждото влияние върху мюсюлманската си общност, закани се номер 2 във вътрешното министерство в Берлин след седмица на сблъсъци на полицията с крайнодесни активисти в източния град Кемниц, последвали убийство на местен жител от мигранти, предаде “Политико”. “Гледахме твърде дълго как чужди сили диктуват на германските мюсюлмани как да практикуват религията си”, заяви Маркус Кербер, държавен секретар във федералното МВР, в интервю за “Тагесшпигел”. “Министърът (Хорст Зеехофер – б.р.) също активно насърчава германските мюсюлмани да водят дебат за германския ислям”, подчерта още Кербер. С позицията си държавният секретар отчасти противоречи на шефа си, който скоро след встъпването в длъжност през март т.г. обяви, че “ислямът не е част от Германия”. “Нашата страна е оформена от християнството, включително и чрез традицията да се почива в неделя, с църковните празници и ритуали като Великден и Коледа”, каза тогава МВР шефът. Според него “мюсюлманите, които живеят сред нас, са част от Германия, но това не означава, че ние, от фалшиво чувство за уважение, трябва да жертваме нашите традиции и обичаи”. В публикуваното днес интервю Кербер подчерта, че “ако има ислям, който да принадлежи на Германия, то самите мюсюлмани трябва да го дефинират като “германски ислям”. Изказването идва преди държавната визита на турския президент Реджеп Ердоган в Берлин в края на септември. Кербер призна, че стремежът германските мюсюлмани да намерят “собствена религиозност” може да не се хареса на Анкара, но Берлин ще продължава да държи на позицията си по въпроса.    ", "date": "2018.09.03", "title": " Берлин иска „германски ислям“\t\t\t"}
{"url": "https://trud.bg/%d0%b7%d0%b0%d0%ba%d0%bb%d0%b0%d1%85%d0%b0-%d0%bf%d1%80%d0%b0%d1%81%d0%b5%d1%82%d0%b0-%d0%b2-%d1%87%d0%b5%d1%80%d0%b2%d0%b5%d0%bd-%d0%b1%d1%80%d1%8f%d0%b3-%d0%b7%d0%b0%d1%80%d0%b0%d0%b4%d0%b8-%d1%81/", "text": "Заразата от африканска чума по свинете предизвика паника в община Червен бряг. Там хората вече започнаха да колят прасетата си, въпреки че най-близкото констатирано огнище на болестта е на стотици километри, съобщава  . Срещу подпис в петък на семейство Христови връчили писмо от кметството в село Рупци, подписано от кмета на Община Червен бряг. В него дословно се казва, че заради приближаващата чума по свинете следва да се изколят всички нерегистрирани прасета. В противен случай щели да бъдат умъртвени, а стопаните ще останат без компенсации. „Принудиха ни да заколим прасето за два дена да го няма, до четвърти включително. Ако ги не заколим, ще минат да ги инжектират”, разказва Геновева Христова. Така Коледата за няколко семейства в Рупци настъпила преждевременно, а месото отишло във фризерите. Кметът на село Рупци Георги Георгиев (ГЕРБ) обяснил, че никой не бил каран насила: „А те защо ги колят? Аз ги питам и те – „Ами, ние решихме да си направиме Коледа”. Аз не мога да ги накарам да не ги колят”. Шефът на местната земеделска служба, към когото хората са насочени за повече информация, избягал от камерата на телевизията. А кметът Данаил Вълков (Гражданско обединение за развитие на община Червен бряг – ГОР), подписал писмото, пратил свой служител да поиска писмено искане. От Областната земеделска дирекция в Плевен обяснили, че изрично указания за клане на животните не са издавали. Междувременно, екипи на Агенцията за безопасност на храните взеха проби от животните във варненското село Бозвелийско. То се намира само на 3 км от установеното огнище на африканска чума по свинете в село Тутраканци. Резултатите трябва да бъдат готови утре следобед и от тях ще зависят следващите действия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " Заклаха прасета в Червен бряг заради страх от свинска чума"}
{"url": "https://trud.bg/%d0%bc%d0%be%d0%b6%d0%b5-%d0%bb%d0%b8-%d0%b4%d0%b0-%d0%bf%d1%80%d0%b5%d1%85%d0%b2%d1%8a%d1%80%d0%bb%d0%b8%d0%bc-%d1%86%d1%8f%d0%bb%d0%b0%d1%82%d0%b0-%d0%be%d1%82%d0%bf%d1%83%d1%81%d0%ba%d0%b0-%d0%b7/", "text": "Въпрос:  Какъв е редът на ползване на платен отпуск? Може ли да се прехвърли целият платен отпуск за 2018 г. за ползване през 2019 г.? Хр. Тигров, гр. Котел Отговор:  Ползването на платения годишен отпуск е уреден в чл. 172 от Кодекса на труда /КТ/, съгласно който платеният годишен отпуск се разрешава на работника или служителя наведнъж или на части. В чл. 173, ал. 1 от КТ е предвидено, че платеният годишен отпуск се ползва от работника или служителя с писмено разрешение от работодателя. За ползването на платен годишен отпуск е необходимо работникът или служителят да подаде писмено искане до работодателя. Писменото разрешение от работодателя се дава чрез заповед, нареждане или друг писмен акт, който работникът или служителят трябва да получи. Пълния отговор четете в . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " Може ли да прехвърлим цялата отпуска за следващата година?"}
{"url": "https://trud.bg/a%d0%bf%d0%b8-%d1%81%d0%b8-%d0%bf%d0%be%d1%80%d1%8a%d1%87%d0%b2%d0%b0-%d0%bb%d1%83%d0%ba%d1%81-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8/", "text": "Агенция “Пътна инфраструктура” (АПИ) е пуснала обществена поръчка за покупката на два джипа на обща стойност 220 хил. лв., предвидени за централната администрация на структурата. Агенцията е поръчала и други 51 нови автомобила, като общата стойност на поръчката достига 1,3 млн. лв. Двата автомобила трябва да са високопроходими и да могат да преминават през тежки терени, както и двигателят да е мощен, е описано в обществената поръчка. Цветът задължително трябва да е черен металик. Останалите 51 автомобила за служителите на агенцията излизат по около 20 хил. лв. за брой. Заложеният критерий за големия брой коли е цветът им да е бял. Срокът за получаване на оферти е 11 октомври 2018 г.  ", "date": "2018.09.03", "title": " AПИ си поръчва лукс автомобили"}
{"url": "https://trud.bg/%d0%b0%d1%80%d0%bc%d0%b8%d1%8f%d1%82%d0%b0-%d0%ba%d1%83%d0%bf%d1%83%d0%b2%d0%b0-%d0%ba%d0%b5%d1%80%d0%be%d1%81%d0%b8%d0%bd-%d0%b7%d0%b0-10-%d0%bc%d0%bb%d0%bd-%d0%bb%d0%b2/", "text": "Над 1 млн. лв. за масла и смазки Армията ще купи керосин за над 10 млн.лв. с ДДС. Това става ясно от обществена поръчка чрез договаряне без обявление, която пусна МО, за доставка на авиационен керосин JET-A1. Горивото е необходимо за нуждите на бойната, транспортната и учебната ни авиация. Поръчката е за близо 5,7 млн. литра. От общото количество най-много се предвижда за вертолетната ни авиобаза в Крумово- 1 700 495 л. За изтребителната авиация в Граф Игнатиево за нуждите на Мг-29 се заделят 1 400 000 л. Щурмовите самолети в Безмер ще разчитат на 900 000 л., а транспортните – на 771 000 л. Най-малко количество- 100 000 л. ще отидат за морските вертолети „Пантер“ във ВМС. Важно изискване е горивото да е произведено не по-рано от 6 м. преди датата на доставка. Успоредно с това МО е обявило обществена поръчка, пак чрез договаряне без предварително обявяване, за закупуване на масла, смазки и специални течности, необходими за техниката. Общата стойност на заявката е за малко над 1 млн. лв. с ДДС. С изпълнение на тези обществени поръчки се разчита да се увеличи процентът на изправната армейска техника и да бъде осигурено гориво за тренировки на бойните ни пилоти. Не е тайна, че те летят значително дори под санитарния минимум от 120 часа годишно, възприет в армиите на пакта.", "date": "2018.09.03", "title": " Армията купува керосин за 10 млн. лв.\t\t\t"}
{"url": "https://trud.bg/%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d0%bf%d0%b0%d0%bd%d0%b0%d0%b8%d1%80-%d0%bd%d0%b0-%d1%82%d1%80%d0%b0%d0%b4%d0%b8%d1%86%d0%b8%d0%be%d0%bd%d0%bd%d0%b8%d1%82/", "text": "ХVІ Международен панаир на традиционните занаяти се провежда в Етнографски музей на открито „Етър” от 6 до 9 септември. Официалното откриване е на 7 септември от 11:00 ч. Събитието е под патронажа на  председателя на Народното събрание на Република България, Цвета Караянчева. Организатори са Министерство на културата, Община Габрово и Етнографски музей на открито „Етър“, съобщиха от МК. Тази година майстори от 13 държави ще вземат участие в Панаира. Занаятчиите са от Азербайджан, Германия, Естония, Иран, Латвия, Литва, Република Южна Африка, Румъния, Русия, Сърбия, Украйна, Унгария и България. 27 са чуждестранните гости, а 54 – българските. Важен акцент по време на ХVІ Международен панаир на традиционните занаяти е Майсторската надпревара, която тази година е по каменоделство. В съвременността този занаят не е запазена територия само за мъжете, тъй като участие в надпреварата вземат и две жени. В Младежката секция към Майсторската надпревара се включват трима ученици от Професионалната гимназия по каменообработване в село Кунино. Вечерта на 8 септември журито ще обяви решението си. Победителят от Майсторската надпревара става носител на голямата награда „Сребърна хлопка”, а от Младежката секция – на „Бронзова хлопка”. На Международното изложение – базар на традиционни занаяти майсторите от 13 държави ще представят своите изделия пред посетителите в музея. В дните на Панаира е обособено изложение базар „АртЗона”, където съвременни творци представят свой прочит на традиционните занаяти. Публиката може да види развитието и модерното приложение на различни стари техники за шиене, плетене и украса. През всеки от дните на ХVІ Международен панаир на традиционните занаяти ще има и богата фолклорна програма.", "date": "2018.09.03", "title": " Международен панаир на традиционните занаяти започва в Етнографски музей „Етър”"}
{"url": "https://trud.bg/%d0%b1%d1%83%d1%80%d0%bd%d0%be%d1%82%d0%be-%d0%bc%d0%be%d1%80%d0%b5-%d0%bf%d0%be%d0%bf%d1%80%d0%b5%d1%87%d0%b8-%d0%bd%d0%b0-%d0%b8%d0%b7%d1%82%d0%be%d1%87%d0%b2%d0%b0%d0%bd%d0%b5%d1%82%d0%be-%d0%bd/", "text": "Времето за пореден път осуети началото на операцията по   от кораба „Мопанг”, съобщи  . Работна платформа трябваше да се разположи със специални котви в района на плавателния съд, потънал преди век. Прогнозата за спокойно море обаче не се оправда и изненадващите вълни спряха операцията за пореден ден. Едва когато успеят да пуснат котвите и достигнат кораба, може да започне и източването на мазута. Докато операцията започне, минимални количества от мазута все още изтичат в морето. Водолазите се надяват тази нощ времето да се нормализира и утре сутрин да влязат в морето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " Бурното море попречи на източването на мазута от кораба „Мопанг”"}
{"url": "https://trud.bg/%d1%81-%d0%b1%d1%83%d1%80%d0%b3%d0%b0%d1%81-%d1%81%d1%82%d0%b0%d1%80%d1%82%d0%b8%d1%80%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0%d1%82%d0%b0-%d0%b8%d0%bd%d0%b8%d1%86%d0%b8/", "text": "С Бургас стартира тазгодишното издание на националната инициатива „Стара хартия за нова книга“. За втора поредна година градът е домакин на каузата, която учи децата да се грижат за природата и ги мотивира да четат, съобщиха от общината. Под надслов „Почисти и прочети“ събитието ще се състои на 8 септември между 10,00 и 14,00 ч. в Приморския парк, пред Пантеона. Кампанията е организирана от „ЕКОПАК България“ АД и Книжен център „Гринуич“ и се провежда с подкрепата на Община Бургас и Регионалната библиотека „П. К. Яворов“. Регламентът на „Стара хартия за нова книга“ гласи, че всяко дете, което доведе възрастен придружител с поне 5 кг стара хартия за рециклиране, ще получи нова детска книга по избор, както и подаръци от партньорите на празника. А тези, които предадат допълнителни 5 кг хартия, ще бъдат възнаградени с втора книжка на екотематика – новото специално издание на „ЕКОПАК България“ АД „Грийн тийн“. Това значи, че независимо от количеството предадена хартия децата могат да получат максимален брой две книги. Както всяка година кампанията има литературна тематика, вдъхновена от популярно детско заглавие. В настоящото издание малчуганите ще имат възможност да влязат в „дрешника“ на приказния свят на Нарния, където ги очакват нови предизвикателства и награди. Книгите от поредицата „Хрониките на Нарния“ на Клайв С. Луис са осигурени за празника от издателство „Труд“, основен партньор на инициативата. А дори повече награди малките екоактивист могат да спечелят в специална викторина, която ще провери колко знаят за опазването на природата и разделното събиране на отпадъците. Всички участници в събитието ще се насладят на спектакъла „Цирк“ от „Театъра на приказките – София“. Постановката е носител на награда, връчвана от посланика на Холандия в България, и е представяна пред международно жури на престижни фестивали за куклено изкуство в Италия, Швейцария, Холандия, Португалия, Франция, Испания и др. За настроението на присъстващите ще се погрижат още детски и тийнейджърски групи и танцови състави, сред които клуб по спортни танци „Бургас 75“, „The next crew“ от брейк клуб „Бляк стайл“, детска фолклорна формация „Тракийче“ към Народно читалище „Любен Каравлов“, талантите от Народно читалище „Пробуда“, вокална група „Слънчеви капки“, музикален клуб „Чародейци“ и модерен балет „Фрея“ към Народно читалище „Фар“, Вокална група „Сезони“, детска фолклорна формация „Шарени гайтани“, детска фолклорна танцова формация „Радост“, театрална школа „Детско царство“ и танцова школа „Калиопе Денс“ от Центъра за подкрепа на личностното развитие – Бургас. След Бургас националната екоинициатива „Стара хартия за нова книга“ ще посети още Хасково на 9 септември, София на 16 септември, Русе на 23 септември, Плевен на 24 септември и Пловдив на 29 септември. Средствата от събраната стара хартия в Бургас и в другите пет града ще бъдат използвани за публикуване на специалното издание на кампанията „Грийн тийн“, предварително осигурено от „ЕКОПАК България“ АД. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " С Бургас стартира националната инициатива „Стара хартия за нова книга“"}
{"url": "https://trud.bg/%d0%be%d0%b1%d0%bb%d0%b0%d1%81%d1%82%d0%bd%d0%b8%d1%8f%d1%82-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb-%d0%bd%d0%b0-%d1%81%d0%bb%d0%b8%d0%b2%d0%b5%d0%bd-%d1%81%d0%b2%d0%b8%d0%ba%d0%b0/", "text": "Областният управител на Сливен Чавдар Божурски свика извънредно заседание на Областната епизоотична комисия по повод създалата се неблагоприятна обстановка, свързана със заболяването „африканска чума“ по свинете. Заседанието ще се проведе на 4 септември от 13 ч. в малката заседателна зала на администрацията. Целта е да се набележат превантивни мерки, за да не се допусне разпространението на болестта на територията на Сливенска област.", "date": "2018.09.03", "title": " Областният управител на Сливен свика заседание на епизоотичната комисия заради африканската чума"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%b0%d0%bd%d1%82%d0%b8%d0%ba%d0%be%d1%80%d1%83%d0%bf%d1%86%d0%b8%d1%8f-%d0%bf/", "text": "Инспектори от специализираната комисия „Антикорупция” са започнали пълна ревизия на имуществото на семейството и фирмите на хотелиера Ветко Арабаджиев. „Получихме уведомление и спешно започнахме пълна проверка не само на Арабаджиев, но и на свързани с него лица – както физически, така и юридически”. Това заяви специално за „Труд” шефът на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев. Той обясни, че по случая ще бъде сформиран специален екип от спецпрокурори и инспектори от комисията, които ще се заемат със случая, за да подпомогнат разследването. „Все още не знаем с какво имуществото разполага Арабаджиев зад граница, но имаме прекрасни взаимоотношения с партньорски организации в чужбина и няма да представлява никаква трудност да установим какви са имотите му, например във Франция”, категоричен е Георгиев. Той добави, че по-трудно, но не и невъзможно, би било да се докажат свързани лица и фирми. Шефът на комисия „Антикорупция” обясни, че за всяко обвиняемо лице, за което бъдат сезирани, се проверява щателно. По думите му, до момента Арабаджиев не е бил проверяван и срещу него или семейството му не са получавани сигнали за нарушения, или че притежава незаконно придобито имущество.   Зам. главният прокурор Иван Гешев: Открити са доказателства за измами при сделки със захар До 100 млн. лв. може да достигне общата сума от измамната схемата за укриване на ДДС, каза заместник главният прокурор Иван Гешев. Открити са доказателства, че само от търговията със захар от завода в Пловдив, Арабаджиеви и техни съучастници са укрили няколко десетки милиона лева от ДДС, посочи Гешев. Той потвърди информацията на „Труд”, че Ветко и Маринела в момента не са на почивка във вилата си в Сен Тропе, а се укриват и ги търси Интерпол. Според наши източници още в петък, когато е започнала акцията на спецпрокуратурата и полицията в хотелите „Маринела” и „Марица”, Арабаджиеви са заминали в неизвестна посока, преди да бъдат обявени за издирване с Европейски заповеди за арест. Те не могат да хванат самолета, да се върнат в България и да се предадат, тъй като ще бъдат арестувани още на летището и ще последват съдебните процедури по екстрадицията им. „Намерена е екселска таблица, в която т. нар. счетоводителки са записвали сумите от „изчистен” ДДС от сделки със захар в последните 10 години”, поясни Гешев. И добави, че разследваният период, който сега е за 8-те месеца от началото на годината, ще се разшири до преди 2008 г. Той повтори, че основната схема е била данъчните задължения да се прехвърлят на фирми на безимотни цигани или наркомани. Откритите при обиските 10 млн. лв., част от които са били в стаята на 21-годишния Вълчо, са изтеглени в брой около 20 дни преди полицейската акция от клонове в малки населени места. Парите са били събирани, за да може по-късно да бъдат изпирани. В неделя вечер спецсъдът пусна под гаранция от 20 000 лева освен сина Вълчо, който е обвинен за пране на пари, и Ромелия Кирилова, и Елена Караянева, които са обвинени за участие в група за данъчни измами с още 3-ма души. До момента прокуратурата не съобщава кои са останалите заподозрени за ДДС измамите, нито какви мерки за неотклонение са им наложени. И днес не бе потвърдено дали са разследвани и други членове на фамилията Арабаджиеви, както и дали обект на проверка е и придобиването на хотел „Маринела” в София. По непотвърдени данни през 2014 г. за бившия Японски хотел са били платени около 25-30 млн. евро.   Служители в хотелите им се оплакват, че не им плащали Условията на труд били унизителни Персоналът на Ветко Арабаджиев в хотелите му в „Слънчев бряг” и „Елените” масово се оплаква от условията на труд, заплащането и отношението. При постъпване на работа хотелиерът обещавал 250-500 лв. за месец в зависимост от длъжността, а удържал по 100 лв. за осигуровки и дори оставял служителите си без заплата. „Некоректен работодател! Ужасни условия на труд. Няма да си получите заплатата!”, категорични са бивши служители.  „Това е една измамна и пирамидална структура. Едно олицетворение за това, което става в нашата държава е именно комплекс Елените. Хаос, безпорядък, незачитане на никакви човешки права, лицемерие. На върха на пирамидата стои г-н Ветко Арабаджиев, който е и собственик, така че правете си изводите”, оплакват се възмутени служители на „Виктория груп” в сайт за оценка и коментари за български работодатели. Според хотелския персонал дори били удържани по 80 лв. на човек за кафето, което пиели в почивките, а много от гостите оставали разочаровани от хигиената.   Интерпол още не пуска снимките В раздела за издирвани българи с червена бюлетина на Интерпол и днес не се появиха снимките на Ветко Арабаджиев и съпругата му Маринела. Експерти обаче обясниха ,че не е задължително данните на всички търсени по света да се качват в сайта за свободен достъп, който има повече представителни функции. Сред по-известните нашенци, които Интерпол представя и в момента в интернет, са например банкерът беглец Цветан Василев, който е в Белград, както и задържаният в Истанбул Димитър Желязков – Митьо Очите. Фигурират също фотосите на Братя Галеви, избягалият през пролетта затворник Радослав Колев и други.   Сигнал за измами в парламента срещу хотелиера и групата му Имало настояване за проверка на имуществото му Още преди десет години в парламента бил постъпил сигнал да се провери Ветко Арабаджиев, тъй като имало съмнения за нечист бизнес. Сигналът бил пратен в комисията по корупция през ноември 2008 г. от сдружение „Гражданско общество-Варна“, които поставят въпроса „дали е редно човек, за когото има съмнения, че бил в измами с ДДС, да участва в държавната консултативна комисия по туризма“. Авторите настояват да бъде проверено и имуществото на Арабаджиев. “В най-скоро време ще проверим случая, като ще поискаме информация и от прокуратурата“, казва тогава шефът на комисията Бойко Великов. Повод за сигнала на варненското сдружение е, че в различни медии се появили тогава информации, че през периода 2004-2006 г. Ветко Арабаджиев бил проверяван от службите за отклоняване на 100 млн. лева ДДС. „Труд“ се свърза с Бойко Великов. Той си спомни, че са изпратили сигнала за проверка до тогавашния главен прокурор Борис Велчев. Малко след това получили отговор, че проверката е възложена на прокуратурата в Бургас. „След това мандатът на парламента приключи и така не получихме отговор за резултатите от проверката“, каза Бойко Великов. Той допълни и, че авторите на сигнала не били оставили никакви контакти за обратна връзка и от комисията не могли да се свържат с тях за допълнителни данни. От МВР казаха, че няма данни за такава разработка по онова време.   Бащата Вълчо (Ветко) Разглеждайки фотоархива на „Труд” отпреди две години, попаднахме на интересни детайли от портрет на Ветко Арабаджиев, които разкриват вкуса, стила, а не на последно място и финансовото му положение. Фоторепортер на „Труд” е заснел през 2016 г., че на лявата си ръка бизнесменът носи квадратен златен часовник. Той е от една от най-старите и сравнително скъпи швейцарски марки Жерар-Перего (Girard-Perregaux). Арабаджиев носи на китката си модел Girard-Perregaux Haute Horlogerie Vintage 1945 Tourbillon Magistral, изработен от злато със сапфирено стъкло и каишка от крокодилска кожа, показва справка на „Труд”. Цената на този екземпляр като втора ръка е около 60 000 евро, а като нов е над половин милион лева или 279 690 евро. Каишката за модела в оригинал е изработена от кафява кожа, но Ветко Арабаджиев я е сменил с черна. Освен изумително скъпия часовник на Ветко, на снимката се вижда и ръкавела на ризата му, който също е доста любопитен. Той представлява череп с кръстосани кости от типа „Веселия Родъжър”, изобразяван на пиратските знамена. Най-вероятно е изработен от платина, или от бяло злато.   Синът Вълчо Вълчо Арабаджиев-Син бе освободен от ареста, но засега няма да може да кара фамилното „Бентли”, което е задържано заедно с „Ролс Ройс”-а и още 4 скъпи лимузини. Късно вечерта в неделя след 5 часа заседание при закрити врата спецсъдът пусна от ареста Вълчо Арабаджиев срещу 20 000 лева гаранция. Съдия Вилислава Ангелова се мотивира, че нямало опасност младежът, който е обвинен за пране на пари, да се укрие или да извърши други престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.03", "title": " Шефът на комисията „Антикорупция” Пламен Георгиев пред „Труд”: Правим пълна ревизия на имуществото на Арабаджиеви\t\t\t"}
{"url": "https://trud.bg/%d0%b5%d0%bf%d0%b8%d0%b7%d0%be%d0%be%d1%82%d0%b8%d1%87%d0%bd%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%bf%d1%80%d0%b5%d0%bf%d0%be%d1%80%d1%8a%d1%87%d0%b0-%d0%bb%d0%b8%d0%ba/", "text": "Във връзка с установеното огнище на болестта Африканска чума по свинете, Областната епизоотична комисия в Стара Загора препоръча на собствениците на нерегламентирано отглеждани прасета в 36 села от областта да ги унищожат. Кметовете на населените места, които са в 10-километровата зона около промишлените свиневъдни обекти, съвместно с регистрираните ветеринарни лекари тябва да разяснят, че в тази зона започва прилагане на изискванията описани в Закона за ветеринарномедицинската дейност в: „Чл. 139. (1) Забранява се:  1. (изм. – ДВ, бр. 14 от 2016 г., в сила от 19.02.2016 г.) отглеждането, придвижването или транспортирането на животни, на които не е извършена официална идентификация, и на животни, на които не са изпълнени мерките, предвидени в програмата за профилактика, надзор, контрол и ликвидиране на болести по животните и зоонози;“ и съответно мерките по прилагането им по: „Чл. 139а. (Нов – ДВ, бр. 84 от 2007 г., изм., бр. 7 от 2013 г.) (1) (Изм. – ДВ, бр. 14 от 2016 г., в сила от 19.02.2016 г.) При установяване на нарушение по чл. 139, ал. 1, т. 1, 2 и т. 4 – 9 официалните ветеринарни лекари незабавно уведомяват писмено директора на съответната ОДБХ, който издава разпореждане по образец за отнемане на животните в полза на държавата или умъртвяването им на място и насочването им за обезвреждане в обект за обезвреждане на странични животински продукти.“ Разумно е собствениците на нерегламентирано отглеждани прасета да пристъпят към тяхното клане, с цел намаляване на популацията и съответно вероятността за поява и разпространение на болестта Африканска чума по свинете, препоръчват от епизоотичната комисия. Списък с населените места в 10-километровата зона около промишлените свиневъдни обекти:", "date": "2018.09.03", "title": " Епизоотичната комисия препоръча ликвидация на прасета в 36 села в старозагорско"}
{"url": "https://trud.bg/21-%d0%b3%d0%be%d0%b4%d0%b8%d1%88%d0%b5%d0%bd-%d1%83%d1%81%d1%82%d1%80%d0%be%d0%b8-%d0%b3%d0%be%d0%bd%d0%ba%d0%b0-%d1%81-%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d1%81%d0%be/", "text": "Младеж е задържан в столицата след преследване от полицаи, съобщиха от МВР. Към 3.45 часа вчера, на кръстовището на бул. „Ломско шосе“ и ул. „Лазарица“, 21-годишен от София, шофирал лек автомобил „Ауди”, не се подчинил на полицейско разпореждане и не спрял на подадения от автопатрул от Девето РУ-СДВР сигнал със стоп палка за спиране. Водачът продължил да шофира по ул. „Гайдарче“, което наложило униформените да го последват с полицейския автомобил и не след дълго да го спрат и задържат. 21-годишният е бил задържан първоначално за 24 часа, повдигнато му е обвинение по чл.270, ал. 1 НК, след което срокът на задържането му е удължен до 72 часа. След изтичането й, ще бъде изготвено искане за вземане спрямо него на мярка за неотклонение „задържане под стража“. По случая е образувано досъдебно производство под наблюдението на Софийска районна прокуратура.", "date": "2018.09.03", "title": " 21-годишен устрои гонка с полицията в София"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b0%d0%b1%d0%b2-%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%bf%d1%80%d0%b5/", "text": "През изминалата събота и неделя АБВ събра младежките си структури от цялата страна в Бургас. Точно преди началото на политическия сезон младежите от партията обсъдиха политически решения, които засягат пряко демографската криза и енергийната карта на страната. Какво следва от оставките в кабинета и защо АБВ поставя въпроса за лява коалиция преди евроизборите? Разговаряме с лидера на партията Румен Петков. – Прогнозата ви за оставката на вътрешния министър Валентин Радев се сбъдна, господин Петков. До тук ли ще спре ремонта на кабинета или да очакваме и още смени на министри? – Преди два месеца и половина, когато избиха скандалите около избягалите затворници и когато така и не стана ясно точно технологично как е извършено двойното убийство в Ботевград, тогава от АБВ прогнозирахме, че той няма да устиска на поста повече от месец и половина, както и стана, разбира се. Тогава пак казах, че БСП на практика го спаси с внасянето на вота на недоверие. Тази оставка е много закъсняла на фона на другите две, защото оставките на Ивайло Московски и Николай Нанков казват следното: Ние можем да носим политическа отговорност и искаме хората да са убедени, че отговорността е наша. Което не съм убеден, че е съвсем така, защото част от причините за инцидента край Своге са тесния път и пътната настилка. Затова и ние, от АБВ, настояваме да се направи ревизия и оценка на всички нови пътни съоръжения, строени през последните години. Президентът Радев излезе и със завидна лекота обяви, че пътното строителство в България е мафиотски бранш – доста крайно изказване. Неслучайно Камарата на строителите реагира много остро и в случая обосновано на тези му думи. Но ако не се направи много сериозна експертиза на пътните настилки, такъв тип внушения ще имат почва и спекулациите на тема качеството на строителството ще продължат. Декларираното носене на политическа отговорност, ако не бъде съпътствано от подобен тип ефективни действия, всъщност нищо не се е случило. Ще сменим Иванов с Петров, но какво от това? Когато през есента на миналата година от АБВ прогнозирахме, че непосредствено след европредседателството ще има много сериозни рокади в кабинета, никой не поиска да чуе нашия анализ, а той беше мотивиран с провалите в няколко сектора в политиката, на първо място разбира се в сектор сигурност и обществен ред. Разбира се, има нерешени въпроси в министерството на икономиката, има система от грешки и непоследователна политика, които предполагаха такъв тип смени и мисля, че те няма да спрат до тук. Вторият голям взрив е заложен и е видим от обществото – коалиционният партньор т.нар. Обединени патриоти, защото там става дума за всичко друго, освен за патриотизъм. Затова мисля, че напрежението в управленския формат ще продължи и то ще избива в различни направления. – През уикенда събрахте младежките структури в Бургас на национален форум. Как АБВ започва политическия сезон? – На националната конференция бяхме с президента (2002-2012) Георги Първанов, с Ивайло Калфин и трябва да Ви призная, че тримата сме силно респектирани от атмосферата, готовността и способността на АБВ-младежи да правят политика. Те очертаха четири направления в своята работа – намиране на решения на демографската катастрофа, в която се намира нацията и то много солидни предложения. Стимулиране на раждаемостта на заинтересовани и грижливи родители, финансов стимул за третото дете, намиране път за връщане в живота на тези около 300 000 младежи, които нито учат, нито работят. На форума видяхме един заряд, които ни кара да се чувстваме оптимисти не само за бъдещето на АБВ, но и за бъдещето на политиката в България. Защото основното мото на АБВ-младежи е „Оставам в България, работя за Родината“ не е куха фраза, а нещо, което е осъзнат избор. И аз мисля, че ако това го покажем на обществото, България само ще спечели. – Подобни тези има застъпени и във „Визия за България“ на БСП. Прегледахте ли документа? Готови ли сте да го дебатирате с бившите си съпартийци? – Аз мисля, че първата голяма крачка, която трябва да направи левицата е незабавен, непосредствен диалог за намиране на силно решение за предстоящите евроизбори. Мисля, че БСП в своята самота и изолиране включително и на сегашните партньори във формата, с който участват в народното събрание, не просто губи, а създава усещане за безалтернативност на ГЕРБ. – Подавате ръка на Корнелия Нинова? – Ние, от АБВ, никога не сме си прибирали ръката към партиите от левицата и от центъра. Друг е въпросът, че в БСП като че ли няма готовност и нагласа за такъв тип диалог, който да бъде ефективен и преди всичко публичен – пред очите на обществото и чрез който да се намери политическото решение, от което се нуждае България. А от това печели ГЕРБ. Иначе прегледах „Визия за България“ – не мога да кажа нещо ласкаво за материала. Притеснен съм, че в него няма нищо за енергетиката, няма за развитието на ядрената енергетика. Няма нищо и за развитието на младите хора у нас, а кооперативното движение е оставено съвсем настрани. Но това е един, както разбираме много първоначален материал, по който ние сме готови да говорим. Нещо повече, ние, от АБВ, сме изпратили на всички парламентарни групи конкретни предложения за решения и в сферата на демографската политика, и в сферата на енергетиката, и в проблема със задържането на младите хора в страната. Този диалог може да бъде реализиран и за този диалог ние сме готови. – Да очакваме ли лява коалиция за евроизборите? – Аз не съм прекален оптимист. Аз декларирам готовността ни да участваме в такъв тип разговори, в които трябва да се намери солидно и сериозно решение, а не такова, което да удовлетворява партиен или персонален интерес, защото с подобен подход резултатът ще бъде катастрофален. – Обект на безпрецедентно разследване е един от хотелите, който посрещна най-важните гости на европредседателството ни… – Не един. Беше хотелът, който беше основен домакин на европредседателството ни. От това, което виждам, считам, че прокуратурата трябва да бъде поздравена, защото това е една добре подготвена акция, много добре реализирана и лишена от онази нездрава показност, на която сме били свидетели през различни периоди от време. Поне от това, което се показва на обществото, се показва много сериозен доказателствен материал. Което пък означава добре свършена предварителна работа. Дълбоко мое принципно професионално убеждение е – да оставим органите на реда да си свършат работата, защото по този начин ще покажем две неща – първо, че няма недосегаеми и второ – това, че става дума за ключов обект по време на българското европредседателство е повод там да не се работи. Т. е. това, в което е била обвинявана България в големи периоди от време, би трябвало още веднъж да стане ясно, че е кухо обвинение, което служи на част от нашите партньори като вътрешен аргумент за решаване на вътрешнополитически битки. Ако помните, преди десетина години в Германия цялата кампания мина на темата влизането на България и Румъния в Европейския съюз. Знам го, защото съм ходил и в Бундестага на разговори, срещали сме се с всички парламентарни групи, същото беше и във Великобритания. И когато им извадиш и им покажеш аргументите си като държава и като институция – нещата се променят. В случая мисля, че трябва да оценим по достойнство работата на прокуратурата и да дадем възможност без излишни спекулации да се свърши необходимото. – Като споменахте Германия – периодично у нас се поставя въпроса кога и възможна ли е въобще широка коалиция между леви и десни партии? – Тогава, когато има разум и когато всички са готови да поставят националния интерес над тяснопартийния. Мисля, че в този момент, в днешната ситуация в народното събрание не е възможно, поради спекулацията с ценностите. Аз го казах – не е нормално да се катериш към властта по труповете на трагично загинали хора. И то забравяйки, че е имало такива трагични събития и в периоди, когато ти си носил цялата отговорност за властта. Второ – не е нормално след всяка трагедия първата приказка да е „оставка на всички“. Вотът на недоверие в сектор сигурност на БСП беше пълен провал, защото той само заглуши убийството на 4800 животни в Странджа. Тогава също бяхме свидетели на една грозна спекула да гушкаме възрастни женици (снимки на председателя на БСП Корнелия Нинова как е прегърнала баба Дора бяха публикувани от пресцентъра на партията, б.р.), върху чийто живот се посегна, защото тези животни са техния живот и тяхното бъдеще. Но след като бяха затрити животните по един безпардонен начин, всички бяха забравени. Днес никой вече не се сеща за трагедията, която изживява и ще изживява Странджа още десетки години. Когато от АБВ предупредихме, че тази ограда, която се гради с Румъния е глупотевина, която няма да спре чумата по свинете, както и че незабавно трябва да се възстанови Националната ветеринарно-медицинска служба, тогава разни дейци от институциите излязoхa да обясняват, как оградата е решила въпроса. Оказа се, че не е. Тук е големият въпрос за спекулативното, грозното поведение на присъстващите в парламента – на експлоатацията на човешката трагедия и загърбването и впоследствие и оставянето на тези хора в собствените им ръце. За съжаление само ние, от АБВ, можем да кажем „бяхме прави“, но това няма да върне животните, които избиха на хората. – Каква зима ни очаква? – Като анализираме какви ще бъдат цените на газта, тока, парното сигурно много от нашите сънародници ги очаква студена зима. Казвам го с болка, защото този въпрос не стои в парламента. Защото народното събрание не дискутира това, което ги очаква най-бедните ни сънародници след скачането на цените, а то е неизбежно. И аз се плаша и го казвам искрено, че този въпрос пак ще бъде спекулантски овъргалян в парламента и няма да се търси национално отговорното решение. Но от друга страна съм убеден, че ще бъде една много гореща политическа зима, защото предизвикателствата са огромни. Правителството и народното събрание трябва да намерят решението „Белене“, трябва да намерят решение за гарантиране мястото на България в газопреносната мрежа на Европа. От АБВ ще подкрепим с всички сили и средства настояването на АБВ-младежи в следващия европарламент представителите на България да кажат ясно край на двойните стандарти в ЕС, сваляне на санкциите и активен диалог с Русия и резултатна политика в борбата с тероризма. Следващите евродепутати на България трябва да престанат като са в България да говорят как санкциите трябва да отпаднат, а в Брюксел да мълчат. Не може за Германия тръбата на Северен поток 2 да е икономически проект, а в същото време за България да се казва, че е зависимост. Ние си искаме директната доставка на газ от производителя – от Русия, ние не искаме да купуваме руска газ от Турция. На нас не ни трябват посредници. По този начин България ще гарантира и европейския интерес. А той предполага Европа да купува директно газ от Русия. Обществото трябва да знае поименно от Радан Кънев до Иван Костов, че „заслугата“ е тяхна ние да плащаме на Турция руския газ. Видяхме как Меркел защити националния интерес, така както всеки български политик трябва да го прави като защитава българския интерес, а не като ходи да приказва глупости, които после плаща българския народ. – В същото време Германия е настояла да приемаме мигранти обратно по примера на Грърция. Премиерът проведе напрегнат разговор с канцлера Меркел… – Според мен българският премиер, правителство и ГЕРБ трябва да благодарят на БСП за услугата, която им направиха с декларацията за бежанците, гласувана в парламента. По-слугинажно поведение на опозиция никъде няма. Да вкараш в народното събрание решение да не приемаш мигранти, при положение, че това не е работа на народното събрание, а е работа на правителството, всъщност това е най – сърцераздирателния акт на слугинаж към ГЕРБ. И според мен премиерът Борисов е обяснил на канцлера Меркел, че народното събрание му е забранило да приема мигранти. Така че, аз не виждам напрежение у премиера Борисов, виждам доволство, което не ме изпълва с усещане за бъдеще на БСП в този парламент. Такъв тип слугинаж е вреден и институционално. Не може БСП да се грижи юнашки за комфорта на премиера Борисов, а да считаме че в същото време иска да го сваля от власт. Нашият гост  Румен Петков е роден на 23 юни 1961 г. в Плевен. Бил е кмет на родния си град, министър на вътрешните работи, три мандата народен представител. Един от съучредителите на партия АБВ. От третия конгрес на АБВ на 19 май тази година е председател на партията. Семеен, с двама сина.         ", "date": "2018.09.03", "title": " Председателят на АБВ Румен Петков пред „Труд“: БСП се грижи юнашки за комфорта на Борисов\t\t\t"}
{"url": "https://trud.bg/%d1%81%d0%b0%d1%89-%d0%bf%d1%80%d0%b0%d0%b2%d1%8f%d1%82-%d0%ba%d0%b0%d0%ba%d0%b2%d0%be%d1%82%d0%be-%d1%81%d0%b0-%d0%bf%d1%80%d0%b8%d0%bd%d1%83%d0%b4%d0%b5%d0%bd%d0%b8/", "text": "Луднали са политици, банкери и медии в Щатите Тези дни президентът на САЩ Доналд Тръмп сравни разследването на специалния прокурор Робърт Мълър за руска намеса в американските избори с „маккартизъм от най-лошия вид“ и го нарече „новобранец“ в сравнение с Джоузеф Маккарти. Този сенатор републиканец, мрачен герой от времето на Студената война, през 50-те години беше оглавил кампания „Червения страх“срещу всеки заподозрян в симпатии към комунизма. Луднали са политици, банкери и медии в Щатите в навечерието на изборите в Конгреса. Русия вече била мобилизирала многобройна хакерска войска за фалшифицирането им, обилно пръскала „новичок“ върху американската демокрация. И не била сама в туй пъклено дело, пудрят либерал-демократичните сили мозъците на избирателите, ами Иран, Северна Корея и особено Китай размахвали кирки да я подкопаят. Руският президент Путин тези дни беше почетният гост на сватбата на външната министърка на Австрия, после в замъка Мезеберг в Германия се срещна неофициално с канцлерината Меркел. Сондажите показаха, че 51% от немците считат, че санкциите по отношение на Русия трябва да бъдат снети, 34% са против. 81% искат Ангела Меркел да съдейства на Владимир Путин, за да се решават по-ефективно проблемите на световната политика, само 10% – не щат. Само за кратко време един политик може да върви срещу такива проценти, продължи ли – отива си дори в условията на силно външно контролирана либерална лъжедемокрация. От санкциите срещу Русия страните от ЕС губят близо 20 пъти повече, отколкото губят САЩ. Много повече от американците ще губят европейците и от евентуалното присъединяване към санкциите спрямо Иран. По всичко личи, Вашингтон в императивна форма ще настоява пред ЕС за подкрепа на наказателни мерки и срещу Турция. Същото важи по отношение на възстановяването на Сирия и всякакви други печеливши проекти. За да печелят фирмите на САЩ, трябва да губят европейските, това е днешната линия на Вашингтон. Груб, циничен натиск, но това могат, принудени са това да правят. И ще продължават да натискат, докато Брюксел или по-вероятно група европейски страни не пресметнат, че загубите от скъсването с американския курс не надхвърлят ползите от него и не се опънат твърдо.  Изключително трудно е на този етап да се откачат от зависимостта си от САЩ, от създадения след световната война финансово-икономически модел. Тъй като не просто са свързани, ами направо за завинтени и занитени в него. Чрез ЦРУ и други свои спецслужби Вашингтон контролира движението дори на дребни финансови потоци и търговски операции на конкурентите си по света, особено на страните от ЕС. Всичко има край, естествено. Чрез свирепото налагане на санкции на десетки държави, на глоби на чужди банки и фирми за милиарди по най-малък повод, а често без такъв, напълно обезсмислят свободната конкуренция. А как иначе да бранят благодатната си хегемония! Пределно ясно е, че тази политика не може да се води дълго, ускорено се губи доверие. Неизбежно такива практики ще подтикнат големия брой потърпевши към координирано и разнообразно противодействие. Китай и Русия несъмнено имат общ замисъл в тази посока, внимателно събират около себе за организиран отпор и други обекти на американската агресивност. Според Пентагона „Пекин скоро ще има триадата за ядрени носители на земята, по морето и във въздуха и „вероятно“ отработва нанасяне на удари по САЩ и техни съюзници“. Китай остро протестира и призова Вашингтон да „се откаже от менталността на студената война“ и да не разиграва картата за „китайската военна опасност“. Ще продължат обаче, не могат иначе. Вече засилват и икономическия натиск, въвеждат санкции, заплашват с още по-болезнени. Пекин има немалки възможности, както огледално да отговаря на ударите самостоятелно, така и да прилага оригинални разработки, привличайки и други играчи. Във „Файненшъл Таймс“ тези дни писаха: „САЩ не могат да сдържат марша на Китай към глобална техническа доминация“. Знаят го във Вашингтон, долавят и други страшни тенденции откъм Поднебесната, но упорито го играят Гневния чичо Сам. За Русия отдавна се знае, че е единствената държава, способна благодарение на ядрения си потенциал да унищожи САЩ. Знае се още, че със санкции е почти невъзможно и да се свали нежелан режим. През последните 70 години са налагали санкции и глоби на над 70 държави, но без интервенция не са постигали почти нищо трайно. Куба, Либия, Ирак, Иран… Единствената надеждица е появата в Русия на някой нов интернационалист от сорта на Ленин или Горби, но засега не става. Кремъл и Путин действат по принципа „поддай се, за да победиш“. Не заплашват, със сдържани протести посрещат дори най-необоснованите санкции и очернящи кампании. Не отказват преговори дори и да е ясно, че ще са безплодни. Дългият исторически опит е доказал, че който пръв нападне, почти винаги накрая губи. Оставят чичо Сам да бучи и жестикулира сърдито, да бърчи вежди и размахва „томахавки“, като в отговор миролюбиво му показват своите военни ефективи. Налаганите икономически санкции са болезнени, но носят и редица ползи. Путин при срещата с Меркел несъмнено е предложил активно финансово-икономическо участие в Сирия на ЕС, в който Германия играе много важна роля. И други неща е предложил. А външният й министър Хайко Маас предложи в „Ханделсблат“ да бъде създадена собствена европейска система за трансгранични плащания, която да позволи търговията с Иран. Както и да се създаде Европейски валутен фонд. Сега това е само юнашка поза, Маас не е Меркел, думите му не тежат много, но призивът за финансова автономия от САЩ е симптоматичен за ЕС. Като се погледне под политическите вихрушки и пропагандната шумотевица, добре се вижда икономическият причинно-следствен комплекс. Превърнали се след двете световни войни в свръхсила и след разпадането на СССР в световен хегемон, САЩ обективно вече не могат да поддържат този си статус. Без него все по-очевидните перспективи са две: бързо сриване с разпад на англо-американската империя или поетапен спад до една от няколкото велики държави. Към второто се стреми Доналд Тръмп, към първото води инатът на враговете му. Битката вътре в страната е безмилостна, тъй като залозите са огромни, а възможните последствия са с фатален характер. Президентът не е всесилен, враговете му доминират в конгреса, в медиите, сред интелектуално-духовните елити и лобистките кръгове, имат и по-голям финансов ресурс. При липса на политическа гъвкавост и алтернативи за маневри в сблъсъка с икономическите конкуренти, неолибералната съпротива срещу каквото и да било оттегляне от хегемонията в света днес е трудно преодолима. Според експерти годишно само от качеството на долара като резервна световна валута САЩ извличат близо един трилион печалба. Без комфортното печатане на долари губят извънредно лютата битка за природни ресурси. Десетки милиарди им влизат от произволно налагани глоби, чрез санкциите наляво и надясно имат огромни конкурентни ползи в икономиката и търговията. Хегемонията все още им позволява да правят и имат всичко това в разрез с международното право и в драстични нарушения на подписани договори. Значителни ползи извличат от подривна дейност чрез секретните си служби, мощния контрол над традиционните медии и новите през интернет. Цензурирането в тях на нежелани, дори за дреболии, автори и материали става практика. Обаче действията раждат противодействия и промените обективно стават неизбежни. Китай и Турция ги атакуват през СТО, вероятно САЩ ще я напуснат, както стана с ЮНЕСКО, както все по-силно се дърпат от ООН и НАТО, а вече рушат и създадения по тяхна схема ЕС. Изчезват и последните остатъци от „благосклонната глобална хегемония“, при това е обезсилен и „световен полицай“, раздаващ правосъдие и въвеждащ планетарен ред. Много са обаче потърпевшите, желаещите възмездие. Най-големият досега военен бюджет от $716 млрд, може да насърчи за кратко чрез ВПК икономиката, обаче конкурентите от Русия и Китай завземат все повече пазари за оръжия. Бюджетът нито ще укрепи влиянието на САЩ в света, нито ще осигури „поддържане на мира с помощта на сила“. Няма начин да спечелят голяма война. Нямат и време за маневри. Напрежението в страната расте, студената война е вътре в западния свят. „Четвъртата технологична революция“ няма да се извърши само в САЩ. Биткойните напредват срещу долара, пекат се нова резервна валута и независима SWIFT система. Иде времето на безплатните и извън монопола на американците свободни информационни мрежи. Затова в САЩ е доста по-вероятно да победи линията „Отново да станем велика държава“!                    ", "date": "2018.09.03", "title": " САЩ правят, каквото са принудени\t\t\t"}
{"url": "https://trud.bg/%d0%b3%d1%80%d1%83%d0%b1%d0%b8%d1%8f%d1%82-%d0%be%d0%bf%d0%b8%d1%82-%d0%b7%d0%b0-%d0%b5%d0%ba%d0%b7%d0%b5%d0%ba%d1%83%d1%86%d0%b8%d1%8f-%d0%bd%d0%b0-%d0%b5%d0%b4%d0%b8%d0%bd-%d0%b1%d1%8a%d0%bb%d0%b3/", "text": "През юни 2018 година съдът оправда акад. Ваньо Митев и проф. Алексей Алексеев. Над 220 документа на 90 страници, секретна папка от досъдебното производство и разпит на 21 свидетели разбиха напълно доводите на Софийска градска прокуратура Въпреки че достигнаха внушителен брой, проверките в МУ-София продължават На 07.06.2018 г. Софийски градски съд (СГС), наказателно отделение (НО), 7-и състав с председател съдия Милен Михайлов оправда акад. Ваньо Митев и проф. Алексей Алексеев по повдигнатите обвинения от Софийска градска прокуратура (СГП). Съдия Михайлов накратко синтезира мотивите, без да чете. В медиите този синтез не бе отразен, а бе съобщено че до 1 месец ще излязат писмените мотиви по нашумялото дело. Оправдателната присъда бе представена от bTV и „24 часа“, медиите най-активно атакували акад. Митев като, виждате ли, той ощетил Медицинския университет-София (МУС) с над 1 милион лева, прокуратурата му иска 6 години затвор, но съдът го оправдава. Неприятно внушение имаше по адрес на съдебния състав от рода на „Ние ги хващаме, те ги пускат“. След излизането на „Мотиви“ обаче коментар от медиите не последва. На 90 стр., на базата на двадесет тома материали с над 220 документа, одитния доклад на МОН и секретна папка от досъдебното производство, 57 документа от съдебното производство, разпит на 21 свидетели на прокуратурата и подробните показания на двамата подсъдими, съдът разбива напълно доводите на СГП. Предисловие През месец септември 2016 г., в следствие на поръчков одитен доклад на МОН с министър Меглена Кунева, започна масирана, отлично съгласувана и координирана атака срещу МУС и в частност бившия му ректор акад. Ваньо Митев. Кунева хвърли срещу тях „цялата държавна мощ“ с цел компрометиране на акад. Митев, осуетяване на общото събрание на МУС на 12 октомври 2016, което свали проф. Вихра Миланова, и блокиране назначаването на новоизбрания ректор и за това подведе и активира СГП, която мълниеносно повдигна обвинения срещу Ваньо Митев, а по-късно и срещу Алексей Алексеев – уволнения главен секретар на МУС. След като ВАС не се подаде на невероятния натиск и отсъди в полза на МУС относно законността на свикване на Общото събрание на МУС, тандемът Миланова-Кунева буквално съсипа този най-богат и реномиран университет в България с всички възможни проверки. Сега, 2 години по късно, проверките все още продължават, въпреки че достигнаха внушителната цифра 32! Според Комисията за предотвратяване и установяване конфликт на интереси (КПУКИ) са излезли 104 публикации в националните медии и 12 в регионалните. Въз основа на голям фактически материал КПУКИ на два пъти оправда акад. Ваньо Митев, за което писа само „Труд“. През 2017 г. вестникът направи самостоятелно разследване на казуса с МУС и акад. Ваньо Митев и публикува поредица от статии и интервюта по нашумелия мегаслучай. Решение PC-004-16-001/12.01.2017 на КПУКИ в „Труд“, януари 2017 г.;   5 юни 2017 г.;  , 14 юли 2017 г.;  , 24 юли 2017 г.;   02.08.2017 г.; , 03.08.2017 г.;  , 29 август 2017 г.;  , 13 ноември 2017 г. Година по-късно със задоволство отбелязваме, че нашите заключения се покриват напълно с мнението на СГС, чиито мотиви за оправдателната присъда излязоха неотдавна. „Труд“ подробно се запозна с мотивите от 90 стр. Ще ги изложим максимално сбито. Тъй като акад. Ваньо Митев има едно обвинение за извършителство, а останалите са за липса на контрол на действията на главния секретар на МУС проф. Алексей Алексеев, ще започнем с въпросното обвинение. Според СГП акад. Митев е сключил неизгодна сделка, назначавайки адв. Евелина Стоева-Димитрова и адв. Иван Арнаудов на граждански договор за по 600 лв. месечно, като с това е причинил значителна вреда на МУС в размер на 28 800 лв. за период от 2 години. Това бе широко огласено от медиите и повтаряно непрекъснато, даже след произнасяне на оправдателната присъда. Какви са фактите: МУС е поддържал двама юристи на щат и един на граждански договор (1600 лв. на месец). Към датата на сключване на договора (29.09.2014 г.) МУС разполага само с един юрист на щат, на другия му тече предизвестие за напускане, а на юриста на граждански договор същият му е прекратен. Така, на мястото на юриста на граждански договор, получавал 1600 лв., са назначени двама топ юристи за обща сума 1200 лв. на месец. Ето мотивите на СГС: „Не е налице и твърдяната от прокуратурата вреда в размер на 28 800 лв., доколкото при съпоставка между постигнатите финансови резултати и заплатените хонорари се установява значителен превес на финансовите ползи за МУС в сравнение с разходите, направени по процесния договор. Нещо повече – от свидетелските показания беше установено, че преди сключване на този договор е действал друг договор с един адвокат за сумата от 1600 лв. месечно, поради което наемането на двама адвокати за сумата от 1200 лв. се явява още веднъж значително по-изгодно за Университета – стр. 88“. Интересно е и мнението на СГС на стр. 89 по отношение на договора на Вихра Миланова за 69 999 лв., сключен след подсъдимия Митев, за което писа „Труд“ през 2016 г. и 2017 г.: „По отношение на оплакванията на защитата, а и на самите подсъдими, че договори, аналогични на процесните, за които им е повдигнато обвинение, са сключени и от проф. Миланова, ректор на МУС след подсъдимия Митев, то този въпрос е правноирелевантен, доколкото липсва обвинение за този договор. Защо прокуратурата е счела да повдигне обвинение за сключения от подсъдимия Митев договор, но не и за сключения от проф. Миланова договор със същите страни и предмет, е въпрос който би следвало да бъде отправен към прокуратурата“. Към прокуратурата може да се отправи и друг въпрос: Защо, изчислявайки „щетите“ от 28 800 лв. за 2 години от 29.09.2014 г., приписва на акад. Митев и периода след 14.04.2016 г., когато ректор е била проф. Миланова? Както ще видим по – надолу, към прокуратурата могат да се отправят и много други въпроси, на които тя не може да даде смислен отговор. Що се отнася до нуждата от юридическа помощ, СГС на стр. 87 заключава: „В тази връзка именно ръководството на МУС е било компетентно да прецени как да осигури тази помощ – дали чрез разкриване на нова щатна бройка за юрисконсулт или чрез ангажиране на адвокати по договор“. Какво са свършили двамата адвокати: „От представените доказателства съдът установи и обстоятелството, че в резултат на сключените договори за правна помощ, адв. Арнаудов и адв. Димитрова са обжалвали Ревизионен акт № МТД-РД-01-07-76/03.11.2014 (…), а с решение № 6576 от 29.10.2015 г. АССГ е отменил ревизионния акт в обжалваната част, като по този начин задълженията на МУС са намалели с 710 782,94 лева. ВАС решава делото в полза на МУС, като задължава Столична община да възстанови авансово изплатените от МУС суми в размер на 1 776 957 лева – стр. 44“. „Труд“ няма да цитира големия обем юридическа работа свършена от адв. Арнаудов и адв. Димитрова, за което са предоставени писмени доказателство при това сборно за 1200 лв. на месец! Договорът сключен с тях от акад. Митев се явява блестящо управленско решение, донесло огромни приходи за МУС и само СГП видя щета в това. Останалите „престъпления“ са извършени от главния секретар проф. Алексеев, неконтролиран от ректора акад. Митев: Закупуването на знаменитият джип „Рейндж Ровър“. На мястото на отишлия за скрап 17 годишен „Фолсфаген“, МУС закупува високопроходим автомобил – покупката е инкриминирана от СГП. Мотивите на СГС са „…съдът прие, че към инкриминираната дата 30.07.2014 г. МУС не е разполагал с високопроходим автомобил (…), автомобилът е бил редовно използван за нуждите на университета, което още веднъж сочи за нуждата от закупуването му (…) закупеният автомобил изцяло попада в рамките на отпуснатия бюджет (…) подписването на процесния договор е било в резултат от взетото решение на ректора и в изпълнение на решението по бюджета на Академичния съвет (…) Не е налице според настоящия състав и твърдяната от прокуратурата вреда в размер на 177 108 лв. за МУС, доколкото закупеният високопроходим автомобил е станал част от патримониума на Университета, като по този начин е увеличил материалните активи на МУС със стойността на автомобила (…) Ето защо съдът не споделя становището на прокуратурата, че е настъпила посочената от СГП вреда, доколкото тази сума не е разходвана в чужд интерес, а в интерес на МУС, а процесният автомобил е получен от МУС на 08.12.2014 г. съгласно Приемо-предавателен протокол и е станал част от автомобилния парк на учебното заведение – стр. 57-58“. Нароченият от СГП джип има нерадостна съдба – след като е возил трима ректори на МУС и навъртял повече от 100 000 км, той е откраднат, а застрахователите възстановяват щета на МУС от 104 000 лв. „Труд“ вече писа, че и други ректори притежават джипове, даже марка „Мерцедес”. По времето, когато акад. Митев закупува процесния автомобил, друг медицински ректор купува 5 леки автомобила, 2 товарни и някоя и друга яхта, други университети закупуват за нуждите си до 3 автобуса и т.н., неща добре известни на МОН и прокуратурата, но правилно неинкриминирани. Как обаче СГП ще обясни инкриминирането на покупка на кола на най-богатия университет в България с един от най-бедните автомобилни паркове? Инкриминирането на 2 договора на проф. Алексеев с адв. Димитрова и адв. Арнаудов, касаещи разработки, свързани със стратегическото развитие на МУС, будят пълно недоумение. „В тази връзка съдът намира, че Държавата, в лицето на прокуратурата не разполага с правомощия да се намесва в автономните решения на Висшите училища, които касаят тяхното организационно и академично развитие“ – стр. 59. „В тази връзка идеите на ръководството, свързани с организацията на МУ-София, са изцяло от компетентността на органите на висшето учебно заведение и Държавата в лицето на Прокуратурата изначало няма право да ги преценява по целесъобразност – стр. 61“. Продължение очаквайте в следващия брой на „Труд”            ", "date": "2018.09.03", "title": " Грубият опит за екзекуция на един български академик\t\t\t"}
{"url": "https://trud.bg/23-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%bf%d0%be%d0%bb%d1%83%d1%87%d0%b8-%d1%83%d0%b1%d0%b8%d0%b5%d1%86%d1%8a%d1%82-%d0%bd%d0%b0-7-%d0%b3%d0%be%d0%b4%d0%b8/", "text": "23 години при строг режим ще трябва да прекара в затвора убиецът на 7-годишната Дамла. Това реши състав на Окръжния съд в Кърджали. Заседанието бе водено по съкратената процедура, след като обвиняемият за зверското деяние   и обстоятелства в обвинителния акт. По този начин и присъдата му бе редуцирана с една трета. След изчитане на наказанието родителите на жертвата бяха шокирани, а съдебната зала се огласи от викове „Смърт!“. Кръвнината, която ще трябва да плати 26-годишният убиец на майката и бащата на детенцето, както и неговата баба, е в общ размер на 400 000 лева, съобщи  . „Не знам какво да кажа! Няма как с думи да изразя, това което е в мен!“ – това пък бяха последните думи на призналия се за виновен убиец на 7-годишното момиченце. Той влезе в понеделник сутринта в съда в Кърджали под засилена охрана и с белезници. Присъдата бе изчетена в 14 часа. Родителите на убитото детенце-Седат и Гюнер Муса, както и баба й Гюркие Хасан бяха конституирани като частни обвинители. Те поискаха кръвнина в общ размер на 1 300 000 лева. От държавното обвинение поискаха доживотен затвор за убиеца, като с редукцията наказанието да бъде 29 години „лишаване от свобода“ при строг режим. Служебният защитник на Мехмед Хасан пък настоя за 23-годишна присъда, която да бъде намалена с 1/3. В хода на делото бяха разгледани веществените доказателства. Сълзи у роднините на Дамла предизвикаха вещите на убитото дете. Съкрушените родители видяха отново тиксото, с което е била облепена главата на момиченцето, както и ръкавиците на извършителя. Заедно с два презерватива, ключа за жилището на семейството, всички те са били изхвърлени от Мехмед Хасан в шахта в близост до блока, стана ясно в хода на делото. Зверското убийство бе извършено на 17 декември миналата година. Дни преди това Мехмед открил ключовете за жилището на леля си Седат Муса в своя автомобил и решил да се възползва. Във фаталната нощ майката на Дамла била на работа в завод край Кърджали. Жената карала извънредна смяна. 30 минути след полунощ първият братовчед на Дамла се промъкнал в жилището. Той обикалял стаите, а след като влязъл в спалнята детенцето се събудило. За да прикрие влизането си в жилището младият мъж убил момиченцето. Той го задушил с голи ръце, притискайки устата и носа му. След това увил главата и раменете с тиксо, след което напуснал дома. Присъдата може да бъде обжалвана пред Апелативния съд в Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.03", "title": " 23 години затвор получи убиецът на 7-годишната Дамла"}
{"url": "https://trud.bg/%d0%b2-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%8f-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82-%d0%be%d1%82%d0%ba%d1%80%d0%b8%d0%b2%d0%b0%d1%82/", "text": "Американският университет в България (АУБ) тържествено открива академичната година на 4 септември. Студентите ще бъдат приветствани от президента на АУБ д-р Стивън Съливан и специалния посланик на учебното заведение Росен Плевнелиев. В края на август АУБ беше домакин на Седмицата на ориентацията, която предшества учебния процес и приобщава новите студенти към живота в модерния кампус в Благоевград. Тази година интересът на студентите към получаване на престижно образование и двойна диплома (валидна както в Европа, така и в САЩ) бележи ръст с 30 на сто, а процентът на увеличение сред българските студенти е 58. От тази есен АУБ добави към академичното си портфолио „Психология“, която студентите ще могат да изучават като специалност или подспециалност в зависимост от техните предпочитания. В АУБ има новости и в преподавателския състав. Мари Елиът (САЩ) ще преподава в Департамента по журналистика и масови комуникации. Тя е част от творческия екип на редица филмови и телевизионни продукции като „Дневниците на вампира“, „Зомбиленд“ и др. Към същия департамент се включва и Джейсън Мърфи (Ирландия) с награди като документалист от фестивали в Европа и САЩ за филмите „Няма време за губене“, „Отворена присъда“ и „Поколение“. Магдалена Бернасяк (Полша) се включва като преподавател към департамента по политически науки. Магдалена е работила като старши научен сътрудник в European Trade Union Institute в Брюксел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " В Американския университет откриват учебната година с 30% повече студенти"}
{"url": "https://trud.bg/62-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d1%81%d0%b5-%d1%81%d0%b0%d0%bc%d0%be%d0%b7%d0%b0%d0%bf%d0%b0%d0%bb%d0%b8-%d0%b2-%d1%80%d1%83%d1%81%d0%b5%d0%bd%d1%81%d0%ba%d0%be%d1%82/", "text": "62-годишен мъж се самозапали в русенското село Николово тази сутрин, предаде БГНЕС. Сигналът е подаден в 08:20 часа на телефон 112. Съседи чули викове и излезли да разберат какво се случва. Като видели, че мъжът целият гори, веднага се притекли на помощ с няколко кофи с вода. Покрили го и с юрган, за да изгасят пламъците. На мястото е бил изпратен екип на Спешна помощ, за да откара пострадалия в болница. Оттам съобщиха, че състоянието му е критично, тъй като мъжът е с 95% изгаряния по цялото тяло. Вдишал е и дим, който е увредел белите му дробове и е поставен на апаратна вентилация. Направена е хирургична обработка и е започнало инфузионно лечение. Той е на постоянен мониторен контрол за следене на жизнените показатели. Дежурна оперативна група от Областната дирекция на МВР извърши оглед на мястото на произшествието. Предполага се, че е посегнал на живота си, тъй като изпаднал в депресия, след като бил съкратен от работа.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.03", "title": " 62-годишен мъж се самозапали в русенското село Николово"}
{"url": "https://trud.bg/%d0%bc%d1%8e%d0%b7%d0%b8%d0%ba%d1%8a%d0%bb%d1%8a%d1%82-%d1%87%d0%be%d0%b2%d0%b5%d0%ba%d1%8a%d1%82-%d0%be%d1%82-%d0%bb%d0%b0-%d0%bc%d0%b0%d0%bd%d1%87%d0%b0-%d1%89%d0%b5-%d1%81%d0%b5/", "text": "Русенската опера ще представи на 5 септември предпоследното заглавие от Фестивала „Сцена на вековете“ във Велико Търново – мюзикъла „Човекът от Ла Манча“. Заради метеорологичната прогноза и голямата вероятност от валежи спектакълът ще се играе от 21,00 ч..в Музикално-драматичен театър „Константин Кисимов“, вместо на откритата сцена в крепостта Царевец. Закупените билети важат за новата локация без презаверяване. Мюзикълът „Човекът от Ла Манча“ от Дейл Васерман, Мич Лий и Джо Дариън е създаден през 1965 г. Блестящата идея на Васерман е да ,представи романа „Дон Кихот“ чрез история за нейния автор, Мигел де Сервантес. Продукцията започва в Ню Йорк, но далеч от Бродуей. Със своята музика, вдъхновена от фламенкото, с идеята на авторите за театър в театъра, с режисьорският подход да се заложи на импровизационното начало с минимално използване на реквизит и костюми, “Човекът от Ла Манча” не звучи и не прилича на нито един Бродуейски спектакъл. От създаването си досега “Човекът от Ла Манча” има между 12000 и 18000 продукции по целия свят. В спектакъла на Русенската опера звездният Орлин Горанов и популярният актьор Мариан Бачев ще се превъплътят в образа на знаменития идалго и неговия верен оръженосец Санчо Панса. Диригент на мюзикъла е Ганчо Ганчев, режисьор -Борис Панкин, сценографията е на Иван Токаджиев, а хореограф – Боряна Сечанова  В постановката участва оркестър, хор и балет на Държавна опера-Русе. Последното заглавие в афиша на III Летен сезон на българските оперни театри „Сцена на вековете“ е балетът „Ромео и Жулиета“ по музика на Сергей Прокофиев, който танцова трупа „Арабеск“ ще представен на 15 септември от 19,00 ч. в Музикално-драматичен театър „Константин Киисимов“. Фестивалът „Сцена на вековете“2018 се провежда под патронажа на министъра на културата Боил Банов. Домакин на престижното събитие е община Велико Търново, а тазгодишното издание е носител на престижния лейбъл „Европа на фестивалите, фестивалите на Европа“ 2018-2019.", "date": "2018.09.03", "title": " Мюзикълът „Човекът от Ла Манча“ ще се играе в театъра в Търново вместо на Царевец\t\t\t"}
{"url": "https://trud.bg/%d1%81%d1%8a%d0%b4%d1%8a%d1%82-%d0%bf%d1%83%d1%81%d0%bd%d0%b0-%d0%bf%d0%be%d0%b4-%d0%b3%d0%b0%d1%80%d0%b0%d0%bd%d1%86%d0%b8%d1%8f-%d0%bd%d0%b0%d0%b4%d0%b7%d0%b8%d1%80%d0%b0%d1%82%d0%b5%d0%bb%d1%8f/", "text": "Пазарджишкият окръжен съд освободи срещу 10 000 лв. парична гаранция надзирателя от Пазарджишкия затвор, който на 30 август   след употреба на алкохол. Той беше докаран в съдебната зала при изключителни мерки да сигурност, предаде  .  Ако прокуратурата в 3-дневен срок не протестира решението, надзирателят трябва да бъде освободен, ако заплати гаранцията. Според прокуратурата безспорен факт е, че 46-годишният Георги Доков е бил доста пиян по време на инцидента. Четири момчета карали велосипеди, когато той връхлита 16-годишния Станислав Стоянов. Момчето било спряло в тревната площ отстрани на пътя. Колата на Доков криволичела по правия път. Според прокурора надзирателят имал множество пътни нарушения. По чудо не са пометени други две момчета, които били на метър от загиналия Станислав. Доков   дисциплинарно ден след произшествието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " Съдът пусна под гаранция надзирателя, който пиян уби 16-годишен колоездач в Пазарджик"}
{"url": "https://trud.bg/%d1%84%d0%b5%d1%80%d0%b8%d0%b1%d0%be%d1%82%d0%b8%d1%82%d0%b5-%d0%b2-%d0%b3%d1%8a%d1%80%d1%86%d0%b8%d1%8f-%d0%be%d1%81%d1%82%d0%b0%d0%b2%d0%b0%d1%82-%d0%bd%d0%b0-%d0%ba%d0%be%d1%82%d0%b2%d0%b0-%d0%b4/", "text": "Синдикатът на моряците и пристанищните служители обяви нова 24-часова стачка. На котва остават фериботи и кораби до сряда сутринта. И днес продължиха преговорите между синдикатите и работодателите без да се постигне споразумение за исканото увеличение на заплатите. Анулирани са всички фериботни връзки от гръцките острови. Туристите принудително ще останат до сряда, ако успеят да намерят места в първите фериботи след протестите, информира  . В същото време е прекратено и снабдяването със стоки към островите. За сега не се чувства липса на хранителни продукти, но ако стачката продължи е възможно и това да се случи. Стачката засегна не само туристите. Опашки от чакащи тирове има на всички гръцки пристанища. Все още няма изявление от работещите на пристанище Кавала дали ще продължат и утре да обслужват фериботите към остров Тасос, където почиват много българи.", "date": "2018.09.03", "title": " Фериботите в Гърция остават на котва до сряда сутрин"}
{"url": "https://trud.bg/%d1%83%d1%81%d1%82%d0%b0%d0%bd%d0%be%d0%b2%d0%b5%d0%bd%d0%b8-%d1%81%d0%b0-11803-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%bf%d0%be-%d0%bf%d1%8a%d1%82%d0%b8%d1%89%d0%b0%d1%82%d0%b0/", "text": "Продължават проверките на полицията в рамките на ежедневния засилен контрол по пътищата на страната. В последния работен ден на миналата седмица и двата почивни дни полицейските екипи са проверили 13464 моторни превозни средства и 16502 души. Установени са общо 11803 нарушения, от които 4797 са за управление на МПС с превишена скорост. Издадени са 5047 фиша и 1959 акта за установени административни нарушения. Това съобщиха от пресцентъра на МВР. Отнети са 162 свидетелства за управление на МПС заради неплатени задължения по ЗДвП. По време на осъществените проверки на място на гражданите са връчени общо 575 електронни фиша. Засилените проверки ще продължат до края на месец септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " Установени са 11803 нарушения по пътищата в страната от петък до неделя\t\t\t"}
{"url": "https://trud.bg/%d0%bc%d0%b2%d0%bd%d1%80-%d0%be%d1%87%d0%b0%d0%ba%d0%b2%d0%b0%d1%82-%d1%81%d0%b5-%d0%bf%d1%80%d0%be%d0%b1%d0%bb%d0%b5%d0%bc%d0%b8-%d1%81-%d0%bf%d0%bb%d0%b0%d0%b2%d0%b0%d0%bd%d0%b5%d1%82%d0%be-%d0%b4/", "text": "Поради   на Общогръцката морска федерация се очакват проблеми с плаването до и от островите в цяла Гърция, предупреждава посолството на България в Атина, информират от Министерството на външните работи (МВнР). Синдикатът насрочи 24-часова стачка в понеделник, когато реши тя да бъде продължена и на следващия ден. В резултат всички категории кораби ще останат в пристанищата и няма да обслужват редовните линии. В случай на необходимост засегнатите от стачните действия българи могат да потърсят допълнителна информация на телефоните на посолството:  +30 210 674 8105 и +30 210 674 8106, както и на мобилен +30 6937 096220. Гражданите могат да се свързват и с бреговата охрана на Гърция, както и в туристическите компании, чиито услуги са използвани при резервациите.  Стачката е провокирана от несъгласие на работещите моряци с условия за колективния трудов договор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.03", "title": " МВнР: Очакват се проблеми с плаването до и от островите в цяла Гърция"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%bd%d0%b5%d0%ba-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b8%d1%8f%d1%82-%d1%80%d0%b8%d1%81%d0%ba-%d1%82%d1%80%d0%b5%d0%b2%d0%be/", "text": "Потенциалните инвеститори за АЕЦ „Белене“ се притесняват повече от политическия риск, отколкото от липсата на държавни гаранции за проекта. Това заяви изпълнителният директор на Националната електрическа компания (НЕК) Петър Илиев по  . „Те се опасяват, че ако се включат в изграждането като инвеститор или като акционер, след време някой друг може да ги спре и да бъдат направени едни разходи… Но като говорим за държавни гаранции, ние говорим за държавни гаранции относно цената на електрическата енергия. По други начини могат да бъдат подпомагани тези инвеститори, а после във всички случаи държавата ще има регулираща и стопираща квота“, каза той. Петър Илиев потвърди, че към АЕЦ „Белене“ има интерес и от корейски инвеститор, освен официално заявявания досега от руски и китайски компании. „Преговорите са на доста начално ниво. Идваха и Корейската държавна асоциация, която отговаря за Източна Европа. Китайците идваха – те са няколко корпорации. Когато бъде обявена процедурата, тогава вече сигурно ще дойдат повече“, посочи той. Към момента разходите на НЕК по проекта за АЕЦ „Белене“, които са около милион на година, не са признати в цената на електрическата енергия и грижата за проекта става за сметка на част от печалбата на НЕК, коментира още той и изрази надежда строителството скоро ще започне. Отчетените преди месец от НЕК загуби, които накараха компанията да признае, че тя едва ли ще се справи финансово без подкрепата на собственика си – Българския енергиен холдинг, той обясни така: „Много от привилегированите производители – ВЕИ, топлофикации, американски централи, даваха енергията на НЕК, а цената, която е определена от КЕВР, не може цялата да бъде компенсирана. Затова се получиха тези загуби. От първи юли влезе новият закон за енергетиката и за месец юли НЕК е с много добри финансови резултати – над 20 милиона е печалбата. Надяваме се до края на годината вече да сме доста в по-добро финансово състояние“. Проблемът при американските централи е двукомпонентната цена – тя е била доста висока поради по-малкото им натоварване, но след първи юли те са почти максимално натоварени и надеждите в НЕК са тя да бъде „доста по-поносима и сравнима с цената, която е на свободния пазар“. Енергията, която се произвежда от въглищни централи, става все по-непродаваема заради покачващите се цени на въглеродните емисии, подчерта той. „В ценовото решение от първи юли цената на въглеродните емисии ни е призната 9 евро, а вчера бяха 21 евро. Четох прогнози, че до края на годината ще станат 25 евро, а до края на полугодието на следващата година – 30. Тя става двойна от цената на въглищата. А България не може да спре въглищните централи“, посочи Пламен Илиев. По думите му, съседните страни също не разполагат с достатъчно свободни мощности, които да предоставят на България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " Шефът на НЕК: Политическият риск тревожи потенциалните инвеститори в АЕЦ „Белене“"}
{"url": "https://trud.bg/%d1%87%d0%b0%d1%81%d1%82-%d0%be%d1%82-%d1%80%d0%b5%d0%bc%d0%be%d0%bd%d1%82%d0%b8%d1%82%d0%b5-%d0%bd%d0%b0-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8%d1%82%d0%b5-%d1%81%d1%83-25/", "text": "Част от ремонтите на българските бойни самолети „Су-25“ ще бъдат извършвани в България. Това обяви пред   лидерът на КТ „Подкрепа“ Димитър Манолов след среща с министъра на отбраната Красимир Каракачанов. “Потенциалните изпълнители ще получат предварително условие част от дейностите, които ще бъдат извършени по тези ремонти, да се реализират в България. Две предприятия – „Авионамс“ в Пловдив и „Терем-летец“ в София ще бъде предложено, не по-малко от 20% от дейностите да бъдат извършени тук в България“, каза Манолов. Предстои да бъдат ремонтирани 14 самолета „Су-25“ от българските военновъздушни сили. Изпратена е покана до ремонтен завод в Беларус, но синдикатите настояват за участие и на българските. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " Част от ремонтите на изтребителите Су-25 ще се правят в България"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-4-%d0%b6%d0%b5%d1%80%d1%82%d0%b2%d0%b8-%d1%81%d0%bb%d0%b5%d0%b4-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d1%81-%d0%b0%d0%b2%d1%82/", "text": "Пътнически автобус се вряза в един от стълбовете на виадукт в град Авилес в Северозападната испанска провинция Астурия. Инцидентът се е случил този следобед, около 13.40 местно време. Това информира електронното издание на El Pais. До момента е потвърдена смъртта на 4 души. Някои от по-тежко пострадалите са транспортирани с хеликоптер до най-близките лечебни заведения. Обстоятелствата и причините, довели до катастрофата, се изясняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " Най-малко 4 жертви след катастрофа с автобус в Испания"}
{"url": "https://trud.bg/%d0%bf%d0%b5%d1%81%d0%ba%d0%be%d0%b2-%d1%81%d0%b0%d1%89-%d1%80%d0%b0%d0%b1%d0%be%d1%82%d1%8f%d1%82-%d0%bc%d0%bd%d0%be%d0%b3%d0%be-%d0%b3%d1%80%d1%83%d0%b1%d0%be-%d0%b2-%d0%be%d0%bf%d0%b8%d1%82%d0%b8/", "text": "През последните години САЩ работят много грубо по линия на разузнаването и се опитват да вербуват руски граждани, оказвайки натиск над тях, заяви пред журналистите прессекретарят на руския президент Дмитрий Песков, предава ТАСС. „Работата е в това, че през последните години САЩ работят много грубо по линия на своето разузнаване, опитвайки се да вербуват руски граждани, оказвайки натиск над тях морален и друг вид натиск“, заяви Песков, в коментар за публикацията във вестник The New York Times за това, че спецслужбите на САЩ са предприемали опити да направят руския бизнесмен Олег Дерипаска свой информатор и да получат от него сведения за предполагаема намеса на Русия в американските избори.  ", "date": "2018.09.03", "title": " Песков: САЩ работят много грубо в опитите си да вербуват руски граждани"}
{"url": "https://trud.bg/%d0%bf%d0%b0%d0%bb%d0%b5%d1%81%d1%82%d0%b8%d0%bd%d1%81%d0%ba%d0%be-%d0%b9%d0%be%d1%80%d0%b4%d0%b0%d0%bd%d1%81%d0%ba%d0%b0-%d0%ba%d0%be%d0%bd%d1%84%d0%b5%d0%b4%d0%b5%d1%80%d0%b0%d1%86%d0%b8%d1%8f/", "text": "Администрацията на Доналд Тръмп е предложила окончателно решение на конфликта между палестинци и израелци, което да включи създаване на конфедерация между Палестинската власт и Кралство Йордания, съобщи в. “Джерусалем пост”. На срещата с лявата организация “Мир сега” и с израелски депутати палестинският президент Махмуд Абас заяви, че би приел тази възможност. Но само ако бъдещата конфедерация включи и Израел. “Призовавам Израел да приеме предложението”, заяви Абас, който обвини израелските управляващи, че не искат срещи с него. За разлика от Доналд Тръмп, с когото разговаряли 4 пъти. Палестинският лидер каза още, че президентът Тръмп е изразил пред него подкрепа за създаването на палестинска държава, която да бъде демилитаризирана и под защитата на НАТО. Но Абас призна, че дискусии по конфликта едва ли ще има, докато израелският премиер Бенямин Нетаняху е на власт. В същото време Махмуд Абас разкритикува решението на Белия дом изцяло да спре финансирането на Агенцията на ООН за палестинските бежанци (UNRWA), от която зависят много негови съграждани.  ", "date": "2018.09.03", "title": " Палестинско-йорданска конфедерация предлага Тръмп\t\t\t"}
{"url": "https://trud.bg/%d0%ba%d0%be%d0%bc%d0%b8%d1%81%d0%b8%d1%8f-%d0%b7%d0%b0-%d1%84%d0%b8%d0%bd%d0%b0%d0%bd%d1%81%d0%be%d0%b2-%d0%bd%d0%b0%d0%b4%d0%b7%d0%be%d1%80-%d0%be%d0%bb%d0%b8%d0%bc%d0%bf%d0%b8%d0%ba/", "text": "Комисията за финансов надзор (КФН) e уведомила „Застрахователна компания Олимпик – клон България” да плати заплатите на служителите си за юни-юли. Това се посочва в решение на регулатора. Фалиралото кипърско застрахователно дружество е уведомено да извърши плащане на дължими суми за възнаграждения на експерти и на служители, за възнаграждения за правни услуги, за социално осигуряване, както и да плати дължимото към доставчици на услуги. До 7 септември Комисията за финансов надзор трябва да представи в Народното събрание доклад за осъществения надзор с информация за собствеността на „Олимпик“ и направените вноски в Гаранционния фонд, както и информация за състоянието на фонда. След фалита на кипърския застраховател Върховна касационна прокуратура и ДАНС започнаха проверка на КФН дали има престъпление при осъществяване на застрахователния надзор от страна на комисията. Ресорният заместник-председател, ръководещ управление „Застрахователен надзор“, Ралица Агайн подаде оставка.", "date": "2018.09.03", "title": " Комисия за финансов надзор: „Олимпик“ да плати на служителите си"}
{"url": "https://trud.bg/%d1%86%d1%81%d0%ba%d0%b0-%d0%b2%d1%8a%d1%80%d0%bd%d0%b0-%d0%ba%d0%b8%d1%82%d0%b0%d0%bd%d0%be%d0%b2-%d0%bd%d0%b0-%d1%82%d0%b8%d1%87%d0%b0/", "text": "Стражът Георги Китанов отново е играч на „Черно море“. Българският национал се завръща на „Тича“, но под наем. 23-годишният играч ще пази за „моряците“ до края на календарната година, а днес се очаква двете страни да подпишат и договора. Не е изключено Китанов да вземе участие и в тренировката, планирана за следобед, ако всичко по сделката е наред.  През 2018 година Китанов загуби титулярното място на „Армията“, след като направи грешки във възлови мачове. От началото на новия сезон той няма нито една изиграна минута, а през пролетта те бяха едва 180.  Вратарят тръгна за големия футбол именно от „Тича“, където се превърна в основен играч на „Черно море“. В последствие стражът стигна и до националния отбор. Сега във Варна той ще се конкурира с национала Благой Макенджиев.", "date": "2018.09.03", "title": " ЦСКА върна Китанов на „Тича“"}
{"url": "https://trud.bg/%d1%82%d0%b5%d1%80%d0%b5%d0%bd%d1%8a%d1%82-%d0%be%d0%ba%d0%be%d0%bb%d0%be-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f-%d1%81%d1%82%d0%b0%d0%b4%d0%b8%d0%be%d0%bd-%d0%b2/", "text": "От утре, 04. 09.2018 г., Общинското дружество „Пазари Запад“ ЕАД, което стопанисва и управлява част от площта около Националния Стадион „Васил Левски“, ще администрира този терен. От 04 септември престоят и паркирането на МПС от всякакъв вид ще се таксуват, както следва – 1 лв. на час за първите четири часа и 2лв. за всеки следващ час. От 20.00ч. до 8.00ч. цената е 1 лев на час. Търговията с колела, части за тях, както и ски и аксесоари, която от години се извършва на това място няма да бъде премахната. Тя ще се осъществява на цена от 12лв. на паркомясто за ден. Целта е да се въведе ред около Националния стадион, който да осигури спокойствие и комфорт на софиянци и гостите на столицата.", "date": "2018.09.03", "title": " Теренът около Националния стадион „Васил Левски“ от утре е платена зона за паркиране"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%be%d1%81%d1%82%d0%b0%d0%b2%d0%ba%d0%b8%d1%82%d0%b5-%d0%b2%d0%b5%d1%87%d0%b5-%d0%bd%d0%b5-%d1%81/", "text": "Оставките вече не са решение, а бягство от реална отговорност. Проблемът на държавата не е персонален, а системен. Това заяви президентът Румен Радев в обръщение по повод началото на новия политически сезон. Радев отправи критики към управлението, но и към опозицията, която, по думите му, би следвало да предостави алтернатива – в противен случай българското общество ще я потърси само. „Авторитаризмът не е бъдещето на България. Нови избори няма да отворят нова алтернатива. От опозицията гражданите очакват убедителна алтернатива на сегашното управление“, каза държавният глава. През август българският бизнес преживя срив на Търговския регистър, а 200 000 граждани изгубиха застраховките си „Гражданска отговорност“. Това не са просто инциденти, а пробиви на държавността, подчерта Румен Радев. „Ако политическата класа е неспособна да се справи с проблемите, българите ще бъдат принудени да открият нови пътища за тяхното решаване. Като президент ще работя за извеждането на страната на нова перспектива за развитие“, каза в заключение държавният глава. Пълният текст на обръщението на президента Радев: „Уважаеми журналисти, дами и господа – добре дошли! Уважаеми сънародници, Започва новият политически сезон. Известно е, че дори да обърнете гръб на политиката, тя се интересува от вас. През август българският бизнес преживя срив на Търговския регистър. 200 000 сънародници загубиха застраховките на своите автомобили. Това не са просто инциденти, а пробиви в държавността. Законността и прозрачността са предусловие за всеки инвеститор. Чудно ли е тогава, че продължава сривът на чуждестранните инвестиции. Миналият политически сезон приключи с ветото, което наложих върху промените в Закона за приватизацията. То бе подкрепено от Народното събрание, но подобни лобистки текстове ерозират остатъчното доверие в парламента. България се управлява повече през телевизиите, отколкото през институциите. Скалъпени интриги засенчват в медиите фундаменталните проблеми на обществото: несправедливостта, бедността, демографската криза и беззаконието. Страната се нуждае от идеи, а се дави в скандали. Оставките вече не са решение, а бягство от реална отговорност. Проблемът в държавата не е персонален, а системен. Авторитаризмът не е бъдещето на България. Нов изборен цикъл в непосредствено бъдеще няма да отвори нова перспектива. Отговорното поведение диктува управляващата коалиция да се фокусира върху най-острите проблеми на обществото. От парламентарната и извънпарламентарната опозиция гражданите очакват ускорено изграждане на убедителна алтернатива на сегашното управление. През политическия сезон многократно посочвах два системни порока на днешна България: несправедливостта и корупцията. Те са рожби на злоупотребите на малцина, но и на примирението на мнозинството. Без него те не могат да парализират обществото ни. Предстоят ни месеци на политическо усилие, в което всички – граждани и политици, имат своя дял. Онези, които не поемат своята част от отговорността, обременяват с нея всички останали. Ако политическата класа е неспособна да се справи с проблемите, българите ще бъдат принудени да открият нови пътища за тяхното решаване. Като президент, ще вложа своите сили в отстояването на българската демокрация. В диалог и сътрудничество с Вас ще работя за извеждането на страната на нова перспектива за развитие. Благодаря Ви за вниманието!“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.09.03", "title": " Президентът Радев: Оставките вече не са решение, а бягство от реална отговорност (ВИДЕО)"}
{"url": "https://trud.bg/%d1%81%d1%82%d1%80%d0%be%d0%b3-%d0%b1%d0%b0%d0%bd%d0%ba%d0%b5%d1%80-%d0%b7%d0%b0-%d1%81%d0%bb%d0%be%d0%b2%d0%b5%d0%bd%d0%b8%d1%8f-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Строг банкер ще свири първия мач на България в новия турнир Лигата на нациите. Двубоят е на 6 септември срещу Словения в Любляна. УЕФА назначи за главен арбитър 37-годишният Давиде Маса. Съдията е италианец. Завършил е право в университета в Генуа, но работи като банкер. Като допълнителен асистент-рефер е в двубоя за Суперкупата на Европа през 2017-та, когато „Реал“ (Мадрид) печели трофея срещу „Манчестър Юнайтед“ (2:1). Същата година ръководи като главен друг възлов мач – „Ювентус“ срещу „Лацио“ (2:3) за Суперкупата на Италия. На терена Давиде Маса минава за много строг. В последните 10 мача, които е свирил, е вдигнал 46 жълти и един червен картон. Помощници на Маса в двубоя Словения – България ще бъдат сънародниците му Филипо Мели и Алберто Тегони. Двубоят на стадион „Стожице“ пропуска Антон Недялков. Защитникът на „Лудогорец“ отпадна от състава на „трикольорите“ не само за мача със Словения, но и за този с Норвегия. Недялков е контузен. „Бранителят почти сигурно щеше да е титуляр в мачовете“, пише сайтът на БФС. Неговото място в групата за старта на Лигата на нациите заема Иван Бандаловски от „Берое“. Бранителят не е бил част от националния отбор от 2015 година. Последният му мач бе загубата с 0:1 от „Италия“ в Палермо.", "date": "2018.09.03", "title": " Строг банкер за Словения – България"}
{"url": "https://trud.bg/%d0%b2%d0%be%d0%bb%d0%b5%d0%bd-%d1%81%d0%b8%d0%b4%d0%b5%d1%80%d0%be%d0%b2-%d0%b2%d1%80%d0%b5%d0%bc%d0%b5-%d0%b5-%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2/", "text": "Мисля, че след всички поразии, които направи Валери Симеонов в изпълнителната власт, е време да се оттегли от нея. Това заяви лидерът на Атака и съпредседател на Обединени патриоти Волен Сидеров. „Не може един човек с комплески на командир на поделение да си играе с правителството, държавата, политическите сили и парламента. Цялата   бе подчинена на това аз да не съм председател на групата на патриотите. Това отново издава стар комплекс на Симеонов“, написа Сидеров в профила си във Фейсбук. Крайно време е и премиерът да се произнесе категорично за изнудванията на Валери Симеонов, допълва лидерът на Атака. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.09.03", "title": " Волен Сидеров: Време е Валери Симеонов да напусне властта"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-36/", "text": "Редовното правителствено заседание ще се проведе във вторник, 4 септември, от 10 ч. при следния предварителен дневен ред: 1. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ИЗОБРАЖЕНИЕТО НА ОСНОВНАТА СТРУКТУРНА ФОРМА НА ГЕРБА НА РЕПУБЛИКА БЪЛГАРИЯ ДА БЪДЕ ВКЛЮЧЕНО В МАРКАТА НА ДЪРЖАВНА АГЕНЦИЯ „ТЕХНИЧЕСКИ ОПЕРАЦИИ“.  Внася: министър-председателят 2. ПРОЕКТ НА РЕШЕНИЕ ЗА ПРИЕМАНЕ НА ОПЕРАТИВЕН ПЛАН ЗА ИЗПЪЛНЕНИЕ НА ПЪРВИЯ ЕТАП НА НАЦИОНАЛНАТА СТРАТЕГИЯ ЗА РАЗВИТИТЕ НА НАУЧНИТЕ ИЗСЛЕДВАНИЯ В РЕПУБЛИКА БЪЛГАРИЯ 2017-2030 Г.  Внася: министърът на образованието и науката 3. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА НАГРАЖДАВАНЕ НА ЧАВДАР СЛАВОВ С ОРДЕН „СТАРА ПЛАНИНA“ ПЪРВА СТЕПЕН.  Внася: министърът на здравеопазването 4. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ.  Внася: заместник министър-председателят по правосъдната реформа и министър на външните работи 5. ПРОЕКТ НА РЕШЕНИЕ ЗА ОДОБРЯВАНЕ НА ОТЧЕТ ЗА ДЕЙНОСТТА НА ФОНД „СИГУРНОСТ НА ЕЛЕКТРОЕНЕРГИЙНАТА СИСТЕМА“ ЗА 2017 Г.  Внася: министърът на енергетиката 6. ПРОЕКТ НА РЕШЕНИЕ ЗА ОТЧУЖДАВАНЕ НА ЧАСТ ОТ ИМОТ – ЧАСТНА СОБСТВЕНОСТ, ЗА ДЪРЖАВНА НУЖДА ЗА ИЗГРАЖДАНЕ НА ОБЕКТ „МОДЕРНИЗАЦИЯ НА СЪЩЕСТВУВАЩОТО ТРАСЕ НА ПЪТ I-8 „КАЛОТИНА – СОФИЙСКИ ОКОЛОВРЪСТЕН ПЪТ“ ОТ КМ 1+000 ДО КМ 48+270, УЧАСТЪК ОТ КМ 1+000 ДО КМ 32+447.20“, НАМИРАЩ СЕ НА ТЕРИТОРИЯТА НА ОБЩИНА ДРАГОМАН, СОФИЙСКА ОБЛАСТ.  Внасят: министърът на регионалното развитие и благоустройството  министърът на финансите 7. ПРОЕКТ НА РЕШЕНИЕ ЗА ПРИВАТИЗАЦИЯ НА ИМОТ – ЧАСТНА ДЪРЖАВНА СОБСТВЕНОСТ.  Внася: министърът на регионалното развитие и благоустройството 8. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, НА ДЪРЖАВНАТА АГЕНЦИЯ ЗА БЕЖАНЦИТЕ ПРИ МИНИСТЕРСКИЯ СЪВЕТ.  Внася: министърът на регионалното развитие и благоустройството 9. ПРОЕКТ НА РЕШЕНИЕ ЗА ОДОБРЯВАНЕ ПРОЕКТИ НА ДВУСТРАННИ СПОГОДБИ МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВАТА НА РЕПУБЛИКА БЕЛАРУС И НА ГРУЗИЯ ЗА РЕГУЛИРАНЕ НА ТРУДОВАТА МИГРАЦИЯ.  Внася: министърът на труда и социалната политика 10. ПРОЕКТ НА РЕШЕНИЕ ЗА УТВЪРЖДАВАНЕ НА СПОРАЗУМЕНИЕТО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ФЕДЕРАЛНИЯ СЪВЕТ НА КОНФЕДЕРАЦИЯ ШВЕЙЦАРИЯ ЗА ПОЛИЦЕЙСКО СЪТРУДНИЧЕСТВО В БОРБАТА С ПРЕСТЪПНОСТТА.  Внася: министърът на вътрешните работи 11. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 622 НА МИНИСТЕРСКИЯ СЪВЕТ ОТ 2018 Г. ЗА ОДОБРЯВАНЕ ПРОЕКТ НА МЕМОРАНДУМ ЗА РАЗБИРАТЕЛСТВО МЕЖДУ МИНИСТЕРСТВОТО НА ТУРИЗМА НА РЕПУБЛИКА БЪЛГАРИЯ И МИНИСТЕРСТВОТО НА ТУРИЗМА НА РЕПУБЛИКА ИНДИЯ ЗА СЪТРУДНИЧЕСТВО В ОБЛАСТТА НА ТУРИЗМА.  Внася: министърът на туризма 12. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ПРЕДОСТАВЯНЕ НА КОНЦЕСИЯ ЗА УСЛУГА ЗА МОРСКИ ПЛАЖ „РЕКА ВАЯ”, ОБЩИНА НЕСЕБЪР, ОБЛАСТ БУРГАС.  Внася: министърът на туризма 13. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ПРЕДОСТАВЯНЕ НА КОНЦЕСИЯ ЗА УСЛУГА ЗА МОРСКИ ПЛАЖ „КЪМПИНГ ЧЕРНОМОРЕЦ”, ОБЩИНА СОЗОПОЛ, ОБЛАСТ БУРГАС.  Внася: министърът на туризма 14. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ПРЕДОСТАВЯНЕ НА КОНЦЕСИЯ ЗА УСЛУГА ЗА МОРСКИ ПЛАЖ „КАВАРНА“, ОБЩИНА КАВАРНА, ОБЛАСТ ДОБРИЧ.  Внася: министърът на туризма 15. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА РАТИФИЦИРАНЕ НА КОНВЕНЦИЯТА ЗА ПРЕМАХВАНЕ НА ИЗИСКВАНЕТО ЗА ЛЕГАЛИЗАЦИЯ НА ЧУЖДЕСТРАННИ ПУБЛИЧНИ АКТОВЕ.  Внася: министърът на образованието и науката 16. ПРОЕКТ НА ПОСТАНОВЛЕНИЕ ЗА ДОПЪЛНЕНИЕ НА НАРЕДБАТА ЗА КОМАНДИРОВЪЧНИТЕ СРЕДСТВА ПРИ ЗАДГРАНИЧЕН МАНДАТ.  Внася: заместник министър-председателят по правосъдната реформа и министър на външните работи АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " Вижте какво ще решава Министерският съвет утре, 4 септември 2018"}
{"url": "https://trud.bg/%d0%bc%d0%bb%d0%b0%d0%b4-%d0%bc%d1%8a%d0%b6-%d0%bd%d0%b0%d0%bc%d1%83%d1%88%d0%ba%d0%b0-%d0%b4%d0%b2%d0%b0%d0%bc%d0%b0-%d1%81-%d0%bd%d0%be%d0%b6-%d1%81%d0%bb%d0%b5%d0%b4-%d1%81%d0%ba%d0%b0%d0%bd%d0%b4/", "text": "26–годишен мъж е задържан за нанесен побой, съобщават от МВР. Снощи, около 18 часа, в полицията бил получен сигнал за сбиване в центъра на с. Християново, при което са пострадали двама. На място пристигналият полицейски екип е установил, че скандалът е възникнал между трима мъже – на 43, 26 и 19 години. Изяснено е, че 26-годишният е ранил с нож двамата си опоненти, които са откарани в болнично заведение – 43-годишният мъж е освободен за домашно лечение, а 19-годишният е оставен за наблюдение, без опасност за живота. Извършителят е задържан с полицейска мярка за 24 часа. Образувано е досъдебно производство за извършено престъпление по чл.129, ал.2 от НК.", "date": "2018.09.03", "title": " Млад мъж намушка двама с нож след скандал"}
{"url": "https://trud.bg/%d0%ba%d0%b0%d0%bd%d1%8f%d1%82-%d0%bb%d0%b8%d0%bb%d0%b8-%d0%b8%d0%b2%d0%b0%d0%bd%d0%be%d0%b2%d0%b0-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%be%d1%82%d0%be-%d0%bf%d0%be-%d1%85%d1%83/", "text": "Куп   известни   изпълнители   се   очаква   да   присъстват   на   световното   първенство   по   художествена   гимнастика   в   София   идната   седмица . „ Поканили   сме   специално   Лили   Иванова ,  тъй   като   Катрин   Тасева   играе   на   обръч   по   нейната   песен  „ Камино “ –  заяви   президентът   на   федерацията   Илиана   Раева . –  Огромно   желание   да   присъства т   има   Слави   Трифонов ,  Орлин   Горанов   и   Мариана   Попова .  Всички   те   са   изпълнители   на   някои   от   музиките   в   съчетанията   на   българките .“ Сред   знаменитостите   ще   са   и   най – големите   звезди   на   красивия   спорт   в   последните   години  –  рускините   Алина   Кабаева ,  Евгения   Канаева   и   Маргарита   Мамун .  Шампионатът   от  10  до  16  септември   ще   събере   рекорден   брой   състезателки  –  над  350  от  61  страни .  Състезанията   са   в  „ Арена   Армеец “,  а   на   паркинга   бе   изградена   още   една   временна   зала  – „ Златните   момичета “,  с   която   бе   изпълнено   изискването   на   ФИГ   за   тренировъчно   съоръжение . „ Състезателките   ще   бъдат   в   тази   зала ,  с   климатизация   и   нужната   височина ,  с  4  килима  –  добави   Раева . –  Ще   има   още   три   килима   в   зала  „ София “,  още   два   в   тренировъчната   зала  „ Арена   Армеец “.  От   там   директно   с   топла   връзка   ще   се   влиза   в   състезателната   зала .  Никога   не   е   имало   по – удобни   условия   за   участниците .  Направихме   чудеса .“", "date": "2018.09.03", "title": " Канят Лили Иванова на световното по художествена гимнастика"}
{"url": "https://trud.bg/%d0%b0%d1%80%d0%b6%d0%b5%d0%bd%d1%82%d0%b8%d0%bd%d0%b5%d1%86-%d0%bf%d0%bb%d0%b0%d1%88%d0%b8-%d1%82%d0%b5%d1%80%d0%b2%d0%b5%d0%bb-%d1%81%d1%8a%d1%81-%d1%81%d0%bf%d0%b5%d1%86%d0%b8%d0%b0%d0%bb%d0%b5/", "text": "Аржентинецът   с   италиански   паспорт   Леонардо   Бруцезе   заплаши   Тервел   Пулев   със   свой   таен   удар   пресди   мача   им   в   София   на  27  октомври .  Битката   ще   е   за   европейската   титла   и   е   една   от   подгряващите   за   мача   между   Кубрат   Пулев   и   Хюи   Фюри . „ Няма   да   кажа   какъв   е ,  но   го   използвам   във   всеки   мач   и   носи   добри   резултати “,  заяви   Бруцезе . Пулев   пък   е   готов   за   пръв   път   в   кариерата   си   да   изкара  12  рунда   на   ринга . „ Не   очаквам   изненади ,  вярвам ,  че   ще   победя ,  без   значение   дали   с   нокаут   или   по   точки  –  заяви   Тервел . –  Този   пояс   е   много   ценен ,  защото   няма   алтернатива .  Противникът   е   подготвен ,  няма   място   за   подценяване .  Тренировъчния   процес   се   движи   по   план ,  чувствам ,  че   имам   сила   да   изиграя   целия   мач .“", "date": "2018.09.03", "title": " Аржентинец плаши Тервел със специален удар"}
{"url": "https://trud.bg/%d0%be%d1%81%d0%bd%d0%be%d0%b2%d0%bd%d0%be-%d1%83%d1%87%d0%b8%d0%bb%d0%b8%d1%89%d0%b5-%d0%b2-%d0%b5%d0%bb%d0%b5%d0%bd%d1%81%d0%ba%d0%b8%d1%8f-%d0%b1%d0%b0%d0%bb%d0%ba%d0%b0%d0%bd-%d1%81%d1%82%d0%b0/", "text": "Със заповед на министъра на образованието и науката основно училище „Отец Паисий“ в еленското село Майско е преобразувано в обединено училище, поради необходимостта от продължаване на образованието на учениците в по-висока степен – първи гимназиален етап, и създаване на условия за достъп до качествено образование. За преобразуването на школото кметът на общината изпрати предложение до МОН, след като Общинският съвет в Елена взе решение за промяната. С обединеното училище се цели намаляване на риска от отпадане на ученици от малцинствените етноси и уязвимите групи и насърчаването им за професионално образование. Преобразуването ще помогне и за повишаване качеството на работа на педагозите. В основното училище в Майско учат близо 170 деца, почти всички от селото, и има обективни условия в подкрепа на промяната му в обединено. Сградата му е на три етажа, отлично поддържана, с добре обзаведени класни стаи и кабинети, материално обезпечено обучение по информационни и комуникационни технологии, просторно дворно пространство и спортни площадки. Съществува възможност за изграждане на физкултурен салон, а при необходимост и допълнителни класни стаи и кабинети. От години училището участва и успешно реализира учебни, обучителни и извънкласни програми и проекти. Това допълнително разширява възможностите за повишаване качеството на образованието и осигуряване на равен достъп на всички ученици. Приемът на ученици за осми клас в преобразуваното обединено училище в Майско ще започне за учебната 2019-2020 година, тъй като план-приемът за тази учебна година е утвърден от просветния министър още през месец март. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " Основно училище в Еленския балкан става обединено"}
{"url": "https://trud.bg/%d0%ba%d0%be%d0%bc%d0%bf%d1%8e%d1%82%d1%8a%d1%80-%d0%bf%d0%be%d0%bf%d1%8a%d0%bb%d0%b2%d0%b0-%d0%b4%d0%b0%d0%bd%d1%8a%d1%87%d0%bd%d0%b8%d1%82%d0%b5-%d0%b4%d0%b5%d0%ba%d0%bb%d0%b0%d1%80%d0%b0%d1%86/", "text": "Попълването на повечето годишни данъчни декларации за доходите на хората ще става автоматично от информационната система на НАП от началото на 2020 г. Хората, които в момента имат доходи от граждански договори и хонорари, просто ще трябва да отворят онлайн вече попълнена от компютъра данъчна декларация и да се съгласят, че всичко в нея е точно. Ръчно ще се попълват само някои странични доходи, които не са получени от работодател, като например от наеми, ако имотът се дава на физическо лице. Ръчно ще се попълват и данните за облекченията, но само тези, които не са ползвани чрез работодателя. Всичко това ще стане възможно след като работодателите бъдат задължени да подават онлайн до НАП справки не само за изплатените доходи, но и за удържаните данъци и осигуровки. Тези справки ще трябва да се подават по-рано – до 28 февруари, за да може да бъдат обработени от НАП и заредени в данъчните декларации. Наред с това е предложено да бъде удължен срокът за ползване на отстъпката за онлайн подаване на данъчната декларация до 31 март. Тези промени са залегнали в изменения в Закона за данъците върху доходите на физическите лица, които са пуснати от Министерството на финансите за обществено обсъждане. Те ще влязат в сила от 2020 г., но ще бъдат гласувани от парламента още сега, за да може бизнесът да се подготви. От 2020 г. ще отпадне задължението към годишните данъчни декларации да се прилагат справки от работодателите за получените доходи. Освен това всеки, който има ПИК, ще може да направи справка на сайта на НАП за обявените за него данни от работодателите, което ще улесни попълването на декларацията, дори когато човек иска да я подаде на хартия. Още от следващата година обаче ще се промени срокът за подаване на годишните данъчни декларации на гражданите – от 10 януари до 30 април, а не както досега – още от 1 януари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " Компютър попълва данъчните декларации\t\t\t"}
{"url": "https://trud.bg/%d0%ba%d1%83%d0%b1%d1%80%d0%b0%d1%82-%d0%bf%d1%83%d0%bb%d0%b5%d0%b2-%d1%84%d1%8e%d1%80%d0%b8-%d0%bc%d0%be%d0%b6%d0%b5-%d0%b4%d0%b0-%d0%b5-%d0%b1%d1%8a%d0%b4%d0%b5%d1%89%d0%b5%d1%82%d0%be-%d0%bd/", "text": "–  Какво   очакваш   от   завръщането   си   на   ринга   след   толкова   дълга   пауза ? –  За   наша   голяма   радост   той   се   съгласи .  Двама   други   преди   него ,  макар   и   сериозни   боксьори ,  не   пожелаха   да   дойдат   в   София .  Още   преди   Джарел   Милър   да   се   откаже ,  Ивайло   Гоцев   установи   контакт   с   Фюри   и   те   изразиха   желанието   си   да   направим   мача .  До  27  октомври   има   още   почти   два   месеца ,  за   които   ще   се   подготвя   както   трябва .  Той   може   да   смята ,  че   е   бъдещето   на   тежката   категория ,  но   трябва   да   мине   през   мен .  А   това   смятам ,  че   няма   как   да   стане .  Имам   опит ,  имам   и   загуби ,  не   само   от   Кличко ,  а   и   при   аматьорите .  Взел   съм   си   поуките .  За   съжаление   година   и   нещо   не   играх ,  не   по   моя   вина .  Имах   контузия . –  Как   върви   подготовката   за   мача ? –  Подхождам   изключително   сериозно   към   двубоя .  С   Ули   Вегнер   продължаваме ,  със  „ Зауерланд “  се   разделихме ,  защото   гледахме   различно   на   нашето   бъдеще .  Те   имаха   преди   всичко   финансови   интереси ,  а   за   мен   парите   не   са   всичко .  Сега   бях   на   триседмичен   лагер   на   Белмекен   и   се   чувствам   перфектно .  Имаше   физическа   подготовка ,  условен   бой   и   леки   спаринги .  Сега   с   Ули   Вегнер   отиваме   в   Берлин .  Месец   преди   мача   ще   има   две – три   седмици   лагер   в   Кимбаум ,  който   е   близо   Берлин . –  Хюи   Фюри   по – добър   ли   е   от   предишните   ти   съперници ? –  Като   цяло   е   по – добър .  Няма   да   го   сравнявам   подробно   с   Кевин   Джонсън   и   Самюел   Питър ,  но   определено   е   по – добър .  Но   за   мен   е   важно   моето   ниво .  Когато   съм   изтрениран ,  знам ,  че   мога   да   разчитам   на   себе   си .  Аз   имам   и   предимството   на   опита .  Това   е   много   важно   при   нас ,  особено   в   тежката   категория .  Влияе   и   в   най – малките   моменти ,  дори   в   тренировките .  Но   аз   имам   и   много   други   предимства .  А   също   така   съм   зверски   мотивиран ,  имам   много   енергия .  Сега   съм   с   двата   крака   на   спирачките   и   нямам   търпение   да   дойде   мачът .  Иначе   съм   готов   да   се   бия   и   сега .", "date": "2018.09.03", "title": " Кубрат Пулев: Фюри може да е бъдещето, но няма да мине през мен"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d1%80%d0%b5%d0%bc%d0%be%d0%bd%d1%82%d1%8a%d1%82-%d0%bd%d0%b0-%d1%82%d1%80%d0%b0%d0%b3%d0%b8%d1%87%d0%bd%d0%b8%d1%8f-%d0%b7%d0%b0%d0%b2%d0%be%d0%b9-%d0%bf/", "text": "Днес следобед започна фрезоването на пътната настилка в участъка от път II-16 Своге – София. Това е в отсечката от водостока, преди пътния инцидент до моста над река Лесковдолска (от км 54+220 до км 54+690), съобщиха от Агенция „Пътна инфраструктура“. За започване на предвидените ремонтни дейности АПИ трябваше да получи необходимите разрешения от разследващите органи. Следователите днес взимаха проби от мантинелите в отсечката. Фрезоването и почистването на трасето се налага да продължи и утре. Дейностите се извършват без спиране на движението в една лента. Необходимо е шофьорите да карат внимателно и със съобразена скорост предвид извършващите се строителни работи, препоръчват от АПИ. След като приключи фрезоването – в сряда (5 септември), ще започне преасфалтирането и движението по път II-16 Своге – София ще бъде спряно. Обходните маршрути за леките автомобили са път II-81 София – Монтана и след това път III-164 Своге – Искрец – Бучин Проход. Тежкотоварните камиони и автобусите, идващи от Видин по път Е-79 и пътуващи към Своге, за да не влизат в Искърското дефиле ще бъдат отклонявани при Ребърково в посока Ботевград.", "date": "2018.09.03", "title": " Започна ремонтът на трагичния завой при Своге"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%ba%d0%b0%d0%bc%d0%b1%d0%b8%d1%82%d0%be%d0%b2-%d0%b2%d1%81%d0%b8%d1%87%d0%ba%d0%b8-%d0%bf%d1%80%d0%be%d0%b5%d0%ba%d1%82%d0%b8-%d0%bf%d0%be-%d0%ba%d0%be%d0%b8/", "text": "Няма забавяне по нито един проект, който се изпълнява в момента от Община Благоевград. Това заяви на пресконференция днес кметът д-р Атанас Камбитов. „Абсолютно всички инфраструктурни обекти се изграждат в срок. Зная, че това създава неудобство на гражданите, но по-добре да правим нещо за града, отколкото да бездействаме“, заяви кметът и даде подробности за етапа на изпълнение на всеки един проект, съобщиха от общината. Ремонтните дейности на площад „Георги Измирлиев“ ще приключат до края на месец октомври. Работата по обновяване на площадното и подплощадното пространство ще завърши по-рано от крайния срок. „Много се изговори, че ремонтът е бил ненужен. Оказа се обаче, че не само е необходим, но дори е неотложен. Навсякъде под плочките има огромни кратери, които крият опасност, ако не се запълнят. Представете си какъв риск е на площада да се съберат по едно и също време 35 000 души. Затова този ремонт бе толкова необходим“, коментира кметът Камбитов. В момента текат усилени ремонтни дейности на място, поставя се хидроизолация и нови плочки. След реализиране на проекта „Благоустрояване на градската среда“ по ОПРР, площадното и подплощадното пространство ще бъдат изцяло обновени, като в същото време ще бъде запазен архитектурният облик на обекта. Кметът акцентира и върху ремонта на улица „Марица“. Там срокът за изпълнение е 180 дни и ще приключи най-късно до края на 2018 година.  В момента се извършва подмяна на ВиК мрежата, която е на повече от 50 години и е амортизирана. По улицата ще бъде положена асфалтова настилка, предвидено е изграждане на енергоспестяващо улично осветление и озеленяване. Ще бъдат премахнати опасните дървета в района и на тяхно място ще бъдат засадени нови. Строителството на депото също върви в срок и към момента не се очаква забавяне. То ще бъде готово до края на 2018 г. Поради изчерпване на ресурса на депата в Разлог и Сандански, от днес отпадъците на Благоевград се депонират в Костинброд. Д-р Атанас Камбитов бе категоричен, че с промените не се оскъпява самото извозване на боклука. Спазват се всички срокове и при изграждане на шестте улици в IV микрорайон. На място ще бъде изградена ВиК мрежа, пътна настилка и тротоари. Кметът Камбитов поясни, че вече са завършени дейностите и по главната улица в село Рилци. До 10-и септември приключват строително-монтажните работи за изграждането на водопровода за минерална вода в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " Кметът Камбитов: Всички проекти, по които работим в момента, ще бъдат завършени са в срок"}
{"url": "https://trud.bg/%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%b8%d1%82%d0%b5-%d0%bd%d0%b8-%d0%bd%d0%b0%d0%b9-%d0%b1%d0%b5%d0%b4%d0%bd%d0%b8-%d0%b2-%d0%b5%d1%81/", "text": "Българите получават най-ниските пенсии в Европейския съюз, показва проучване на руското издание euromag.ru. Средната пенсия у нас е едва 125 евро. Малко по-висока е тя в Румъния – 175 евро. На трето място е Литва, където пенсионерите взимат средно по 222 евро, следва я Естония с 232 евро и Латвия – 304 евро. Доста по-добре са възрастните хора в Чехия. Техните пенсии са половината от средната заплата за страната, която е около 1000 евро. В Португалия пък възнаграждението за старост е определено на 54 на сто от средната заплата, която възлиза на над 1000 евро. Във Финландия пенсията е 58,4 % от заплатата, която е около 3 700 евро, но от тази сума трябва да се приспаднат данъци и други плащания. Словенците се пенсионират на 63 години, а словенките – на 61, и могат да разчитат на 62 процента от доходите си в активната възраст. Средната заплата в Словения също надхвърля 1000 евро. Според изданието в Турция имат доста хуманно отношение към пенсионерите. За мъжете в Турция пенсионната възраст е 68 години, за жените – 58. Пенсията е 64,5 % от заплатата, която средно е около 900 евро. В Италия пенсията е 65% от заплатата, която е средно около 2 300 евро, а в Австрия – 77 % при средно възнаграждение от 2 700 евро. В Испания взимат 81 % от заплатата (средно 2 200 евро), а в Люксембург при средна заплата 4 300 евро пенсията е 87 на сто от нея. В държавата джудже Люксембург пенсионерите са заобиколени от грижи. След като са навършили възрастта за пенсия, те имат право да получават 87% от средната заплата, която без приспадане на застрахователните такси и данъци е 4 300 евро. Изненадващо най-добрите доходи за пенсионерите по отношение на процента от заплата им получават в Гърция, въпреки режима на строги икономии в страната. Пенсионерите там получават 96% от месечния доход, който е приблизително 2100 евро. Всъщност, пенсионирането в Гърция означава само прекратяване на работата, като се запазват заплатите, коментират от euromag.ru. За сравнение В Русия пенсията е под 40 на сто от заплатата.", "date": "2018.09.03", "title": " Пенсионерите ни най-бедни в ЕС\t\t\t"}
{"url": "https://trud.bg/%d1%85%d1%8e%d0%b8-%d1%84%d1%8e%d1%80%d0%b8-%d0%bd%d0%b5-%d1%81%d0%b5-%d1%81%d1%82%d1%80%d0%b0%d1%85%d1%83%d0%b2%d0%b0%d0%bc-%d1%82%d0%be%d0%b2%d0%b0-%d0%b5-%d1%81%d0%b0%d0%bc%d0%be-%d0%be%d1%89/", "text": "–  Как   се   чувстваш   в   България ? –  Всъщност   съм   идвал   тук   и   преди .  Беше   преди  14  години ,  бяхме   на   гости   на   семейни   приятели .  Но   имам   впечатления   от   страната   и   хората .  Винаги   се   му   посрещали   много   топло   тук .  Може   да   се   окаже ,  че   в   България   имам   повече   фенове ,  отколкото   Кубрат   Пулев … –  Пулев   те   похвали   за   смелостта   да   дойдеш   в   България   при   положение ,  че   двама   боксьори   преди   теб   се   отказаха … –  Изобщо   не   ме   е   страх .  Мисля ,  че   Пулев   е   много   добър   и   заслужава   уважение .  Точно   затова   съм   тук  –  искам   да   се   бия   с   най – добрите .  Но   моята   цел   е   победата ,  за   мен   Пулев   е   просто   още   един   съперник .  Идвам ,  за   да   го   бия   и   да   се   боря   за   титлите   на   Антъни   Джошуа .  Аз   съм   млад   и   пълен   с   енергия ,  бих   казал ,  че   съм   бъдещето   на   тежката   категория . И   двамата   с   Пулев   говорите   за   Джошуа да   не   би   да   смятате че   Александър   Поветкин   няма   никакви   шансове   срещу   него Мисля че   Поветкин   също   е   много   добър   боксьор но   Джошуа   има   невероятна   мощ Не   се   знае   кой   ще   победи –  Кубрат   Пулев   казва ,  че   е   по – опитен … –  Аз   също   имам   опит .  Бия   се   откакто   съм   се   родил .  Първия   си   истински   боксов   мач   изиграх   на  11  години .  Спечелил   съм   всички   аматьорски   състезания   в   Англия ,  бил   съм   и   световен   шампион   за   аматьори   в   Армения .  Спечелих   златния   медал   след   пет   поредни   победи .  Постигнах   много   при   аматьорите ,  но   когато   станах   на  18  години ,  реших   да   стана   професионалист .  Целият   ми   живот   е   посветен   на   бокса .  Не   знам   дали   има   човек   по – отдаден   на   нещо ,  отколкото   аз   на   бокса .  Сто   процента .  Така   ми   каза   и   баща   ми : „ Никакви   приятелки ,  никакви   телефони   и   забавления ,  само   бокс !“.  И   аз   вярвам ,  че   това   ще   ми   се   отплати .  Няма   да   се   спра   преди   нищо ,  докато   не   сбъдна   мечтата   си .", "date": "2018.09.03", "title": " Хюи Фюри: Не се страхувам, това е само още един съперник"}
{"url": "https://trud.bg/8-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bc%d0%b8%d0%b3%d1%80%d0%b0%d0%bd%d1%82-%d1%83%d0%b1%d0%b8%d0%bb-%d0%bc%d0%be%d0%bc%d0%b8%d1%87%d0%b5/", "text": "Млад мъж от чуждестранен произход беше осъден от германски съд на осем години и половина затвор за убийството на бившата си приятелка, съобщи  . Убийството на 15-годишното германско момиче в аптека в град Кандел през декември 2017 г. потресе Германия и разпали дебати за насилието, извършвано от мигранти. Във връзка с убийството на Мия Валентин беше подведен под отговорност афганистанецът Абдул Мобин Даводзай. Обвиняемият твърдеше, че е бил на 15 години при извършването на престъплението, но според направена по време на съдебния процес оценка на възрастта той е бил поне на 17. Жертвата е прекратила връзката си с мигранта няколко седмици преди убийството. 12 дни преди да бъде намушкана с нож, тя подала жалба срещу него, включително за обида и заплаха. Според прокуратурата той е действал от ревност и желание за отмъщение и е искал да я накаже. Присъдата идва скоро след друго знаково убийство – от миналия месец в град Кемниц, за което се твърди, че е дело на мигранти. То предизвика протести на крайнодесни групи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " 8 години затвор за мигрант, убил момиче в Германия"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%81%d1%8a%d1%81-%d1%81%d0%b8%d0%bd%d1%8f-%d0%ba%d0%b0%d1%81%d0%ba%d0%b0-%d0%bd%d0%b0-%d1%81%d1%8a%d0%b2%d0%b5%d1%82%d0%b0-%d0%bd/", "text": "Лидерът на ВМРО и министър на отбраната Красимир Каракачанов спази обещанието си и сложи синя каска, за да умиротвори страстите в коалицията на патриотите преди началото на коалиционния съвет с ГЕРБ, който започна в Министерски съвет. „В кабинета си имам синя каска, символ на умиротворителните сили. Ако се наложи ще я използвам, за да помиря Валери Симеонов и Волен Сидеров“, каза вицепремиерът. И обяви, че ще работи за запазване на коалицията. Снимка на вицепремиера и предпазния шлем, носен от миротворците на ООН в най-горещите точки на света, беше публикувана от ръководителя на правителствената информационна служба Севдалина Арнаудова в социалните мрежи. Доста по-сериозен на влизане бе другият съпредседател на ОП – Волен Сидеров от Атака, който влезе в задочен спор с колегата си от НФСБ Валери Симеонов. Пред медиите той коментира, че оставката на Симеонов, която  , е решение, което ще облекчи ситуацията и обеща да призове премиера Борисов и Цветан Цветанов да си кажат мнението. „Той вече според мен прекрачва границата на допустимото и би трябвало да се произнесат и Борисов и Цветанов. Ще ги призова като вляза вътре как се отнасят към обвинението, че премиерът е диктатор“, заяви още Сидеров и посочи, че това са думи на Валери Симеонов. По думите му, „Атака“ ще подкрепи оставките на тримата министри Нанков, Радев и Московски. На съвета ще бъдат обсъдени коалиционните взаимоотношения и кадровите промени в кабинета от петък, когато премиерът Бойко Борисов поиска оставките на тримата министри заради трагичният инцидент край Своге, в който загубиха живота си 17 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " Каракачанов със синя каска на съвета на коалицията"}
{"url": "https://trud.bg/%d0%bd%d0%be%d0%b2%d0%b8%d1%82%d0%b5-%d0%ba%d0%be%d0%bb%d0%b8-%d1%81-67-%d0%bf%d0%be-%d0%bc%d0%b0%d0%bb%d0%ba%d0%b8-%d0%bd%d0%b0%d0%bb%d0%be%d0%b7%d0%b8/", "text": "Общините ще определят отстъпката Данъкът за новите коли ще бъде намален с 67%, а за по-масовите на 10-15 години, с мощност между 75 и 100 конски сили, налогът ще нарасне с близо 40%. За по-старите коли, с по-малка мощност увеличението на налога ще бъде още по-голямо. За колите с малък обем на двигателя, на 5-10 години и по стандарт Евро 4, данъкът ще нарасне с 60%. Това гласят промени в Закона за местните данъци и такси, пуснати за обществено обсъждане от МФ. За кола в София на 11 г. със 100 к.с. данъкът сега е 37,74 лв., а догодина ще бъде 61,56 лв. За кола до 5 г. със 140 к.с. в София данъкът сега е близо 400 лв., а ще стане 200 лв., ако е по стандарта Евро 5 и 130 лв., ако е Евро 6. Сега за коли с двигател до 74 kW (100 конски сили) и по стандарт Евро 3 и Евро 4 данъкът се плаща с 50% намаление, а за Евро 5 и Евро 6 – с 60%. С промените за Евро 3 отстъпка няма да има, за Евро 4 става най-много 20%, за Евро 5 – до 40%, а за Евро 6 – до 60%. Отстъпките ще се определят от общините и ще важат и за по-мощните коли. Промяна има и в коефициентите за възраст на колите, което води до сериозно намаление на данъка за автомобили до 5 г.", "date": "2018.09.03", "title": " Новите коли с 67% по-малки налози\t\t\t"}
{"url": "https://trud.bg/%d1%86%d0%b8%d0%b3%d0%b0%d1%80%d0%b8-%d0%b8-%d0%b0%d0%bb%d0%ba%d0%be%d1%85%d0%be%d0%bb-%d0%bf%d0%be%d1%81%d0%ba%d1%8a%d0%bf%d0%bd%d0%b0%d0%bb%d0%b8-5-%d0%bf%d1%8a%d1%82%d0%b8/", "text": "Цените на цигарите и алкохола у нас са се повишили с 408% или над пет пъти от 2000 година насам. Това показват последните данни на Евростат. По този показател страната ни е на второ място в ЕС след съседна Румъния, където ръстът е от над 726 на сто. Общо разходите за живот в България са нараснали с близо 85 процента, като лидер по поскъпване в ЕС отново е Румъния, където цените са се вдигнали с 257% от началото на новото хилядолетие. Драстично увеличени има и на разходите за образование в България – с 214%, което поставя страната ни трето място в ЕС след Румъния и Великобритания. Близо 155 на сто е повишението на цените в здравеопазването у нас, което ни поставя на второ място след Унгария, където то е със 157%. Двойно повече плащаме за ток, газ и вода в България. За последните 17 години сметките ни за дома са нараснали с над 130 процента, отчита статистиката. По-скъпо ни излиза и почивката, като цените на ресторантите и хотелите са нагоре със 123%. От друга страна най-слабо са се увеличили цените в областта на комуникациите. От Евростат изчисляват 9,7 на сто ръст на разходите за телефонни и пощенски услуги. С малко повече са се увеличили харчовете за мебели и стоки за дома, както и за култура и развлечения. При хранителните продукти и безалкохолните напитки между 2000 и 2017 година цените са нараснали с 87,10%, а увеличението при транспорта, в който влизат както личните автомобили, така и общественият транспорт, е с 55,2 на сто. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " Цигари и алкохол поскъпнали 5 пъти\t\t\t"}
{"url": "https://trud.bg/%d0%bd%d1%8f%d0%ba%d0%be%d0%bb%d0%ba%d0%be-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b2-%d0%b4%d0%bd%d1%80-%d0%b7%d0%b0-%d1%83%d0%b1%d0%b8%d0%b9/", "text": "Правоохранителните органи на непризнатата Донецка народна република (ДНР) са задържали няколко заподозрени за убийството на Александър Захарченко, предава TACC. Информацията бе обявена от изпълняващия длъжността президент на ДНР Дмитрий Трапезников, който поясни, че задържаните са „потвърдили участието на Киев в престъплението“. „Няколко души са задържани, при разпита са потвърдили участието на Киев в престъплението“, разкри Трапезников, като същевременно допълни, че на територията на ДНР са засилени мерките за сигурност. „Гражданите обаче няма от какво да се безпокоят“, увери той.  ", "date": "2018.09.03", "title": " Няколко души са задържани в ДНР за убийството на Александър Захарченко"}
{"url": "https://trud.bg/%d0%be%d1%82-%d1%83%d1%82%d1%80%d0%b5-%d1%81%d0%b5-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d1%80/", "text": "От утре се възстановява движението при 7-ми километър на АМ „Люлин“ в посока София. Днес приключва аварийният ремонт на активизиралото се свлачище при 7-ми километър на автомагистралата, съобщиха от Агенция „Пътна инфраструктура“. Ремонтът продължи три месеца. В момента се демонтират бетоновите прегради от активната и аварийна лента. През нощта, когато трафикът е по-слаб, платното ще се измие и около 24 ч. се предвижда да отпаднат ограниченията за стеснение в участъка. Остават въведените ограничения при 9-ти километър на АМ „Люлин“, където продължават аварийно-възстановителните дейности. Ограничението е от втори тунел „Люлин“ до 500 м преди първи тунел „Мало Бучино“. В този участък движението на всички МПС се осъществява двупосочно в платното в посока София – Перник. Скоростта е ограничена до 50 км/ч. Очаква се до края на септември да бъде пуснато движението в изпреварващата лента в платното за София. АПИ благодари на шофьорите за търпението от причинените неудобства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " От утре се възстановява движението при 7-ми километър на АМ „Люлин“"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%be%d1%82-%d0%bf%d0%be%d0%b4%d0%b3%d0%be%d1%80%d0%b8%d1%86%d0%b0/", "text": "Получи най-висшето държавно отличие За създаването на смесено дружество за пренос на електроенергия между България и Черна гора, призова министър-председателят Бойко Борисов по време на официалната си визита в западнобалканската държава. “Надявам се през следващите 3-4 месеца да направим икономически форум, за да подготвим структура, която да бъде финансирана. Черна гора и Италия правят нещо уникално. Ние имаме енергия, можем да направим нещо подобно”, каза премиерът. По думите му това ще е един балкански проект с участие на всички държави, които имат интерес. По отношение на миграцията Борисов подчерта, че всяка държава на външна граница, трябва да полага усилия за справяне с миграционната вълна. “България го е направила – изграждане на съоръжение, много техника, видеокамери, и имаме нула миграция. Стига сме говорили само за мигранти, да пренасяме туристи, да пренасяме бизнес и енергия”, призова Борисов. На съвместна пресконференция с премиера на Черна гора Душко Маркович, Борисов отбеляза, че част от изплащането на кредитите, които международните финансови институции биха могли да отпуснат за свързаността на Балканите, да става чрез въвеждането на ТОЛ системи и таксите за ползване на пътищата в региона да бъдат уеднаквени, за да може Балканите да станат мощна икономическа зона. “С воля, постигнахме резултати по процеса за евроинтеграцията на Балканите. Мисля, че до края на годината Черна гора има реалния шанс”, допълни премиерът. Премиерът на Черна гора Душко Маркович благодари за усилията на страната ни за поставянето на европейската перспектива за страните от Западните Балкани във фокуса на обсъжданията в ЕС. По време на визитата си Борисов бе награден с орден “Черна гора” с лента от президента на страната Мило Джуканович. Най-висшето държавно отличие беше връчено в знак на благодарност за усилията и подкрепата на страната ни за европейската перспектива на Черна гора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " Премиерът Бойко Борисов от Подгорица: Правим фирма за ток с Черна гора (обзор)\t\t\t"}
{"url": "https://trud.bg/%d0%b0%d0%b2%d0%b0%d1%80%d0%b8%d1%80%d0%b0%d0%bb-%d1%82%d0%b8%d1%80-%d0%b7%d0%b0%d1%82%d0%b2%d0%be%d1%80%d0%b8-%d0%b4%d0%b2%d0%b5-%d0%bb%d0%b5%d0%bd%d1%82%d0%b8-%d0%bd%d0%b0-%d0%bc%d0%b0%d0%b3%d0%b8/", "text": "Временно е ограничено движението по аварийната и активната лента при км 98 на АМ „Тракия“ в посока Бургас поради аварирал тежкотоварен автомобил, съобщиха от АПИ. Движението се извършва в изпреварващата лента и се регулира от пътна полиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " Аварирал ТИР затвори две ленти на магистрала „Тракия“"}
{"url": "https://trud.bg/%d0%bd%d0%b5%d1%88%d0%ba%d0%b0-%d1%80%d0%be%d0%b1%d0%b5%d0%b2%d0%b0-%d0%bd%d1%8f%d0%bc%d0%b0%d0%bc-%d0%bd%d0%b0%d0%bc%d0%b5%d1%80%d0%b5%d0%bd%d0%b8%d0%b5-%d0%b4%d0%b0-%d1%81%d0%b5-%d0%be%d1%82%d0%ba/", "text": "Нешка Робева заяви, че не се оттегля от спорта и няма намерение да се отказва кариерата си. Преди дни публикация на легендарната треньорка бе разтълкувана като край на успешната ѝ кариера. Тогава Робева обяви,   от треньорския пост в германския ансамбъл заради влошеното ѝ здравословно състояние. Днес тя уточни, че не е и няма намерение да се отказва и дори вече отново е в залата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " Нешка Робева: Нямам намерение да се отказвам от гимнастиката"}
{"url": "https://trud.bg/%d0%bf%d0%be%d0%b3%d0%bd%d0%b0%d1%85%d0%b0-%d0%b5%d0%bd%d1%80%d0%b8%d0%ba%d0%b5-%d0%b7%d0%b0%d1%80%d0%b0%d0%b4%d0%b8-%d0%b1%d1%80%d0%b0%d0%bd%d0%b8%d1%82%d0%b5%d0%bb-%d0%bd%d0%b0-%d0%b1%d0%b0/", "text": "Луис Енрике, селекционерът на Испания, понесе първи удари още преди дебюта си начело на „Ла Роха“. Титулуваният специалист, спечелил всичко възможно с „Барселона“ на клубно равнище, бе погнат именно… заради играч на каталунския гранд. Енрике понесе критики за решението си да не повика Жорди Алба за предстоящите мачове с Англия и Хърватия от турнира за Лигата на нациите.  Дори авторитетното издание „Марка“, силно приближено до големия съперник „Реал“ (Мадрид), застана на страната на играча.  „Луис Енрике, има ли по-добър ляв бранител от Жорди Алба?“, попита риторично медията след успеха на „Барселона“ с 8:2 над „Уеска“ на „Камп Ноу“. В срещата от 3-ия кръг играчът изработи гола на Луис Суарес и сам се разписа в 81-ата минута. През изминалата кампания пък Алба даде общо 9 асистенции – най-добрият показател на защитник в Ла Лига.  1. „Исках да бъда част от националния отбор, но има треньорско решение и аз трябва да го уважа – призна потърпевшият. – Не го очаквах, ако трябва да бъда честен, но по същия начин пък през 2012-а отидох на европейско първенство, без да съм хранил такива надежди. Причина за отсъствието ми от състава не зная. В момента Марко Алонсо и Хосе Гая са в състава, а това са двама отлични футболисти. Не съм разговарял с Луис Енрике за причините д0а не ме повика в отбора“.  В същото време Лионел Меси не пропусна да регистрира още един рекорд. Аржентинецът вече има 150 голови паса за първенство. По този показател нападателят е недостижим в Испания през новия век. Освен това той е №1 и сред действащите играчи на Стария континент. Втори в класацията е Сеск Фабрегас от „Челси“ със 143 асистенции, а трети – Месут Йозил (128). Най-много голови подавания Меси е дал към Луис Суарес – 23.", "date": "2018.09.03", "title": " Погнаха Енрике заради бранител на „Барса“"}
{"url": "https://trud.bg/%d0%b2%d1%80%d0%b0%d1%86%d0%b0-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0-133-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d1%81%d1%8a%d0%b5%d0%b4%d0%b8%d0%bd%d0%b5%d0%bd%d0%b8%d0%b5/", "text": "С военен ритуал и тържествена церемония, Община Враца ще отбележи 133 години от Съединението на Княжество България с Източна Румелия. Честването ще се състои на 6 септември от 10:00 ч., пред паметника на загиналите във войните за национално обединение, до гаровия площад в града /Лъвчето/. Церемонията по случай годишнината ще започне с изпълнение на част от стихотворението на Иван Вазов „Новото гробище над Сливница“. В рамките на програмата ще бъдат изнесени исторически факти за Съединението, а слово за празника ще поднесе Калин Каменов – кмет на Община Враца. Благодарствен молебен и водосвет за здраве ще отслужи Негово Високопреосвещенство Врачанския Владика Григорий. В отбелязването, организирано от Община Враца, ще вземат участие духов оркестър при Народно читалище „Развитие – 1869″ – Враца, представителна  войскова част от Военно формирование 54 990, Врачанска Митрополия, ученици, граждани. Пред паметника на загиналите във войните и пред паметната плоча на полковник Васил Таслаков и загиналите от 35 врачански полк в Добричката епопея, ще бъдат поднесени венци и цветя. Честването ще продължи с концерт на духов оркестър при НЧ „Развитие 1869”  от 11:30 ч. в градинката пред пощенската палата. Част от празника е и концерт на Симфониета Враца, който ще се състои на 7 септември от 19:00 ч. в Градската концертна зала.", "date": "2018.09.03", "title": " Враца отбелязва 133 години от Съединението с военен ритуал и водосвет"}
{"url": "https://trud.bg/%d0%bf%d0%be%d0%bd%d0%b5-%d0%b3%d0%be%d0%b4%d0%b8%d0%bd%d0%b0-%d1%89%d0%b5-%d1%82%d1%80%d1%8f%d0%b1%d0%b2%d0%b0-%d0%b7%d0%b0-%d0%be%d0%b1%d0%be%d1%80%d1%83%d0%b4%d0%b2%d0%b0%d0%bd%d0%b5-%d0%bd%d0%b0/", "text": "Поне година ще отнеме оборудването на всички автобуси с колани и видеорегистратори. Такова е мнението на бранша, след като стана ясно, че парламентът ще разгледа промени, свързани със задължително поставяне на обезопасителните средства в автобусите. Оборудването с колани според бранша ще засегне близо 15 хиляди автобуса с около 1 милион седалки. Нямало как да стане обаче за 6 месеца, както се предлага в готвените законови промени, защото слагането на нови седалки с колани или пробиването на старите, за да се оборудват, трябвало да се удостовери като безопасно, информира  . „Заводът производител и специализирани лаборатории ще трябва да дадат тези потвърждения и това е много дълъг процес”, каза Петър Захариев от Националното сдружение на автобусните превозвачи. Друга идея за повече безопасност в автобусите е да има видеорегистратори – те ще снимат случващото се в превозното средство и извън него. „Видеорегистраторът е изключително полезно средство, което ще самодисциплинира шофьорите и ще даде възможност за бързо и точно изясняване на ситуацията при пътнотранспортно произшествие”, отбеляза Владимир Тодоров от Асоциацията на пострадалите при катастрофи. Разходите за колани и видеорегистратори обаче могат да доведат до фалит по-малките фирми, твърдят от бранша и предупреждават, че ще се отразят на пътниците. „Работата е изтънена до минимум, т.е. няма резерви. Всички тези нови разходи ще бъдат допълнително натоварване – естествено, ще се отразят върху билета”, подчерта Петър Захариев. От бранша предлагат да се увеличи контролът при минаването на автобусите на технически прегледи и на пътя, за да се подобри безопасността. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " Поне година ще трябва за оборудване на всички автобуси с колани"}
{"url": "https://trud.bg/%d0%b4%d0%b0%d0%bc%d0%b0%d1%81%d0%ba-%d0%b3%d0%be%d1%82%d0%b2%d0%b8-%d0%be%d1%84%d0%b0%d0%bd%d0%b7%d0%b8%d0%b2%d0%b0-%d0%b2-%d0%b8%d0%b4%d0%bb%d0%b8%d0%b1-%d0%b8%d0%bd%d1%84%d0%be%d0%b3%d1%80%d0%b0/", "text": "От дни сирийската армия готви поетапна офанзива в северозападната провинция Идлиб, която е последният бастион в ръцете на т.нар. умерени бунтовници и джихадисти. Сирийски медии съобщиха, че днес конвой на армията на президента Башар Асад е пристигнал в района на долината Габ, откъдето се очаква да започне атаката (виж инфографиката вдясно) към Джиср аш Шугур. Армията засилва и позициите си край Алепо, тъй като очаква нападение над града, който е под правителствен контрол от края на 2016 г. Сред основните врагове на режима е свързаната с “Ал Кайда” групировка “Тахрир ал Шам”, която наброява около 10 000 бойци. На визита в Дамаск днес бе иранският външен министър Мохамад Джавад Зариф, който с пристигането си призова за “разчистване на Идлиб от всички останали терористи”. Той изрази увереност, че борбата с тероризма в Сирия е в заключителен етап. Сирийският му колега Уалид Муалем на свой ред подчерта, че победата е на крачка. Новата офанзива обаче предизвика опасения на Запада от повторение на кървавите събития при обсадата на Алепо. “Трябва да избегнем хуманитарна драма в Идлиб”, който е дом на 3 млн. души, предупреди френският външен министър Жан-Ив льо Дриан. В същото време той призна, че Асад е спечелил войната, но не е успял да постигне мир в региона. Изтекъл документ на ООН разкри, че подкрепа за възстановяването на Сирия ще има само след смяна на режима. ООН няма да работи в подкрепа на връщането на бежанци, но ще помага на завръщащите се, се казва текста, цитиран от в. “Комерсант” Продължаващият конфликт ще бъде тема на разговор на президентите на Русия, Турция и Иран Владимир Путин, Реджеп Ердоган и Хасан Рухани в Техеран в петък. Основен акцент ще бъде поставен върху предполагаемата подготовка на химическа атака в Джиср аш Шугур, за която съобщи Москва. В Русия са уверени, че подобна провокация има за цел да доведе до военна намеса на САЩ срещу правителствените сили, върху които ще бъде хвърлена вината за химическото нападение.", "date": "2018.09.03", "title": " Дамаск готви офанзива в Идлиб (ИНФОГРАФИКА)\t\t\t"}
{"url": "https://trud.bg/%d0%bf%d1%80%d0%be%d0%b2%d0%be%d0%ba%d0%b0%d1%82%d0%b8%d0%b2%d0%bd%d0%b0-%d0%b8%d0%b7%d0%bb%d0%be%d0%b6%d0%b1%d0%b0-%d1%81-%d0%b3%d0%be%d0%bb%d0%b8-%d0%b7%d0%b2%d0%b5%d0%b7%d0%b4%d0%b8-%d0%b0%d0%ba/", "text": "Нестандартната изложба на снимки, в които известни личности позират голи в компанията на различни морски обитатели, ще акостира в Бургас за времето от 4 до 30 септември. Тя се нарича FISHLOVE и съдържа дръзки фотографии, предизвикали значителен обществен интерес в много държави. Изложбата за пръв път посещава България и е посветена на опазването на моретата и океаните от разрушителни риболовни практики, съобщават от общината. Сред знаменитостите, осмелили се да застанат пред обектива, прикривайки телата си единствено с интересни морски създания, са актрисите Хелена Бонъм Картър, Джуди Денч и Джилиън Андерсън, колегата им сър Бен Кингсли, бизнесменът визионер сър Ричард Брансън, актрисата и бивша съпруга на Мик Джагър – Джери Хол, заедно с общата им дъщеря Лизи и мн. др. Наскоро доклад на Организацията по прехрана и земеделие на ООН алармира, че годишната консумация на риба се увеличава два пъти по бързо от нарастването на населението на Земята. Днес средното количество изядена риба на човек възлиза на над 19 килограма годишно, което е два пъти повече, отколкото преди половин век. В резултат само за 4 десетилетия морските видове са намалели с 39 %. Статистиката показва, че глобалното „производство“ на риба, включващо както аквакултури, така и риболов, възлиза на 171 милиона тона за 2016 г. А в същото време повече от 800 милиона души на планетата зависят от морските животни за храната и доходите си. 98 % от тях живеят в развиващите се страни. В контекста на тази стряскаща тенденция основната цел на кампанията е да обърне общественото внимание към неустойчивите риболовни практики, които с бързи темпове унищожават морските екосистеми. Изложбата е тематично обвързана с духа на нашия град. Затова Община Бургас реши да подкрепи инициативата. Така от 4 до 30 септември част от атрактивните фотографии ще могат да бъдат разгледани и дискутирани от жителите и гостите на града. Те ще бъдат подредени на алеята пред Културен център „Морско казино“. Изложбата гостува в Бургас със сътрудничеството на Фондация „Кредо бонум“, организатор и на кампанията „Книги за смет“, д-р Атанас Грозданов от Софийски университет „Св. Климент Охридски“ и БАКБ.", "date": "2018.09.03", "title": " Провокативна изложба с голи звезди акостира в Бургас"}
{"url": "https://trud.bg/%d1%80%d1%83%d1%81%d0%b5-%d0%bf%d1%80%d0%be%d0%bf%d0%b8%d1%89%d1%8f-%d0%be%d1%82-%d0%b4%d1%80%d0%b0%d1%81%d0%ba%d0%b0%d1%87%d0%b8%d1%82%d0%b5-%d0%b2-%d0%bf%d0%be%d0%b4%d0%bb%d0%b5%d0%b7%d0%b8%d1%82/", "text": "Поредна вандалска проява е установена в подлеза на Кръговото кръстовище при бул. „Скобелев“ и бул. „Липник“. На видеозаписите от охранителните видеокамери се вижда как две момичета рисуват по стените на подлеза на кръстовището, след като са били почистени, заради многократните вандалски прояви, съобщиха от общината. Миналата седмица, огледалото в подлеза също беше счупено, а сигналът беше подаден към компетентните органи. В тази връзка, кметът на Община Русе Пламен Стоилов редовно сезира писмено институциите, които отговарят за реда и сигурността в града, а именно Областна дирекция на МВР и Първо и Второ РПУ, с цел установяване на нарушителите и предотвратяване на други вандалски прояви. Настояваме за налагане на наказания за родителите на извършителите, както и за възстановяване на щетите. Община Русе отправя апел към гражданите да сигнализират, ако станат свидетели на нарушения, на имейл – mayor@ruse-bg.eu или на тел. 112. Призовават се гражданите, които разпознават извършителите от охранителните камери, да се обадят на Областна дирекция на МВР – Русе на тел. 082/ 882 91 или на СЗ „КООРС“ на тел. 0882 898 367. Анонимността на свидетелите е гарантирана.", "date": "2018.09.03", "title": " Русе пропищя от драскачите в подлезите"}
{"url": "https://trud.bg/%d0%ba%d0%be%d0%b0%d0%bb%d0%b8%d1%86%d0%b8%d1%8f%d1%82%d0%b0-%d0%bd%d0%b0-%d0%b3%d0%b5%d1%80%d0%b1-%d0%b8-%d0%bf%d0%b0%d1%82%d1%80%d0%b8%d0%be%d1%82%d0%b8%d1%82%d0%b5-%d0%b7%d0%b0%d0%bf%d0%b0%d0%b7/", "text": "Коалицията на ГЕРБ и „Обединени патриоти“ се запазва, стана ясно след заседанието на коалиционния съвет, продължило близо 4 часа. Раздор в патриотичната коалиция няма да има. Според лидера на „Атака“ напрежението е достигнало такава сила, че трябва да бъде туширано. „Кое е по-важното – да останем в управлението или да се разтурим и да не знаем какво следва. Ние решихме, че второто е по-вредно за народа и страната. И цената от това решение ще я платим пак ние“, заяви Сидеров. „Надявам се да вземем поука. Надявам се да направим така, че да не позволяваме разтурването на управлението, което ще доведе до щети за страната и народа“, каза той. „Благодаря на колегите за това, че днес имахме възможност да изговорим темите, които провокираха напрежение през изминалите дни“, коментира председателят на ПГ на ГЕРБ Цветан Цветанов. По думите му коалиционното споразумение продължава да се изпълнява. По отношение на оставките на тримата министри, Цветанов заяви, че този разговор ще бъде продължен на коалиционен съвет в понеделник, когато ще говорят персонално за всяка от подадените оставки. „Темата за оставките ще дискутираме в понеделник и там ще разговаряме персонално за всяка една. Към настоящия момент няма стартирана процедура по точка 6 (от коалиционното споразумение, бел. ред.), където е записано да се търси съгласуване. То ще бъде направено в понеделник. Имаме министри в оставка, но нямаме стартирана процедура, която да е влязла в МС за промяна на състава му“, обясни Цветанов. Може патриотите да имаме стари разправии, но не сме глупаците, които ще върнат ДПС във властта, заяви вицепремиерът и лидер на ВМРО Красимир Каракачанов. „Ние сме много емоционални, но вие какво искате – тройната коалиция, в която един ви говори за чипа, друг ви говори за някаква заедност, трети за някаква джендърска култура. По-добре е, когато ние дори публично поставяме проблемите“, каза Каракачанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " Коалицията на ГЕРБ и Патриотите запазва състава си\t\t\t"}
{"url": "https://trud.bg/%d1%87%d0%be%d0%b2%d0%b5%d0%ba%d1%8a%d1%82-%d0%ba%d0%be%d0%b9%d1%82%d0%be-%d1%83%d0%b1%d0%b8-%d0%b4%d0%be%d0%bd-%d0%ba%d0%b8%d1%85%d0%be%d1%82-%d1%89%d0%b5-%d0%b6%d0%b8%d0%b2%d0%b5/", "text": "Филмът имаше премиера в Кан След няколко десетилетия на провалени опити да направи филм по “Дон Кихот”, легендарният режисьор, сценарист и член на “Монти Пайтън” Тери Гилиъм най-накрая успя да завърши мечтания си проект. Кръсти го “Човекът, който уби Дон Кихот” и го показа премиерно на фестивала в Кан. Сега филмът ще оживее и в зала 1 на НДК на 16 октомври. “Човекът, който уби Дон Кихот” е едно от най-очакваните заглавия в програмата на фестивала, който среща киното с книгата – CineLibri 2018. Форумът ще се проведе от 10 до 24 октомври. Дълго време изглеждаше, че над Тери Гилиъм и “Човекът, който уби Дон Кихот” тегне проклятие и той никога няма да успее да завърши мечтания си епос. Походът на Гилиъм да екранизира по свой оригинален начин великата книга на Сервантес премина през две декади на скандали, финансови проблеми, отнесени от бури снимачни площадки и всевъзможни приключения. Самият процес се оказа достоен за документален филм и стана символ на лудата творческа страст. Готовият вече филм на Гилиъм поляризира зрители и критици, а някои предположиха тъжно, че след творческия крах на предишния му опус “Теорема нула”, големият майстор е загубил магическото си докосване. Но “Човекът, който уби Дон Кихот” вече притежава собствена митология и е задължителен за гледане, независимо от рецензиите. Ето го и сюжета: Циничен рекламист на име Тоби заминава за Испания. По време на снимки среща циганка, която му дава копие на някакъв странен филм. Тоби се отправя на път, но един възрастен испански обущар, който си въобразява, че е Дон Кихот, го обърква с оръженосеца Санчо Панса. За режисьора на реклами илюзията и реалността стават неразличими. По пътя от днешен Лондон към Ла Манча от XVII век, в хода на едно комично и все по-сюрреалистично приключение, Тоби е принуден да се изправи срещу трагичните последици от един филм, който е направил на младини. Сценаристи на филма са Тери Гилиъм и Тони Грисони. Образите на Дон Кихот и Санчо Панса са поверени на Джонатан Прайс и Адам Драйвър, в останалите роли ще видим Стелан Скарсгард, Олга Куриленко, Серхи Лопес, Джорди Мола, Роси де Палма и др. Четвъртото издание на единствения по рода си кино-литературен фестивал CineLibri ще предложи над 300 прожекции, 45 актуални заглавия, разнообразие от специални гости и събития.", "date": "2018.09.03", "title": " „Човекът, който уби Дон Кихот“, ще живее\t\t\t"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b8%d0%b4%d0%b5%d1%8f%d1%82%d0%b0-%d0%bd%d0%b0-%d0%bf%d0%b0%d1%82%d1%80%d0%b8%d0%be%d1%82%d0%b8%d0%b7%d0%bc%d0%b0-%d0%b5-%d0%b4/", "text": "Във връзка с някои негативни послания, изразени пред медии по отношение на бъдещето на коалиция „Обединени патриоти“, напомням, че идеята на патриотизма е да обединява, а не да разделя. Това написа във „Фейсбук“ вицепремиерът, министър на отбраната и лидер на ВМРО – част от коалиция „Обедини патриоти“ – Красимир Каракачанов. Ние, Патриотите от ВМРО, винаги сме се опитвали да покажем колко полезна може да е градивната работа и вярваме, че съчетана с енергията на партиите от „Обединени патриоти“, тя може да носи реални ползи за България и българите, продължава Каракачанов и затова изброява в седем точки: 1. За ВМРО запазването на коалицията „Обединени патриоти“ е фундаментално важно. За пръв път национално мислещите хора имат своето единно представителство и то изведе идеите на патриотизма на качествено ново ниво. Всички ясно трябва да осъзнаем задълженията пред нашите избиратели за реализиране на управленската програма. 2. Категорично съм за възстановяване на диалога без поставяне на предварителни условия. 3. Вина за сегашното напрежение имат всички участници в коалицията и всеки трябва да осъзнае своята, а не да изтъква чуждата. Никой няма права на ментор в „Обединени патриоти“. 4. Изход има, ако има воля за полагане на усилия и загърбване личния и партийния егоизъм. 5. Считам, че Съветът на коалицията трябва да се събере възможно най-скоро и да утвърди базисните политики на коалицията през следващия политически сезон. 6. Според мен, наложително е приемането на Етични правила като част от коалиционното ни споразумение. 7. Всяка от партиите в „Обединени патриоти“ трябва еднозначно да заяви още в следващите дни желае, или не, за в бъдеще да участва в коалицията при провеждане на избори. Това е отговорът ми към всички зададени и незададени въпроси от последните дни. България над всичко, завършва изявлението си Красимир Каракачанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.03", "title": " Каракачанов: Идеята на патриотизма е да обединява, а не да разделя"}
{"url": "https://trud.bg/%d0%b2%d0%b5%d0%b7%d0%b5%d0%bd%d0%ba%d0%be%d0%b2-%d0%b8-%d0%b1%d0%be%d1%81%d1%82-%d0%b8%d0%b4%d0%b2%d0%b0%d1%82-%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f/", "text": "Мъжкият   национален   отбор   ще   може   да   разчита   на   двете   си   най – големи   звезди  –  Александър   Везенков   и   Дий   Бост ,  за   последния   етап   от   квалификациите   за   световното   първенство   догодина .  Селекционерът   Любомир   Минчев   повика   група   от  13  играчи ,  на   които   ще   разчита   за   домакинството   срещу   Франция   на  13  септември   и   гостуването   на   Русия   три   дни   по – късно .  Гръцкият  „ Олимпиакос “  и   руският  „ Химки “  дадоха   разрешение   на   крилото   Везенков   и   гарда   Бост   да   облекат   националния   екип   за   двата   мача . В   групата   е   още   тимът   на   Босна   и   Херцеговина .", "date": "2018.09.03", "title": " Везенков и Бост идват в националния"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%be%d1%82%d0%b8%d0%b2%d0%b0-%d0%b2%d1%8a%d0%b2-%d1%84%d1%80%d0%b0%d0%bd%d1%86%d0%b8%d1%8f-%d0%b7%d0%b0-%d1%81%d1%80%d0%b5%d1%89%d0%b0-%d1%81-%d0%bc%d0%b0%d0%ba/", "text": "Френският президент Еманюел Макрон и германският канцлер Ангела Меркел ще проведат в петък работна среща в Марсилия. На срещата ще бъдат обсъдени „европейски въпроси като еврото, миграцията, информационните технологии и международното положение“, съобщи френското президентство. Говорителят на германското правителство Щефен Зайберт потвърди планираната среща в Марсилия, предаде  . На следващия ден Меркел ще пътува до Македония, за да се срещне с премиера Зоран Заев. Те ще обсъдят регионалното развитие на Балканите и двустранни въпроси, добави Зайберт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.03", "title": " Меркел отива във Франция за среща с Макрон"}
