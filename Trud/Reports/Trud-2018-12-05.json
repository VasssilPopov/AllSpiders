{"url": "https://trud.bg/%d0%ba%d0%be%d0%bb%d0%b0-%d0%b1%d0%bb%d1%8a%d1%81%d0%bd%d0%b0-56-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%b2-%d1%88%d1%83%d0%bc%d0%b5%d0%bd-%d1%81%d1%87%d1%83%d0%bf/", "text": "56-годишна жена е ранена след удар от кола. Инцидентът е станал около 18 часа на пътеката пред общината, предаде „Дарик“. Жената е със счупена подбедрица. Водачът на автомобилът е на 40 години. Пробван е за наличие на алкохол – не е установено.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Кола блъсна 56-годишна жена в Шумен, счупи й подбедрицата"}
{"url": "https://trud.bg/%d1%88%d1%83%d0%bc%d0%b5%d0%bd-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8-%d0%bd%d0%b0-%d1%81%d0%b2%d0%be%d0%b8%d1%82%d0%b5-%d0%b4%d0%b0%d1%80%d0%b8%d1%82%d0%b5%d0%bb%d0%b8/", "text": "Шумен, откъдето тръгва традицията за Деня на дарителя 6 декември, почете и благодари на своите благодетели в навечерието на празника. Със съдействието на близо 100 фирми, сдружения и граждани общината е реализирала през годината важни обществени каузи. Кметът на града Любомир Христов връчи на тържествена церемония сертификат и почетен плакет на всички отговорни към шуменската общественост. “Благодаря ви, че имам възможността от името на шуменци и лично от мое име да изразя своето уважение към вас. Поклон пред вашия труд, пред вашата щедрост и пред вашата съпричастност. Вие пишете днешната история на дарителството, честването, на което е започнало от 1937 г. от тук и това е още един повод да се гордеем, че сме шуменци“, обърна се градоначалника към гостите. Той подчерта, че будните дарители са подкрепяли всякакви каузи – в сферата на образованието, здравеопазването, културата, спорта. По думите на градоначалника, важна е всяка помощ, защото сред дарителите има и много малки, но жестът е над всичко. „Сигурен съм, че всяка помощ и всички дарения са направени от хора, които и днес, както и в миналото, са ръководени от мисълта за една по-добра България, по-развито общество, от грижата за хората“, каза при наздравицата домакинът. Ансамбълът за народни песни и танци „Мадара“ и ученици от СУ „Сава Доброплодни“ поздравиха празнуващите. Денят на дарителя се отбелязва от 6 декември 1937 г. първо в Шумен. Първопричината е Нанчо Попович, който на Никулден има имен ден и завещава 20 000 златни австрийски наполеона за девическо училище в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Шумен благодари на своите дарители\t\t\t"}
{"url": "https://trud.bg/%d0%bc%d0%bb%d0%b0%d0%b4%d0%b8-%d1%85%d0%be%d1%80%d0%b0-%d0%b8-%d0%bf%d0%be%d0%bb%d0%b8%d1%82%d0%b8%d1%86%d0%b8%d1%82%d0%b5-%d1%81%d0%b5-%d0%be%d0%b1%d0%b5%d0%b4%d0%b8%d0%bd%d1%8f%d0%b2%d0%b0%d1%82/", "text": "Национален младежки форум за поредна година организира национална младежка конференция – Форум „Младеж 2.0“. Конференцията се проведе на 3 и 4 декември в „Театър София“ с участието на младежи от цяла България, съобщиха от пресцентъра на форума. На форумът младите хора изготвиха стратегия с хоризонт 2025 г., с която очертаха проблемите, пред които е изправен всеки един от тях и темата, на която би искал да се обърне внимание, за да се стигне до желаната промяна. Част от приоритетите, до които стигнаха бяха свързани с: образованието, младежкото овластяване, доброволчеството, екология, фалшиви новини. Идеята на младежите бе да излязат с препоръки към следващата младежка стратегия, която трябва да бъде изготвена през следващата 2019г. През първия ден на форума беше представено изследване, посветено на младежите на агенция „Галъп Интернешънъл“, представена от изпълнителния директор Първан Симеонов. По време на конференцията през втория ден младите хора имаха възможност да обсъдят изготвените препоръки на чаша кафе с политик. Гости и същевременно участници в дискусиите бяха: Мая Манолова, Омбудсман на Република България, Теодор Стойчев – Ръководител на Бюрото на Европейския парламент в България, Антон Ластарджиев – Постоянен секретар на отбраната, Александър Сиди, Димитър Данчев, Милен Михов и Петър Витанов – народни представители от Комисии по образованието, отбраната, връзки с неправителствените организации и жалби на гражданите и икономика и туризъм, представители на Министерство на младежта и спорта, Министерство на образованието и науката, Министерство на вътрешните работи, Министерство на труда и социалната политика и Център за развитие на човешките ресурси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Млади хора и политиците се обединяват около младежка визия за развитие на страната"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b4%d0%b8%d1%85%d0%b0-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d1%81%d1%8a%d1%81%d1%82%d0%b5%d0%b7%d0%b0%d1%82%d0%b5%d0%bb%d0%b8-%d0%b8-%d1%82/", "text": "Най-добрите състезатели и треньори през 2018 година на Спортното училище „Димитър Рохов“ в Сливен бяха наградени на тържествена церемония в зала „В. Левски“ в града, съобщиха от общината. Купите получиха републиканската шампионка по спортна акробатика, тройка жени, до 14 години, Маринела Иванова и треньорката Виолета Бинева, републиканският шампион по борба, пети на европейско първенство и балканиада Жулиен Иванов и треньора Тодор Кънев, републиканският шампион Васил Маринов и треньорът Пламен Братойчев – в категорията „двигане на тежести“, третият на балканско първенство по джудо Теодор Тодоров и треньорът Илина Стоянова, лекоатлетът Орлин Орлинов и треньорът Атанас Иванов. Купа заслужи и футболният отбор, юноши старша възраст, класирал се на първо място на зонално първенство, с треньор на годината Лъчезар Дойчев. Гости на празника бяха многократната европейска, световна и олимпийска медалистка Станка Златева, спортни деятели, родители. Отличията бяха връчени от директорката на училището Наташа Иванова, зам.кмета Пепа Чиликова и зам.областния управител Камен Костов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Наградиха най-добрите състезатели и треньори на спортното училище в Сливен"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d1%80%d0%b5%d0%b4%d0%bd%d0%be-%d0%b5-%d0%b4%d0%b0-%d1%81%d0%b5-%d0%be%d0%b3%d1%80%d0%b0%d0%bd%d0%b8%d1%87%d0%b0/", "text": "В екипа ми имаше спор дали основното образование не е твърде ниска цел. Има аргументи средното образование да е задължително. Ние говорим за по-конкурентна икономика, богатството се формира, ако произвеждаш по-скъпи неща. След десетилетия, човек, който не може да смята, няма да може да се реализира на пазара на труда. Това коментира пред   вицепремиерът Томислав Дончев, по повод лансираната от него идея основното образование да стане задължително. По думите му е необходима промяна в Конституцията, като след това държавата трябва да полага двойни усилия – полицаи, психолози. Полагат се усилия върнатите в училище деца да продължат да се обучават. В масовия случай големият проблем са семействата, които не ги подкрепят. За тях това не е ценност, карат ги да работят, коментира Дончев. „Щом законодателството има норма, съвсем логично е да има санкция за неизпълнението. Аз не съм убеден, че само и единствено глобите биха решили въпроса“, заяви той. Според вицепремиера е редно да има ограничаване на права, които нямат поне основно образование. Той се аргументира, че образованието е безплатно. Изтъкна, че правителството полага много усилия в сферата на образованието, но е и необходимо училището да подготвя децата за ежедневието, тъй като сега това не е застъпено в необходимата степен. „Една голяма част от населението, включително и младите хора, са институционално неграмотни. Те не знаят коя институция какви отговорности има. Как може да си добър, критичен гражданин, да натискаш институциите, ако нямаш базисна гражданска грамотност, коментира Дончев. Вицепремиерът каза, че очаква предложения от министрите в кабинета за съкращения в администрацията. Ако колегите не са достатъчно амбициозни, запазвам правото да гоним по-амбициозни цели. 130 000 души в момента работят в държавната администрация.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Томислав Дончев: Редно е да се ограничават права на хора, които са без основно образование"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%b8%d0%b4%d0%b2%d0%b0-%d0%bf%d1%80%d0%b5%d0%b7-%d0%bc%d0%b0%d0%b9-%d0%b4%d0%be%d0%b3%d0%be%d0%b4%d0%b8%d0%bd%d0%b0/", "text": "Посещение на Папа Франциск в България през първата половина на 2019 г. е в процес на финална подготовка. “Българската външна политика създава условия за такава визита”, каза в ексклузивно интервю пред “Труд” г-н Кирил Топалов, извънреден и пълномощен посланик на България във Ватикана. Визитата ще е част от балканска обиколка на папа Франциск, която ще включва още Македония и може би Румъния. Като най-вероятни дати се смятат дните около Гергьовден – 5, 6 и 7 май, разкриха независими дипломатически източници пред “Труд”. Освен София, папата най-вероятно ще посети и Пловдив, град с голяма католическа диаспора. Ватиканът все още не е направил официално съобщение за визитата, но се очаква това да стане скоро. “Посещението става възможно благодарение на приоритетите на българската външна политика по време на нашето председателство на Съвета на Европейския съюз”, разкри пред “Труд” г-н Топалов и допълни: “Те не само направиха силно позитивно впечатление, но българската активност в избраните три направления, и особено инициативата за Западните Балкани – най-силната и авангардна карта в тази активност – изиграха роля както за имиджа на България, така конкретно и за перспективата, която имаме – папа Франциск да посети нашата страна през първата половина на следващата година.” Проф. Топалов разкри още: “Преди две години бе осъществено успешно първото в историята на отношенията между двете страни посещение на държавен секретар на Светия престол – кардинал Паролин. Да, Ватиканът е силно впечатлен от българската външна политика, включително и по време на Председателството. Адмирират се стъпките ни на сближение с Македония и на подпомагане на европейската й перспектива. Успешно осъщественото със съдействието и на двете български посолства в Рим съвместно честване на празника от българската и македонската делегации бе възприето като изключително позитивен знак. Със сигурност много голяма, ако не и решаваща, роля за евентуалното включване и на Македония в балканската обиколка на папата изигра и настоятелната молба в този смисъл на българския министър-председател Бойко Борисов по време на посещението на нашата делегация във Ватикана по случай 24 май тази година.   За първи път понтиф стъпва у нас през 2002 г. Поднесе цветя за 24 май Първото посещение на глава на Римокатолическата църква в историята на България беше през 2002 г. Йоан Павел II пристигна на 23 май по покана на българската католическа църква. Апостолическото му поклонничество продължи три дни до 26 май. През това време папата се срещна с президента Първанов и с премиера, с патриарх Максим, с католически епископи и с главния мюфтия. Посети Рилския манастир и “Св. Александър Невски”. Поднесе цветя пред паметника на светите братя Кирил и Методий навръх празника 24 май. Срещна се с представители на еврейската общност, с български младежи, с видни научни работници, културтрегери и хора на изкуството. Въпреки че здравословното му състояние беше силно влошено по това време, Йоан-Павел II изнесе света литургия с беатификации на централния площад в Пловдив. Папата почина от инфаркт 3 г. по-късно.   Йоан Павел II оневини България Посещението на папата в България беше от огромна важност за нас. По време на срещата си с президента Георги Първанов Йоан Павел II сложи край на инсинуациите, че сме замесени в покушението срещу него. Той заяви, че никога не е вярвал, че България е замесена в атентата, извършен през 1981 г. Неговото изявление имаше голям световен отзвук, а поклонничеството му даде тласък на екуменичния диалог с Българската православна църква. Интервю с проф. Кирил Топалов – утре във „Труд“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Папа Франциск идва през май догодина\t\t\t"}
{"url": "https://trud.bg/%d0%ba%d0%b0%d1%80%d0%b8%d0%bd%d0%b0-%d0%ba%d0%b0%d1%80%d0%b0%d0%b8%d0%b2%d0%b0%d0%bd%d0%be%d0%b2%d0%b0-%d1%81-%d0%bd%d0%be%d0%b2-%d0%bf%d0%be%d1%81%d1%82-%d0%b2-%d0%b5%d0%b1%d0%b2%d1%80/", "text": "Правителството предлага сегашния председател на Комисията за финансов надзор Карина Караиванова да стане представител на България в съвета на директорите на Европейската банка за възстановяване и развитие (ЕБВР). Досега този пост се заемаше от съпруга на Ирина Бокова – Калин Митрев. Караиванова трябва да заеме новия пост от 1 март 2019 г. Приемам с благодарност номинацията на българското правителство. Искам да уверя бизнеса и обществото, че до евентуалното ми преминаване на новата позиция в ЕБВР ще продължа да изпълнявам задълженията си като председател на КФН. Предстои промяна във философията на надзора у нас и възприемането на риск-базиран надзор, написа в свое изявления председателят на КФН.", "date": "2018.12.05", "title": " Карина Караиванова с нов пост в ЕБВР"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bd%d0%b0%d0%b9-%d0%b3%d0%be%d0%bb%d1%8f%d0%bc%d0%be%d1%82%d0%be-%d0%bf%d0%be%d1%81%d1%82%d0%b8%d0%b6%d0%b5%d0%bd%d0%b8%d0%b5-%d0%b5/", "text": "Успехът невинаги означава да си направил нещо за себе си, а по-скоро той се измерва с онова, което си сторил за другите. Това заяви президентът Румен Радев на церемонията по връчването на годишните отличия в националния конкурс „Доброволческа инициатива“ за 2018 година. Награждаването се състоя в президентската институция днес – в Международния ден на доброволчеството, съобщиха от пресслужбата на „Дондуков 2“. Във времена на упадък на моралните ценности и на разединение със своя пример доброволците увличат другите около общественозначими каузи, именно затова тази инициатива днес е безценна, заяви в приветствието си към участниците и организаторите на конкурса Румен Радев. Държавният глава отбеляза, че най-голямото постижение е подадената ръка и преодоляването с общи усилия на обществените проблеми. Президентът посочи, че каузата на всички номинирани има дълбок смисъл, далеч отвъд суетата на публичното признание. Вярвам, че ще продължаваме да виждаме все повече вдъхновени хора, променящи живота на другите около тях, на своите общности и в крайна сметка на обществото ни като цяло, заяви Румен Радев. По време на церемонията бяха връчени три равностойни награди. Инициативата „Да плетем и шием за недоносените бебета“ на фондация „Нашите недоносени деца“ беше отличена за труда на 900 доброволци на организацията да изработят покривала за кувьози в неонатологични отделения. Целта е бебетата да бъдат защитени от ярките болнични светлини, като така се предпазва зрението им. Общо 11 болници са получили покривала за кувьози. Сдружението „Планини и хора – асоциация на планинските водачи в България“ получи награда за проекта „Обновяване на заслон „Кончето“ в Пирин. Доброволците са събрали средства, планирали са проекта за обновения заслон, транспортирали са материали до високопланинското място. Изпълнението на целия проект е отнело две години, като 220 членове на асоциацията и любители на планината са помогнали с доброволния си труд, а дарителите са около 300. Подновяването на заслона „Кончето“ е с цел да повиши сигурността на хилядите туристи във високите части на Пирин. Инициативата „Да спасим кестените“, реализирана от Организацията на българските скаути, беше отличена за акцията на над 200 доброволци, предимно деца и младежи, които са защитили чрез природосъобразни методи болни кестени във Варна, Шумен и Русе. Националният конкурс „Доброволческа инициатива“ се организира за осма поредна година от фондациите „Национален алианс за работа с доброволци“ и „Лале“. Тази година номинирани за наградата бяха общо 58 проекта, осъществени от неправителствени организации, училища, читалища, неформални групи от градове и села в цялата страна. Всеки пети проект е бил свързан с дейността на младежи, а за пръв път сред номинираните има и три детски градини. Доброволчеството е заразно, а това, че в него се включват деца, е голям ресурс за бъдещето, заяви Ренета Венева – председател на „Национален алианс за работа с доброволци“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Румен Радев: Най-голямото постижение е подадената ръка и преодоляването с общи усилия на обществените проблеми (СНИМКИ)"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d1%81-%d0%b4%d0%b2%d0%b5-%d0%b8%d0%b7%d0%bb%d0%be%d0%b6%d0%b1%d0%b8-%d0%b7%d0%b0-%d1%80%d0%be%d0%b6%d0%b4%d0%b5%d0%bd-%d0%b4/", "text": "Галеристът Волен Сидеров покани скулптора да представи непоказвани акварели в „Стил 2”  “Всяка година за рождения ден си подарявам по една изложба. Тази година ще са две”. Това съобщи пред “Труд” председателят на комисията по култура в НС Вежди Рашидов. Оказа се, че лидерът на “Атака” Волен Сидеров, който през 2017 г. стана галерист, е поканил скулптора да покаже свои творби в “Стил 2”, която се намира на “Раковска” 183 А. “На 10 декември в “Стил2” ще представя около 50 непоказвани акварели, малък формат”, обясни Рашидов. Той поясни, че творбите са импресии, малки пейзажи и композиции. Рашидов каза, че на 14 декември ще отбележи рождения си ден в тесен семейно-приятелски кръг. “Ще изпием по едно за здраве, а на 18 декември ще открия интересна изложба в галерия “Сан Стефано”, каза шефът на парламентарната комисия по култура. В галерия “Сан Стефано” Рашидов ще покаже пейзажи, акварели и за първи път само скулптори глави. На въпрос на “Труд” защо е предпочел от скулпторите си да покаже само глави Рашидов отговори: В главата са концентрирани усилията на много световни цивилизации. Главите и портретите са водещи в създаването на изкуствата. Ако анализираме значението на портрета, то той послание за образ в бъдещето. Ако днес не се кланяме по кръстовища и по пътища, а търсим амвона, то това е инстинктът на човека да търси образ, в случая на Христос.” Скулпторът бе категоричен, че ако нямахме образци на Рамзес, на Нефертити, на Клеопатра, то днес нямало да знаем как са изглеждали, както и да имаме познание за тях. “Така е с изкуството на маите, на етруските, на Рим, на Византия, до днешното съвремие. Като стигнем до портретите на Пикасо, портретът е в основата, върху която лежи цялата палитра на изкуството”.", "date": "2018.12.05", "title": " Вежди Рашидов с две изложби за рожден ден\t\t\t"}
{"url": "https://trud.bg/%d0%bf%d0%be%d0%bd%d0%b5-90-%d0%bc%d0%b0%d1%84%d0%b8%d0%be%d1%82%d0%b8-%d0%b7%d0%b0%d0%bb%d0%be%d0%b2%d0%b5%d0%bd%d0%b8-%d0%b2-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0-%d0%b0%d0%ba/", "text": "Иззети са 3 тона кокаин и 140 кг екстази Най-малко 90 души бяха арестувани в мащабна полицейска операция в Белгия, Италия, Германия и Холандия, предаде Би Би Си. Задържаните са членове на италианската мафиотска групировка “Ндрангета”, базирана в Калабрия, в южната част на страната. Най-много са заловените в Италия – 41 души, има и един задържан в Суринам (в Южна Америка). Арестуваните са заподозрени в тежки престъпления, сред които престъпен сговор за международен трафик на наркотици, членство в мафиотска структура, незаконен бизнес с рециклиране на отпадъци. Смята се, че “Ндрангета” държи 80% от европейския трафик на дрога. Настоящата операция “Pollino” (в буквален превод от италиански – магаре, а в преносен смисъл – глупак) започнала още през 2016 г. При акцията са иззети 3 тона кокаин, 140 килограма екстази и милиони евро. Обискирани са домове и бизнес обекти като ресторанти, през които мафията перяла пари. Акцията бе извършена ден, след като италианската полиция арестува новия бос на сицилианската мафия “Коза Ностра” Сетимо Минео.", "date": "2018.12.05", "title": " Поне 90 мафиоти заловени в европейска акция\t\t\t"}
{"url": "https://trud.bg/%d1%80%d0%b0%d0%b7%d0%bd%d0%be%d0%b1%d0%be%d0%b9-%d0%bc%d0%b5%d0%b6%d0%b4%d1%83-%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%b7%d0%b0-%d0%bf%d1%80%d0%b5%d1%84%d0%b5%d1%80%d0%b5/", "text": "ЦИК решават къде да има машинно гласуване Преференциалният вот за пореден път се оказа повод за остри спорове между народните представители. На заседанието на правна комисия от ДПС обявиха, че настояват да се вдигне прагът. Хамид Хамид обяви, че становището на партията му е той да бъде на цената на един депутатски мандат, т.е. ако в определен район са необходими 10 000 гласа за влизане в НС, такъв да бъде и прагът на преференциите. От НФСБ също искат подобна промяна. Според сегашните текстове в Изборния кодекс кандидат от листата може да се придвижи на по-предно място, ако събере 7% преференции от гласовете, подадени за листата. На последните парламентарни избори се стигна до парадокси, които вкараха депутати с 1000 гласа в НС. С мотив да избегнат и друг недостатък на преференциалния вот – феномена 15:15, т.е. съвпадането на изтегления номер на партията, с този на определен кандидат от листата, ГЕРБ и патриотите предлагат да отпадне изписването на номера в бюлетините. ДПС са против. Те залагат на други варианти – номерата на партиите, които се теглят в ЦИК, да започват от 100, или номерът на партията да се тегли по-рано в ЦИК и мястото със същия номер в листата с кандидати да остава празно. Най-крайната идея на Движението е преференциите да отпаднат напълно, защото според тях били механизъм за контролиран вот. Машинният вот е друга спорна тема. Засега той се отлага навсякъде в страната. От БСП настояват масово използване на машинното гласуване, както е заложено в закона. Предложението на ГЕРБ е машини да има в не по-малко от 1000 секции. Изборните секции обаче са 12 400. На ЦИК е оставено да решава къде да има машини и къде да няма. Промените в Изборния кодекс трябваше да станат факт преди Коледа, но отсега е ясно, че споровете ще продължат и догодина. Нищо чудно отново да станем свидетели на промени в последния момент, преди изборите. В случая – преди евровота. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Разнобой между депутатите за преференциалния вот\t\t\t"}
{"url": "https://trud.bg/59-%d0%b3%d0%be%d0%b4%d0%b8%d1%88%d0%b5%d0%bd-%d0%b3%d1%80%d1%8a%d0%ba-%d0%b5-%d0%bd%d0%b0%d0%bc%d0%b5%d1%80%d0%b5%d0%bd-%d0%bc%d1%8a%d1%80%d1%82%d1%8a%d0%b2-%d0%bf%d0%be%d0%b4-%d1%83%d0%bb%d0%b8/", "text": "Гръцки гражданин, който е водил скитнически начин на живот, е намерен мъртъв под улично стълбище в Горна Оряховица. Няма следи от насилие. Случаят е поет от Окръжната прокуратура. 59-годишният гръцки гражданин е пребивавал в центъра за временно настаняване „Промяна“ към Евангелската църква в Горна Оряховица. Бил е агресивен и тежко болен, а преди три дни сам е напуснал центъра. „Гръцкото посолство издири семейството му, но то отказа да поеме грижите за своя роднина, не намерихме и здравно заведение, в което да го настаним“, обясни пред   Петър Благинов от център „Промяна“. По думите му, днес е било планирано от приюта да го закарат до Гърция, но мъжът е починал. Гръцкият гражданин е нямал статут на постоянно пребиваващ у нас. За последния месец това е втори смъртен случай с бездомник в региона.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " 59-годишен грък е намерен мъртъв под улично стълбище в Горна Оряховица"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b8%d1%85%d0%b0-%d0%be%d1%82%d0%ba%d1%80%d0%b0%d0%b4%d0%bd%d0%b0%d1%82%d0%b0-%d0%bb%d0%b8%d0%bd%d0%b5%d0%b9%d0%ba%d0%b0-%d0%b2-%d1%81%d1%82%d0%be%d0%bb%d0%b8%d1%87/", "text": "Открадната линейка от частна болница в София беше открита изоставена. Болничната кола е била задигната в нощта срещу понеделник, съобщи  Линейката на частната хематологична болница е била паркирана на улицата в столичния квартал „Обеля”. Сутринта в понеделник шофьорът не я открива на мястото и подава сигнал в полицията. Два дни по-късно униформени откриват колата, изоставена на паркинг до блок 33, в квартал „Свобода”. Това не е първи случай на кражба на кола на частна болница. През април, линейка на частно здравно заведение в Пловдив, също беше задигната, а часове по-късно открита в София.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Намериха открадната линейка в столичния квартал „Обеля“"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-298/", "text": "Банда изнесла от „Арсенал“ поръчкови заглушители Спецпрокурори и агенти на ГДБОП разкриха крупни търговци на оръжие. Иззети са близо 100 автомата, 37 картечни и 60 обикновени пистолета, 14 спусъка за РПГ, 8 кг черен барут и към 100 000 патрона.       Имало едно време един бъдещ затвор Приказка с невидим край, за която 245 пъти си плащаме – коментар на Анна Заркова.           Цикличността в писмата на “Черния лебед” За втори път в рамките на годината Елисавета Панова загуби благоприличие. Никога досега българското правосъдие не е било подлагано на толкова голямо унижение – анализ на „Труд“.       Раздвижване в отбраната Министър Каракачанов прогнозира резултат 0:0, т.е. колкото напускащи, толкова и влизащи в армията – анализ на Спирдон Спирдонов.         Кой е луд да се кара с нравите от Вазовото време? Културата e неоценимо богатство на държавата, казва професор Кирил Топалов в интервю за „Труд“.               Злополучният кръстник Силует на арестувания бос на Коза ностра Сетимо Минео. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Вижте акцентите в броя на вестник „Труд“ в четвъртък, 6 декември 2018"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%80%d1%83%d1%81%d0%ba%d0%b0%d1%82%d0%b0-%d1%84%d0%b5%d0%b4%d0%b5%d1%80%d0%b0%d1%86%d0%b8/", "text": "Руската федерация е сред най-важните генериращи пазари за българския туризъм и оказва съществено влияние върху диверсификацията на услугите в сектора. През миналата година и до момента Русия заема пета позиция в класацията за входящ туризъм у нас като брой посещения. През 2017-а те са били близо 558 хил., а през първите десет месеца на 2018 г. – над 496 хил. Това заяви министърът на туризма Николина Ангелкова на работна среща с посланика на Руската федерация у нас Н.Пр. Анатолий Макаров, на която присъстваха и представители на руския и българския бизнес. Участниците в дискусията обсъдиха различни мерки и инициативи за увеличаване интереса на туристите от двете страни. Министър Ангелкова благодари на дипломата и чрез него на ръководителя на Федералната агенция по туризъм на Руската федерация Олег Сафонов за изключително доброто двустранно партньорство, което насърчава взаимния туристически интерес. Имаме редица съвместни инициативи както за културно-исторически и поклоннически маршрути, така и за стимулиране на организирания детския отдих, посочи тя. Министърът припомни също, че заедно с посланик Макаров проведоха обиколки из детските лагери по Българското Черноморие, за да се провери качеството на услугите и сигурността на пребиваването на подрастващите. Руската страна винаги е подчертавала, че България се предпочита като дестинация от руснаците и за това, че е безопасна и спокойна дестинация, която предлага голямо разнообразие от зимен, летен и специализиран туризъм, каза още тя. Можем да си сътрудничим още по-активно за стимулиране интереса на руските туристи към балнео-, СПА и уелнес пакетите, както и към фестивалния и поклонническия туризъм, посочи министърът. Тя обърна внимание върху важността на международните туристически изложения, на които България се представя като дестинация за четири сезона. Паралелно ще се развиват още по-усилено контактите и с руските региони, за да популяризираме страната си като привлекателно място на туристическата карта. България ще продължи активното си партньорство и с Асоциацията на туроператорите н Русия (АТОР), защото интересът на нейните членове към страната ни е висок. Министър Ангелкова увери, че Министерството на туризма и българското Външно министерство работят последователно за оптимизиране на организацията на визовите ни центрове във федерацията с допълнителен персонал, за да може руските граждани да оформят по-бързо документите си за пътуване у нас. Освен това ще продължи да функционира и телефонът за руски туристи, който министерството откри след създаването си като самостоятелна администрация. Той помага на руските гости не само за да ги ориентира за местата за посещаване и отсядане, но и при необходимост от съдействие. Посланик Макаров съобщи, че основен акцент в двустранните отношения в сектора е сигурността на туристите. Той оцени високо работата на министерството и на българските дипломати, които създават благоприятна среда за пребиваване на руските туристи. Дипломатът оцени важността на рекламата за туризма и ролята на медиите, за да се популяризират не само големите курорти, но и вътрешността на страната, термалните източници и др. Министър Ангелкова информира, че е стартирала интегрирана комуникационна кампания на пазар Русия, която се очаква да направи страната ни още по разпознаваема като дестинация за руските туристи. Тя подчерта, че работим целенасочено със световни туроператори като ТУИ и „Томас Кук“, включително и на пазар Русия. Генералният консул на Руската федерация във Варна Владимир Климанов също участва в срещата и заяви, че летният сезон е дал много добри резултати. Търговският представител на федерацията в България Константин Артюшин посочи, че руските туристи обичат да посещават България и изрази надежда, че техният брой ще се увеличава. В Русия според него се обръща внимание на новите направления в отрасъла като риболовен и исторически туризъм и изрази готовност да съдейства на български туроператори да открият нови партньори, включително и в регионите. На смесената комисия е договорено да се организира и българо-руски туристически форум. Министър Ангелкова подкрепи идеята и предложи датата му да се уточни за март или април догодина. От ръководството на курорта Албена потвърдиха за интерес от руски туристи и изтъкнаха потенциала си да приемат повече спортни групи, участници в профилирани спортни лагери и за организиран детски отдих. Андрей Громов, генерален консул на Руската федерация в Русе, се спря на неизползваните възможности за разширяване на активните сезони и за практикуване на различни видове туризъм – балнео- и СПА, културно-исторически, круизи по Дунав и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Министър Ангелкова: Руската федерация е сред най-важните генериращи пазари за българския туризъм"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%bf%d0%b0%d1%80%d0%b8%d1%82%d0%b5-%d1%81%d0%b0-%d0%b2%d1%82%d0%be%d1%80%d0%be%d1%81%d1%82%d0%b5%d0%bf%d0%b5%d0%bd%d0%bd%d0%b8/", "text": "Григор Димитров даде голямо интервю пред Би Ти Ви, в което разказа подробности от живота си в тениса. Българинът, който от много време си заработи милиони долари, днес твърди, че парите не са водещи в кариерата му. И вероятно е така. Те са лесна работа, винаги са били второстепенни за мен – заяви №19 в световния тенис. – Имам всичко, от което се нуждая. Винаги съм бил спокоен човек. Мога и с пари, и без пари, защото познавам и двете страни на нещата. Парите са следствие.“ Димитров призна, че през тази година не е успял да запази нивото, на което завърши миналата, но се надява да възвърне позициите си през предстоящия сезон. „Краят на миналата година беше просто мечта – смята Григор. – Тази може би не играх най-добрият си тенис, но подобрих много неща извън корта и мисля, че догодина ще ми помогнат да печеля големи турнири. Това, че сега съм изгубил някакви позиции изобщо няма никакво значение. Не бих казал, че годината е ужасяваща. Подобрил съм много неща в себе си. Има толкова неща извън тениса. Чувствам се по-добър като човек.“ Тенисистът се надява легендата Андре Агаси да му помогне по отношение на психическата нагласа. „Той може да говори на всяка тема с мен, имаме много специална връзка – добави Григор. – Инициативата да се свържа с него беше моя. Прекарах много време с него, има идеи, които съвпадат с играта ми.“ Стана ясно, че книгата „Гордостта на България“ на спортния журналист Любомир Тодоров не е писана с разрешението на Димитров. „На мой гръб се прави пиар, аз не съм съгласен с това нещо – разкри звездата. – Ще има книга за Григор Димитров, която лично аз ще промотирам.“    ", "date": "2018.12.05", "title": " Григор: Парите са второстепенни"}
{"url": "https://trud.bg/%d0%b4%d0%b0%d0%bd%d1%8a%d1%87%d0%bd%d0%b8%d1%82%d0%b5-%d1%82%d0%b0%d0%b9%d0%bd%d0%b8-%d0%bd%d0%b0-%d0%ba%d1%80%d0%b0%d0%bb%d0%b8%d1%86%d0%b0%d1%82%d0%b0/", "text": "Данъчната служба на САЩ предяви иск към съпругата на принц Хари, актрисата Меган Маркъл. Те могат да се фокусират и върху активите и доходите на новите й роднини – кралица Елизабет II, и Филип, херцога на Единбург. След сватбата й с принц Хари, Меган стана херцогиня на Съсекс, но си остана американска гражданка. Това позволява на американските данъчни да разследват източниците й на доходи. САЩ са почти единствената страна в света, която събира данъците от своите граждани, не според тяхното реално пребиваване, а по гражданството им. И дори да живеете в чужбина през цялата година, това не ви освобождава от заплащане на данъци в САЩ. Като всеки американски гражданин, херцогинята от Съсекс трябва да попълни данъчната си декларация – формуляр 8938 до 17 април на следващата година, да я изпрати в САЩ и да плати данък върху всички си приходи, „независимо от това дали тези източници са нейни“. Тази формулировка означава, че данъците ще се събират не само от самата Меган Маркъл, чието състояние днес възлиза на около 5 млн.долара, но и от доходите на съпруга й. Принц Хари наследи от майка си, принцеса Даяна, 25 млн. долара, управлявани от доверителен тръст, който всяка година му изплаща над 300 хиляди лири. От баща си, принц Чарлз, Хари получава ежегодно около половин млн. долара. В данъчната си декларация Меган ще трябва да включи още сватбените си пръстен и рокля. На данъчно облагане подлежи и безплатния й престой при новите й роднини. Днес Меган и Хари живеят в двореца Кенсингтън. Според правилата на американските данъчни тя трябва да включи като доход и наема за това жилище, но как ще се го изчисли не е ясно. Наемът за къща с две спални без централно отопление в Лондон може да надхвърли няколко хиляди паунда за месец. Не е трудно да си представим, че наема на жилище в двореца Кенсингтън може да възлезе на милиони годишно. Ако американските данъчни поискат това, ще разорят херцогинята на Съсекс само за няколко години. Това обаче не е всичко. Основните спонсори на двойката днес са кралица Елизабет II и нейният съпруг, херцогът на Единбург. Те им осигуряват дворците и именията за живеене, включително и обслужващия персонал и транспортните средства. В съответствие с американското законодателство данъчните власти имат право да проучат източниците на доходи на кралското семейство на Великобритания, за да изяснят размера на субсидиите, получени чрез тях от американската гражданка Меган Маркъл. Източници от придворните среди казаха на британския таблоид Sunday Express: „Очакваме такова ниво на финансова прозрачност, с каквото никога досега кралското семейство не се е сблъсквало и това е най-лошият кошмар за него“. Скандалната тема заинтригува обществото. На кралското семейство му припомниха за пищната сватба на Меган и Хари. Уиндзорите категорично отказаха да разкрият нейната цена, но според експертите тя не може да е по-малко от 32 млн. паунда. Към тази цена трябва да се добавят и разходите в милиони, отишли за осигуряването на сигурност, които легнаха на гърба на местните градски съвети и на полицията. Още по-любопитни са истинските активи на кралското семейство на Великобритания. Зад слогана „кралицата царува, но не управлява“ от векове се крие фактът, че Елизабет II и нейните роднини всъщност принадлежат към най-богатите кланове в света. Само земята, собственост на Уиндзорите, се оценява на повече от един милиард долара. Към това могат да се добавят кралските скъпоценности, колекциите от произведения на изкуството, Бъкингамския дворец, замъка Балморал и цялата улица Regent Street в самия център на Лондон. Земята и недвижимите имоти се смятат за собственост на Короната и кралското семейство активно извършва бизнес върху тях и се радва на доходите си от тях, които формират годишната „заплата“ на Уиндзорите. Тази година тя беше 82 млн. паунда, но официалните оценки на състоянието на кралското семейство са условни, поради пълната непрозрачност върху икономиката на Уиндзорите. Критиците на монархията от движението „Република“ твърдят, че реално гражданите на Великобритания губят над 300 млн. паунда годишно за издръжката на кралското семейство, на фона на постоянните бюджетни съкращения. Цената за осигуряването на безопасността на всички членове на кралското семейство е невъзможно да се оцени. Типична английска мъгла покрива всички данъчни въпроси на Уиндзорите. По закон кралицата не е длъжна да плаща никакви данъци. Смята се обаче, че от 1992 г. тя плаща данък върху собствеността и доходите си, но какъв е той е пълна мистерия. Обществото все още не е видяло данъчната декларация на Елизабет II. Вестник Sunday Express цитира своя придворен източник: „Между двореца и данъчната администрация на Нейно величество се развиха наистина удобни отношения: кралското семейство ще плати нула данък, а данъчният инспектор ще го приеме с благодарност“. Бруталната намеса на данъчните служби на САЩ в тези интимни отношения може значително да намали това „удобство“. Предполага се, че сега кралското семейство ще настоява Меган бързо да се откаже от американското си гражданство като бъде ускорена процедурата за получаване на британско гражданство. Не е известно какви скелети ще открият в килера на кралицата американските данъчни, но и без това светът вижда, как една страна, която се позиционира като крепост на демокрацията, всъщност принадлежи на богат олигархичен клан, който се разпорежда с нея без никакъв данъчен контрол.   Отказ от гражданство на САЩ Да се откажете от американския паспорт не е лесно и трябва да се премине през многобройни одобрения, както и да се плати унищожителен данък. Но всяка година все повече хора решават да го направят. Само през 2016 г. около 5 500 души се отказаха от американското си гражданство, повечето от които, постоянно пребиваваха в чужбина. Всяка година техният брой се увеличава с 25%. Скандален е случаят с Борис Джонсън, който през 2016 г. се отказа от американското си гражданство, след като данъчните власти му изпратиха, както той казва, „абсолютно безумни сметки“. (Превод за „Труд“ Павел Павлов)  ", "date": "2018.12.05", "title": " Данъчните тайни на кралицата\t\t\t"}
{"url": "https://trud.bg/%d1%80%d0%be%d0%b4%d0%b5%d0%bd%d0%b8%d1%8f%d1%82-%d0%b2-%d0%b0%d0%bb%d0%b5%d0%bf%d0%be-%d0%b4-%d1%80-%d0%bd%d0%b0%d0%b1%d0%b8%d0%bb-%d1%85%d0%b0%d1%8f%d1%82-%d0%be%d1%82-%d0%b0%d0%bb%d0%b5%d0%ba%d1%81/", "text": "Един лекар, роден в размирния сирийски град Алепо, се е превърнал в любимец и за колеги, и за студенти, и за пациенти в столичната Александровска болница. 31-годишният Набил Хаят разказва защо е решил да остане в страната ни, дала образование на цялото му семейство, за войната в родината му, какво е положението сега в Алепо. Спомня си за общите празници, без значение на етнос и религия, за това как се чувства сега тук. – В родния ви град Алепо в Сирия, миналия месец отново се разгоря конфликт. Как се озовахте в България, д-р Хаят? – Да, моят роден Алепо отново е гореща точка в Сирия. Тежко е да се говори за това, защото съм тук, в България. За първи път дойдох през 2005 г., защото реших да следвам медицина в София. Поисках да вървя по стъпките на най-близките ми роднини – двамата ми братя и моят баща също са завършили тук медицина. – Защо не се върнахте в родината си, след като завършихте? – Такъв беше моят план. Когато завърших през 2012-а, исках да се върна, макар че не знаех как ще тръгнат нещата при мен, каква специализация ще правя. Точно тогава започна войната в Сирия и баща ми ме посъветва да остана тук. Бях поставен в много трудна ситуация – без пари и без план. Тогава се срещнах с един от моите асистенти по хирургия д-р Костадин Ангелов – по това време той все още не беше доцент, а само асистент, както съм аз в момента. Разказах му моята история, той я прие много присърце и реши да ми помогне да започна специализация. Направи всичко, което може да стори за човек в моята ситуация, дори повече – и всичко това без да иска нищо в замяна. Сега той е мой приятел и е директор на Александровска болница, а за мен е чест, че го познавам. – Тъгувате ли за Алепо, сигурно отдавна не сте били там? – Разбира се, че тъгувам… Липсва ми. В началото всяка година ходех през лятото за по един месец. За последно бях там през август 2010 година. Алепо е много древен и важен град в Близкия Изток. В него има една цитадела, която е на около 4500 години. Всъщност, това е основата на Алепо. В началото градът е бил само Цитаделата, всички негови жители са живели само в нея. След това градът се разширява и започват да строят в кръгове около Цитаделата. Не зная колко са жителите на Алепо сега, може би са около 3-4 милиона. Разбира се, преди войната те бяха доста повече. – Говорите ли често с приятелите и роднините си, какво ви разказват за ситуацията в Алепо? – Ситуацията там е различна – животът е разделен на квартали, в някои от тях има размирици с опасност за живота, но има и квартали, в които хората живеят спокойно, все едно нищо не се е случило. Всичко зависи от това кои сили къде са разположени. Повечето от най-близките ми приятели вече са в различни точки на света – един е в Дубай, друг е в Бахрейн, трети в Румъния, а четвърти в Испания… Всички ние бяхме заедно и като ниво в обществото. Но и те си търсят бъдещето точно като мен, затова не останаха в Сирия. – Сигурно сте си задавали въпроса защо се случи всичко това в Сирия, какъв е вашият отговор? – Имам предположения, но не мисля, че някой знае на 100% какво и защо се е случило. Има неща, които не са ясни, не зная дали и политиците са най-виновни. Със сигурност обаче зная, че това е въпрос на интереси. Както винаги е било във всички войни, те винаги са ставали и стават заради интереси. Сирийците са мирен народ като всички други. Какво ли не казваха – като например, че войната е заради различията между многото етноси в Сирия. Аз обаче ще ви дам пример от Алепо, който показва обратното. Още преди войната в моя град имаше арменци, християни – сред тях православни и католици, има кюрди, турци – ние ги наричаме туркмени, има всякакви видове етноси и религии и всички бяхме приятели, заедно ходехме на училище… – Сигурно и празниците сте отбелязвали заедно? – Задължително! Заедно чествахме и техните, и нашите празници, не можете да си представите колко красиво и весело беше. Аз съм мюсюлманин, но толкова се радвах, радвам се и сега на християнските празници. Ходим си на гости. В кварталите живеят хора от различни етноси. Ще ви дам пример – ако има джамия, на 10 метра от нея има християнска черква и това не е никакъв проблем. Много е хубаво дори. Могат да обвиняват религията, но това не е вярно, всичко в крайна сметка е въпрос на интереси. – Спомняте ли си какво правехте по време на християнската Коледа? – Бях на 17, когато дойдох в България. Но много добре си спомням – в нашето семейство чествахме и Коледата. Когато празникът наближеше, вкъщи си слагахме елха, украсявахме я. Излизахме с приятели християни, на Нова година също, забавлявахме се и танцувахме заедно. Така, както тук в България я чествате. Християните пък празнуваха с нас мюсюлманските празници – Байрама например. И така беше в целия град. Алепо винаги е бил единен, никога не е имало разделение между хората. Толкова красиво и вълнуващо е да се живее по този начин… – След започването на бежанската вълна се породиха много страхове и негативно отношение на хората в Европа срещу мигрантите. Сблъскаха се две религии. Как усещате вие нещата? – Според мен всичко, което се случи и случва е нормално, защото и двете страни са прави. И тези, които си търсят бъдещето и искат да оцелеят, са прави – все пак някъде трябва да намерят добро и нормално общество, в което да съхранят семейството си. Местата, държавите, където те отиват, също са прави – та при тях все едно идва чуждо тяло с нови традиции, навици, идеи, с нова религия. Нормално е да се чувстват раздразнени, нервни. Но ситуацията е такава, налага се… Никой не бяга от дома си заради своя кеф и хубост. – Сирия е светска държава, защото има държави около вас, които са доста по-консервативни. – Да, така е. Ние сме избрали нашата страна да е светска, и повечето хора са щастливи да живеят така. – Как се чувствате в България, усещате ли разлика в отношението на хората към вас? – Не, категорично. Българите винаги са ме приемали с добро сърце, с усмивка, много от приятелите ми са българи, християни. Свикнал съм. Женен съм за българка – тя е фармацевт, имаме момиченце – Ая, която е на 4 годинки вече. – От какво се интересуват българските ви приятели? – Най-често ме питат за семейството ми, за моите близки, които са там. Успокоявам ги, че са добре, нищо, че са близо до кварталите, където има проблеми, но засега всичко е наред. Естествено, че войната се отразява на всичко, цените – дори на хляба, са многократно повишени. На хората им е много трудно да живеят, но какво да се прави – война е! – Като лекар помагали ли сте по време на бежанската вълна? – Да, разбира се. С директора на Александровска болница доц. Костадин Ангелов и помощниците му направихме кампанията „Направи добро“, която не е само за бежанците. Обиколихме всички лагери и прегледахме всеки в тях – децата, възрастните. Всичко беше абсолютно безплатно, лекарствата също. Бежанците не знаеха български и аз освен, че преглеждах, помагах за превода, свършихме наистина много работа. – Какво ви докосна най-много при тези срещи? – Най-много ме развълнуваха разказите на повечето, как са дошли до тук, какво са преживели… Ако знаете колко драматични истории имаше, не смеех да плача пред тях, едвам се сдържах, защото все пак бях на работа. Разказите им как са стигнали дотук бяха потресаващи. Толкова труден преход са имали повечето – с деца, пеша, през държавите, границите, мошениците, през студа, без храна и вода… Не искам и да си спомням за тези ужасяващи неща, които чух от много семейства. – А как се отърсихте от тези смразяващи истории? – Гледах да помагам колкото мога, исках да направя всичко по начин, който да е най-добър, понякога наистина се чувствах като военен лекар в лагерите. Имаше много пострадали хора, много болни деца и всичко заради тежките условия и пътя, който са минали няколко месеца преди да пристигнат. – Българският народ е толерантен, но в последните години покрай тази човешка трагедия, като че ли се позагуби съчувствието и желанието за помощ. – Така е, но наистина намирам това за нормално. Много хора вече се радикализираха, така е навсякъде. Има добри и лоши хора и в Сирия, и тук. Отношението на човек се формира от това какви хора е срещнал, от предубежденията му. Според мен повечето хора са добри. – Какви са плановете ви за България? – Вече съм се установил тук, имам си собствено жилище, семейство, работното ми място е постоянно. В момента съм докторант и специализант към Катедрата по хирургия. Също така съм асистент към Медицинския университет, имам студенти, обучавам ги – сред тях има и англоговорящи, и българи. Освен това оперирам. В момента съм концентриран върху лапароскопската и бариатричната хирургии, работя в екип с д-р Константин Гроздев – известният коремен хирург, с проф. Тодоров – началникът на клиниката, с доц. Ангелов – всеки ден работим, имаме по една-две операции. При някои от тях премахваме много големи тумори. Много съм доволен от работата си. – Кое е най-много ви дразни в нашето здравеопазване? – Най-много ме дразни бумащината. Много пишем. Има и много сериозни наказания – дори за един подпис, ако е пропуснат. Работата ни е при голям стрес и някой път се случват тези пропуски. Следват големи глоби… – Българинът е раздвоен в отношението си към лекарите, дори понякога ситуацията изглежда като мач. Това не е ли обидно? Как е в Сирия? – Така е, наистина е обидно. Но в Сирия е съвсем друго. Баща ми, Бог да го прости, беше един от най-добрите коремни хирурзи не само в Сирия, но и в целия Арабски свят. Той беше вицепрезидент на арабските хирурзи, казваше се Юсеф Хаят. В Сирия всички лекари са много уважавани. И се знае тяхното място в обществото. От Лекарския съюз там на всеки лекар раздават емблема, която се слага до регистрационния номер на колата. И се знае, че си лекар. Отношението, което получаваш от цялото общество, от полицията и останалите, е неописуемо. Още си спомням, когато бях по-малък, баща ми караше колата и бяхме до един светофар. Когато минахме, полицаят козирува. На лекарите в Сирия се козирува! Тук нещата не са точно така. Има хора, разочаровани от системата, други – пък са доволни. И затова се разделят на два отбора. – Вие сте имали доста добро положение в обществото. Сега обаче не сте в същото положение. – Да, така е. Но не съм разочарован. Вярно е, че там бяхме в много добро положение – и финансово, и като място в обществото. Татко ми имаше клиника в Алепо, мултипрофилна хирургична болница. Правеха се операции в най-различни специалности – акушерство и гинекология, неврохирургия, коремна хирургия, ортопедия и т.н. Като завърших медицина, изградих сам живота си и днес съм доволен. Не съм разчитал на нашите, на семейството ми. Започнах от нулата и всичко, което имам сега, съм постигнал сам и с помощта на брат ми Шади. – Винаги ли сте искали да бъдете лекар? – Винаги, още от дете знаех, че ще бъда лекар. Но нашите, особено майка ми, не искаше… Братята ми също продължават да са лекари. Най-големият е неврохирург в Сирия, а другият е ортопед в „Пирогов“. Той завърши тук медицина преди мен, върна се за малко и после пак дойде в София. – Жена ви виждала ли е вашата родина? – О-оо, да. Преди войната бяхме за две седмици там. Много й хареса. Не сме женени отдавна, но сме заедно от 12 години. Толкова й хареса, че дори беше съгласна да останем в Сирия. Но Съдбата реши друго… – Говорите толкова добре българския език, без никакъв акцент, трудно някой ще познае, че сте чужденец. – Благодаря много за оценката. Най-напред учих година български, имах прекрасни учителки г-жа Аршинкова и г-жа Тодорова. Предстоят коледни празници, сега с жена ми ще търсим елха, защото винаги сме имали вкъщи елха. Съпругата ми е християнка, семейството й ме посреща винаги много добре. Готино е! На българите пожелавам да боледуват по-малко, да са живи и здрави, и да бъдат малко по-толерантни към различните хора, към чужденците, да се опитват да влязат в тяхното положение и да ги разбират по-добре. Хубаво е човек да е с отворено сърце към всички. Нашият гост  Д-р Набил Хаят е роден на 5 декември 1987 г. в Алепо, Сирия. Завършва медицина в София през 2012 г. Започва докторантура и специализация по хирургия, догодина ще ги завърши. От година и половина е асистент към Медицинския университет, преподава хирургия на студентите в пети и шести курс. Работи в Александровска болница. Женен за българка, имат дъщеричка.     ", "date": "2018.12.05", "title": " Роденият в Алепо д-р Набил Хаят от Александровска болница пред „Труд“: Лекарите в Сирия са на почит, полицаите им козируват\t\t\t"}
{"url": "https://trud.bg/%d1%82%d1%8a%d1%80%d0%b3%d0%be%d0%b2%d1%81%d0%ba%d0%b0%d1%82%d0%b0-%d0%b2%d0%be%d0%b9%d0%bd%d0%b0-%d1%81%d0%b0%d1%89-%d0%ba%d0%b8%d1%82%d0%b0%d0%b9-%d1%81%d0%b5-%d0%be%d1%82%d0%bb%d0%b0%d0%b3%d0%b0/", "text": "Американският президент Доналд Тръмп зае кръгова отбрана На срещата на лидерите на Г-20 в Буенос Айрес миналата седмица американският президент Доналд Тръмп беше заел кръгова отбрана. Отказа среща с руския президент Путин, отказа пресконференция, отказа да подпише всички точки от заключителната декларация, отказа да подкрепи Парижкото споразумение за борба с климатичните промени. Единственото, на което се съгласи, е отсрочка от 90 дни за повишаването на тарифите за китайските стоки от 10% на 25% на евентуална стойност от 200 млрд. щ. д.,като през този период ще се търси начин за подписване на двустранно споразумение. По този начин Търговската война беше отложена. Към момента е ясно, че двете страни са се разбрали за съвместна координация при разширяване на достъпа към пазарите, контрол при трансфера на технологиите и съвместни действия при престъпления в киберпространството. Въпреки това основният въпрос за огромния дисбаланс в двустранната търговия остава, а следователно остават и причините за бъдещи търговски санкции. От идването си на власт Доналд Тръмп си постави основната задача да регулира гигантския дисбаланс в полза на Китай в двустранната търговия. Поради провежданото от времето на Рейгън преструктуриране на американската търговия огромна част от производствените мощности бяха изнесени в Китай. Там на практика се произвежда почти всичко за Америка – от компютрите до дрехите и маратонките. Разликите между производствените разходи в Китай и продажните цени в САЩ са невероятни и се изчисляват в стотици проценти. Независимо от това, че на китайските компании, които произвеждат под лиценз, е наложена забрана да продават директно в САЩ и тяхната продукция се изкупува на производствена цена, обемите са такива, че дисбалансът варира между 41 и 45 млрд. щ. д. месечно в полза на Китай. След сключването на предишното споразумение се очаква той да спадне до 350 млрд. щ. д. годишно, но въпреки редукцията цифрата пак остава главоломна. Проблемите идват и от парадокса, че дори и Китай да иска да купува американски стоки и по този начин да изравни баланса, то такива и в тези обеми САЩ просто не могат да предложат. Америка с нейната Рейгъномика се лиши от цели групи производства като битовата електроника, бялата техника и др. Наличните американски производства – автомобили и мотори, срещат огромни трудности дори при равни условия в конкуренцията на японските и европейските марки. САЩ основно запазиха оръжейната си индустрия, но Китай си произвежда достатъчно, а за закупуването на върхови технологични изделия и дума не може да става, защото веднага ще бъдат клонирани, както човешкия геном, в който миналата седмица китайците направиха революция равна на атомната бомба. Основно Китай купува от САЩ селскостопанска продукция, но тя в никакъв случай не е в такива размери, че да балансира дефицита. Остават енергоресурсите и за това САЩ настояват Китай да започне да внася американски втечнен газ. Тук направленията са две. Едното е да бъдат ограничени, забавени и възпрепятствани проектите между Русия и Китай. Второто е Китай да инвестира в изграждането на заводи за компресиране на газ по западното крайбрежие и по този начин да разшири американската газова инфраструктура не само към себе си, но косвено и към другите големи потребители – Япония и Южна Корея. В същото време обаче, това се води ключова инфраструктура и американците не позволяват Китай да има доминираща квота върху собствеността. При предишните преговори бяха достигнати споразумения за китайски инвестиции в газови инсталации в Аляска. САЩ осъзнават, че ако искат да имат място на китайския газов пазар, трябва да побързат, защото там газопроводите на Русия само ще се увеличават, Китай инвестира в руските газови проекти в Арктика и в газовото находище Ямал-2, което също е предназначено за доставка на втечнен газ. Китайските инвестиции в нефто- и газодобива на Индонезия също са факт. При всички положения търговските преговори ще са трудни и по всяка вероятност стратегията на САЩ да постигне от Китай доброволно самоограничение в търговската експанзия няма да се получи. При това положение рискът от тотална търговска война остава, беше направена само отсрочка за реорганизиране на силите. Както обаче подчертаха на форума и германският канцлер Меркел, и британският премиер Мей, това ще нанесе сериозни последствия и за световната търговия, включително и за Европа. Няма да се получи и доброволно самоограничаване във военната сфера на другия голям проблем за САЩ, а именно Русия. На форума в Аржентина двамата президенти все пак размениха няколко приказки, но това в никакъв случай не беше реална среща. Причините, за да не се стигне до нея, са няколко. Формален повод, разбира се, беше намерен в инцидента между украинските и руските военноморски сили в Керченския пролив. Инцидентът е важен, защото от началото на конфликта вече имаме директен сблъсък между военни кораби на двете държави. Обяснение от руския президент потърсиха и Макрон, и Меркел. Путин подробно нарисува на Меркел на лист хартия схемата на инцидента. Западните лидери осъдиха действията на руската страна и настояха за освобождаване на задържаните украински моряци. Това вероятно и ще стане, но след като бъдат осъдени и евентуално разменени за капитана на руския риболовен кораб, задържан от украинската брегова охрана преди месец. Важно е да се отбележи в случая, че желанието на Порошенко да използва инцидента не успя в пълен обем. Във вътрешен план първоначалното му предложение за въвеждане на военно положение на територията на цялата страна за 60 дни беше редуцирано от украинската Рада на 30 дни и само за 10 провинции, не без европейското напомняне, че при военно положение, провеждането на такива избори след три месеца няма как да минат. Във външнополитически план призивът му към НАТО да увеличи драстично присъствието си в Черно море също беше посрещнат сдържано. Говорителката Оана Лунджеску заяви, че НАТО вече разполага с достатъчно силно присъствие в Черно море. Кораби на Алианса редовно патрулират и провеждат учения като през тази година са прекарали там 120 дни в сравнение с 80 през миналата. Няколко страни членки на НАТО патрулират и извършват разузнавателни полети в небето над региона, а България, Румъния и Турция, които членуват в алианса и граничат с Черно море, разполагат със свое собствено военно оборудване. Доколкото в НАТО нищо не се случва без да мине през одобрението на САЩ, това изявление при всички положения е било съгласувано с тях. Появи се и друга причина за отказаната среща на Тръмп с Путин и тя е в конспиративната теория на борбата на тайната, невидима и неизбирана от никого но уж всичко можеща „дълбока държава“ (задкулисна) срещу американския президент. Едно от тези проявления е разследването на специалния прокурор Робърт Мълър за евентуални руски връзки на Тръмп. Воденото вече 17 месеца разследване получи признанието на Майкъл Коен, бивш адвокат на Тръмп, в което Коен е казал, че в продължение на няколко месеца са се обсъждали планове за изпълнение на проект за сграда на Тръмп в Москва и това е продължило не до януари, а до юли, когато вече Тръмп е бил кандидат за президент. Така или иначе Тръмп-Тауър в Москва няма, на негово място е небостъргачът на банка ВТБ, но както се казва и във вицовете, неприятният спомен остава. Много по-сериозна причина за отменената среща е това, че американската страна не е готова с окончателното си решение за договорите за стратегическата стабилност с Русия. На предишната среща между двамата президенти в Хелзинки беше взето решение за подновяване на Договора за ракетите със среден и малък обсег (ДРСМО) и Договора за стратегическите настъпателни въоръжения (СНВ-3). Последвалите изявление на съветника по националната сигурност на САЩ Джон Болтън при посещението му в Москва бяха в тон, че САЩ ще денонсират ДРСМО. При това положение обаче и СНВ-3 също ще се окаже под заплаха, защото за Русия ще е безпредметно да намалява стратегическия си ракетен потенциал, с който може да достигне САЩ и да отвърне на евентуално разполагане на американски ракети със среден обсег в Европа, които достигат важните стратегически обекти на РФ и по този начин ударът им е равен на междуконтиненталните балистични ракети. Именно липсата на окончателно решение от страна на САЩ дали да предприемат тази решаваща за международната стабилност крачка, прави и срещата между двамата президенти на този етап безсмислена. Защото всички останали въпроси относно Сирия, Украйна, Афганистан и разширяването на НАТО са само следствие от това дали светът ще остане и без последните си два договора за стратегическа сигурност. На този етап освен Търговската , но и Световната война също се отложи. Това, което остава, е фактът, че САЩ се намират в директен конфликт едновременно с Китай за търговията и с Русия за въоръженията.          ", "date": "2018.12.05", "title": " Търговската война САЩ-Китай се отлага\t\t\t"}
{"url": "https://trud.bg/%d0%b2%d0%be%d0%bb%d0%b5%d0%bd-%d1%87%d0%b8%d0%bd%d0%ba%d0%be%d0%b2-%d0%b8%d0%b7%d0%b2%d0%b0%d0%b4%d0%b5%d0%bd-%d0%be%d1%82-%d0%bd%d0%b0%d1%80%d1%8f%d0%b4%d0%b8%d1%82%d0%b5/", "text": "Съдията Волен Чинков няма да свири за неопределено време мачове в българския футбол. Арбитърът е намерен за виновен за различни ситуации на дербито „Славия“ – ЦСКА (1:0). Според съдийската комисия те са били и в двете посоки. ЦСКА претендира за пет дузпи, а „белите“ – за неотсъдени жълти картони. Решението на БФС означава, че Чинков има оценка под 7,4 от дежурния наблюдател Евгени Геров. Конкретни грешки на рефера не се показват. За втори път Чинков получава дълго наказание за мач на ЦСКА. Миналия сезон реферът даде несъществуваща дузпа за „Ботев“ на стадион „Българска армия“. Чинков минава за един от най-добрите млади съдии, който достигна и до международната сцена. Но в последните две седмици върху него се събра много „червен“ гняв. Причината е не само мачът със „Славия“, но е неотсъдени дузпи за „Локомотив“ (Пд) срещу прекия съперник за титлата „Лудогорец“. Вероятно Чинков няма да получи нито един наряд до края на календарната 2018 година, но ще бъде върнат за първите кръгове на новата.", "date": "2018.12.05", "title": " Волен Чинков изваден от нарядите"}
{"url": "https://trud.bg/%d0%b8%d0%b2%d0%b0%d0%bd-%d0%b8%d0%b2%d0%b0%d0%bd%d0%be%d0%b2-%d0%bd%d1%8f%d0%bc%d0%b0-%d0%b4%d0%b0-%d0%b8%d0%bc%d0%b0-%d0%bf%d1%80%d0%be%d0%bc%d1%8f%d0%bd%d0%b0-%d0%b2-%d1%86%d0%b5%d0%bd%d0%b0%d1%82/", "text": "Работна група към Комисията за енергийно и водно регулиране (КЕВР) ще проучва цените на енергийната борса. Проучването ще продължи до 20 декември, обяви председателят на КЕВР доц. Иван Иванов по повод изпратеното от АИКБ писмо до премиера заради поскъпването на тока за индустрията на свободния пазар. „КЕВР няма пряко отношение към функционирането на Българската независима енергийна борса. Нормално на борсата цените се определят от търсенето и предлагането – принцип, който е общовалиден за всяка една енергийна борса в Европа и света“, коментира Иванов. По думите му, още преди два месеца е сформирана комисия, която проучва дали няма обосновано предположение за нарушение във функционирането на борсата и злоупотреби. След като се запознае с изготвения анализ и доклад КЕВР ще приеме решение дали да продължи с разследване или да продължи процедурата. „Предполагам, че това ще стане ясно през януари“, уточни председателят на енергийния регулатор. Доц. Иван Иванов увери, че до лятото няма да има промяна в цената на тока за битовите потребители.  По думите му заради поевтиняването на петрола от последния месец се очаква и природният газ да поскъпне малко – с не повече от 4% от 1 януари 2019 г.", "date": "2018.12.05", "title": " Иван Иванов: Няма да има промяна в цената на тока за битовите потребители\t\t\t"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b5%d0%b2-%d1%81-%d0%bf%d0%be%d0%b1%d0%b5%d0%b4%d0%b0-%d0%b8-%d0%bd%d0%b0-%d0%b4%d0%b2%d0%be%d0%b9%d0%ba%d0%b8/", "text": "Адриан Андреев направи успешен старт и в надпреварата на двойки на най-престижния юношески тенис турнир „Ориндж Боул“. 17-годишният софиянец и британският му партньор Антон Матушевич надиграха с 6:2, 6:4 Себастиан Гима (Румъния) и Джошуа Лападат (Канада). Така дуетът, който е поставен под №1 в схемата, ще срещне във втория кръг амеприканците Джейкъб Булард и Стефан Достанич. Даниела Димитрова пък отпадна при девойките след загуба с 6:1, 3:6, 5:7 от Наташа Субаш  ( САЩ )  на сингъл .  На двойки пък тя и Жива Фалкнер (Словения) отстъпиха с 1:6, 3:6 на французойките  Ясмин Мансури и Людмила Беншейх.", "date": "2018.12.05", "title": " Андреев с победа и на двойки"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%bc%d1%83%d0%bb%d0%b5-%d0%bd%d0%b0-%d0%b0%d0%bb%d0%be-%d0%b0%d0%bf%d0%b0%d1%88%d0%b8-%d0%b7%d0%b0%d0%b4%d0%b8%d0%b3%d0%bd%d0%b0%d0%bb/", "text": "За 24 часа полицията разкри и арестува млад мъж, станал посредник на телефонни измамници и прибрал 5000 лева от възрастна жена в Лом, съобщиха от Областната дирекция на МВР в Монтана. В понеделник 82 годишната Цветана И. от крайдунавския град окачи плик с пет хилядарки на прозореца на дома си, убедена от непознат по телефона, че помага за операция на МВР срещу измамници. Информирани за случая, криминалистите започнали разследване и стигнали до пратеника на „ало” апашите, който взел плика със спестяванията на бабата. Полицаите открили и задържали във Видин 21 годишния Майкъл Н. от Лом. В него пазителите на реда открили част от задигнатите пари – 3900 лева. Майкъл Н. е задържан за 24 часа в Районното управление на МВР в Лом. Работата по изясняване на връзките му с измамниците продължава. Телефонните измамници обаче продължават да атакуват възрастните хора в област Монтана, казаха от полицията. Мнозина от пенсионерите разпознават апашите и не им дават пари, но други продължават да се хващат на въдиците им. Във вторник 79 годишна жителка на Вършец е оставила 1200 лева пред дома си, след като първо била заплашвана от престъпник по телефона, а по-късно друг непознат й се представил за инспектор от полицията и поискал пари, за да заловят обирджиите. Пак в сряда с 1700 лева изгоряла и 79 годишна жена от Монтана, която също била заблудена, че помага на МВР да спипа телефонни измамници.", "date": "2018.12.05", "title": " Арестуваха муле на ало апаши, задигнали 5000 лева от баба в Лом"}
{"url": "https://trud.bg/%d0%ba%d0%be%d0%bb%d0%b5%d0%b4%d0%bd%d0%b8-%d0%b8%d0%b3%d1%80%d0%b0%d1%87%d0%ba%d0%b8-%d0%b7%d0%b0-%d0%bf%d1%80%d0%be%d0%b4%d0%b0%d0%bd-%d1%81%d1%8a%d1%82%d0%b2%d0%be%d1%80%d0%b8%d1%85%d0%b0-%d1%85/", "text": "Изложба-базар на коледни сувенири и играчки подредиха възпитаниците на Дневния център за пълнолетни с увреждания в Монтана. На масите ентусиазираните майстори сложиха пъстри картички за Рождество Христово и Нова година, украси за елхи, джуджета и дядо Коледовци от шишарки и всякакви весели изделия, посветени на наближаващите празници. „Това е 13-тата поред новогодишна изложба-базар на младежите от Дневния ни център. В продължение на три месеца – от септември досега, в часовете по трудова терапия с помощта на специалистите ни те изработиха творбите с много труд, желания и любов. Всеки ще може да отнесе в дома си частица от празничното настроение, с което са създадени тези произведения. А с получените от продажбите средства центърът ще закупи нови материали за заниманията по трудова терапия!”, каза директорката Калинка Миронова. В Дневния център за пълнолетни лица с увреждания в Монтана има 14 младежи на възраст от 18 до 37 години, а в центъра за деца с увреждания 36 малчугана. За всички тях се грижат 18 души персонал. „Има още доста желаещи да бъдат приети в двата центъра, но персоналът е недостатъчен!”, споделиха социалните работници. В дните преди Коледа в двата центъра пристигат много подаръци от дарители от града и цялата страна. „Възпитаниците ни ще имат хубави празници!”, споделиха експертите.", "date": "2018.12.05", "title": " Коледни играчки за продан сътвориха хора с увреждания в Монтана"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%bc%d1%8a%d0%b6-%d0%b7%d0%b0%d1%81%d1%82%d1%80%d0%b5%d0%bb%d1%8f%d0%bb-%d0%ba%d1%83%d1%87%d0%b5-%d1%8f%d0%bb%d0%be-%d0%bc%d1%83-%d0%ba%d0%be%d0%ba/", "text": "Полицията разкри мъж от монтанско село, който прострелял смъртоносно домашно куче заради разправии със съседите си. В понеделник 35-годишна жена от северозападното село Долно Церовене, подала сигнал на спешния тел. 112, че четирикракия пазач на имота й е убит с изстрел. Полицаите извършили оглед на мястото, аутопсия на животното и започнали издирване на стрелеца. След извършените разпити и събраните доказателства пазителите на реда установили, че кучето е гръмнато от 44 годишния Добромир В. от Монтана. Според местни хора мъжът прострелял домашния любимец, защото влизал в селския му двор и разкъсвал кокошките му. Експертите установили, че кучето е убито с малокалибрено оръжие „Бърно 1“ – 22 калибър. Добромир В. е предал оръжието, за което има разрешително. Работа по случая продължава.", "date": "2018.12.05", "title": " Заловиха мъж, застрелял куче, яло му кокошките"}
{"url": "https://trud.bg/10-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bf%d0%b0%d1%81%d1%82%d1%80%d0%be%d0%ba-%d0%b8%d0%b7%d0%bd%d0%b0%d1%81%d0%b8%d0%bb%d0%b2%d0%b0%d0%bb-13/", "text": "10 години и 8 месеца затвор при строг режим постанови съдът в Разград за пастрок, блудствал и насилвал доведената си 13-годишна дъщеря. Предвиденото наказание, което първоначално е било 16 години, е намалено с 1/3 заради признанията на извършителя за продължилите повече от година престъпления спрямо момичето. Издевателствата на педофила започнали през декември 2016 г. Когато се напиел той ставал изключително агресивен, налитал да бие жена си, която имала две деца от предно съжителство и три от настоящото. Тъй като се прехранвал с колене на животни, носел ножове и близките му се страхували. В една такава нощ жена му избягала навън да не отнесе пак побой и той се възползвал и налетял на детето, което било насилено и заплашвано да мълчи. Това се случило четири пъти, а отделно момичето ставало жертва и на блудства. През лятото на 2017 г. вкарали опасния мъж в затвора за близо 5 месеца по друго обвинение. Завръщайки се той продължил да посяга на момичето. То разказало на близка, а тя на майката, която издебнала насилника и лично се убедила какво прави сегашният й мъж с дъщеря й. Така историята стигнала до полицията в началото на февруари тази година. Пастрокът е без образование, безработен и осъждан, сочи присъдата. Той трябва да плати над 1500 лв. разноски по досъдебното производство. Наложеното наказание подлежи на обжалване пред Апелативния съд във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " 10 години затвор за пастрок, изнасилвал 13-годишна доведена дъщеря\t\t\t"}
{"url": "https://trud.bg/%d0%bf%d0%b5%d1%81%d0%ba%d0%be%d0%b2-%d1%81%d0%b0%d1%89-%d0%b8%d0%b7%d0%b2%d1%8a%d1%80%d1%88%d0%b2%d0%b0%d1%82-%d0%bc%d0%b0%d0%bd%d0%b8%d0%bf%d1%83%d0%bb%d0%b0%d1%86%d0%b8%d1%8f-%d1%81-%d1%84/", "text": "Говорителят на Кремъл Дмитрий Песков заяви, че САЩ извършват манипулация с факти с цел излизане от Договора за ликвидиране на ракетите със среден и малък обсег, предаде Ройтерс. САЩ дадоха на Русия 60-дневен ултиматум да спази задълженията си по (ключов) договор за контрол на въоръженията, благодарение на който в Европа няма ядрени ракети (със среден и малък обсег). Според Вашингтон Москва е в нарушение на този договор и само тя може да го спаси. Съюзниците от НАТО начело с Германия, опасявайки се от нова оръжейна надпревара в Европа, притиснаха държавния секретар на САЩ Майк Помпео на среща в Брюксел да даде последен шанс на дипломацията, преди Вашингтон да се изтегли от договора от 1987 г. за ракетите със среден обсег. „Става дума за нагнетяване на ситуацията“, заяви Песков на въпрос за предявения ултиматум. Според Русия САЩ не са представили доказателства, че тя нарушава ракетния договор, заяви говорителката на руското външно министерство Мария Захарова по време на брифинг, но подчерта, че Москва е готова да продължи обсъждането на въпроса с Вашингтон, предаде Ройтерс. Захарова каза още, че американското посолство в Москва снощи е връчило нота, която предупреждава, че Вашингтон ще излезе от Договора за ликвидиране на ракетите със среден и по-малък обсег, ако Русия не започне да го спазва. По думите на Захарова, цитирана от ТАСС, „в този текст отново са възпроизведени обвинения във вид на безпочвена, с нищо не подкрепена информация за предполагаеми нарушения от руска страна“. Русия „неоднократно е заявявала, че това са предположения, никакви доказателства, които биха потвърдили тази американска позиция, така и не бяха представени. Ако американците са ги представили на страните – членки на НАТО, защо САЩ ги крият от Русия?“, продължи тя. „Отново потвърждаваме неизменната си позиция, че договорът е една от ключовите опори на стратегическата стабилност и международната сигурност и сме готови за продължаване на диалог в съответните формати по целия комплекс от проблеми, свързани с действието на дадения документ на взаимноуважителна и професионална основа без отправяне на голословни обвинения и ултиматуми. Нашите предложения са известни и остават на масата за преговори“, подчерта Захарова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Песков: САЩ извършват манипулация с факти с цел излизане от договора за ракетите"}
{"url": "https://trud.bg/%d0%b0%d0%ba%d1%82%d1%8c%d0%be%d1%80%d1%8a%d1%82-%d0%ba%d0%b5%d0%b2%d0%b8%d0%bd-%d1%85%d0%b0%d1%80%d1%82-%d1%89%d0%b5-%d0%b2%d0%be%d0%b4%d0%b8-%d0%be%d1%81%d0%ba%d0%b0%d1%80%d0%b8%d1%82%d0%b5/", "text": "Американският комедиен актьор Кевин Харт, известен с филми като „Джуманджи: Добре дошли в джунглата“, ще е водещ на церемонията по връчване на наградите „Оскар“ за 2019 година, съобщи самият Харт в Инстаграм. Церемонията ще бъде излъчена по Ей Би Си на 24 февруари. „Изключително се радвам да кажа, че най-после дойде и моят ред да водя връчването на „Оскарите“. Да се присъединя към легендарния списък от водещи на тази сцена е нещо невероятно“, написа Харт броени часове, след като сп. „Холивуд рипортър“ пусна статия, в която нарича длъжността водещ на „Оскарите“ като „най-малко желаната работа в Холивуд“. Американската академия за киноизкуство, която връчва наградите, потвърди в Туитър това решение и заяви, че много се радва на реакцията на 39-годишния актьор. Обикновено името на водещия на церемонията се обявява от самата академия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Актьорът Кевин Харт ще води Оскарите"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%bf%d1%80%d0%b8%d0%b5%d1%85%d0%b0-%d0%b7%d0%b0%d0%ba%d0%be%d0%bd%d0%b0-%d0%b7%d0%b0-%d1%85%d0%be%d1%80%d0%b0%d1%82%d0%b0-%d1%81-%d1%83/", "text": "След удължено пленарно заседание парламентът прие на второ четене изцяло новия Закон за хората с увреждания, който е в отговор на общественото настояване за реформа в социалната сфера. Законът предвижда предоставянето на всички мерки за подкрепа да се осъществява от една структура, която трябва да осигурява подкрепа на хората с увреждания и да създава възможност на държавата по-ефективно да организира политиката за тяхното приобщаване. Създава се Съвет за наблюдение, той ще се състои от 9 членове – по двама ще се определят от омбудсмана и председателя на Комисията за защита от дискриминация, четирима ще бъдат излъчени от организациите на хората с увреждания и един – от БАН. Мандатът на всички членове ще бъде с продължителност 4 години, а те няма да получават възнаграждение за дейността си. Съветът ще трябва да заседава веднъж на 3 месеца и представя в Народното събрание доклад за дейността си. Новият орган ще работи за защита и гарантиране на правата на хората с увреждания, сътрудничество и взаимодействие с държавните и местните органи и с гражданството общество. Законопроектът предвижда от 1 януари 2021 г. създаването на Държавната агенция за хората с увреждания, която да осъществява дейности, свързани с изготвяне на индивидуалната оценка на потребностите и координиране на политиката за правата на хората с увреждания. Целта е единната структура да координира изпълнението на цялостната държавна политика за правата на хората с увреждания. Националният съвет за хората с увреждания ще се ръководи от вицепремиер Такова беше и първоначалното предвиждане в законопроекта, но текстовете бяха променени от ГЕРБ след скандала с бившия вицепремиер Валери Симеонов. След като майките на деца с увреждания от „Системата ни убива“ поискаха неговата оставка, повод за която станаха думите по техен адрес „кресливи жени“ с „уж болни деца“, се оказа, че като ресорен вицепремиер той трябва да поеме Съвета. Тогава управляващите разписаха, че той ще се ръководи от социалния министър, но след настояване на самите майки старото положение беше върнато. Новият закон цели да защитава и гарантира правата на хората с увреждания, както и да създаде условия за социалното им приобщаване. Основните принципи на закона са личен избор и независимост на хората с увреждания и семействата им, равнопоставеност и недискриминация. Средствата, които ще се отпускат на хората с увреждания са за медицинска, трудова и психологическа рехабилитация, образование и професионално обучение, както и достъп до социални услуги и лична помощ. Индивидуалната оценка излиза на преден план. Оценката ще изследва функционалните затруднения на човека с увреждане, свързани със здравословното му състояние и наличието на бариери при изпълнение на ежедневните дейности. Тя ще се изготвя по настоящ адрес от специализиран отдел в дирекциите „Социално подпомагане“, която ще се прави по искане на човека с увреждане или упълномощено от него лице. Хората с увреждания ще подават заявление-декларация, формуляр за самооценка за затрудненията им в домашни условия и извън тях, медицински документи или експертно решение на ТЕЛК или НЕЛК. Документите ще могат да се подават лично в дирекциите „Социално подпомагане“ или по електронен път. Съгласно индивидуалната оценка хората с увреждания ще имат право на финансова подкрепа за помощни средства, за приспособления, съоръжения и медицински грижи. Хората ще имат право още на финансова подкрепа и за лично моторно превозно средство, за приспособяване на жилище, за балнеолечение или рехабилитация, за наем на общински жилище. Директорите на дирекции „Социално подпомагане“ ще издават заповедите за отпускане на финансовата подкрепа. Въз основа на индивидуалната оценка ще се издават направленията за предоставяне на лична помощ с брой часове, социални услуги или вид подкрепа. Задължението на работодателите да определят работни места за назначаване на хора с увреждания предизвика дебат в пленарна зала. Част от „Обединени патриоти“ поискаха квотите да отпаднат, но това предложение не срещна одобрението на мнозинството. От парламентарната трибуна мярката бе оспорена от лидера на НФСБ и бивш вицепремиер по икономическата и демографската политика Валери Симеонов, според когото механизмът на санкциите и вменяване на такова задължение на работодателите не са правилни. Така от днес всички работодатели ще имат задължението да назначат един човек с трайни увреждания, ако предприятието им се състои от 50 до 99 работници или служители. Ако то имат над 100 работници, тогава хората с увреждания трябва да бъдат 2 на 100 от средносписъчния състав. При неизпълнение са предвидени и санкции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.05", "title": " Депутатите приеха новия Закон за хората с увреждания"}
{"url": "https://trud.bg/%d0%ba%d0%b5%d0%b9%d1%82-%d1%81-%d1%82%d0%b8%d0%b0%d1%80%d0%b0-%d0%bd%d0%b0-%d0%bf%d1%80%d0%b8%d0%bd%d1%86%d0%b5%d1%81%d0%b0-%d0%b4%d0%b0%d1%8f%d0%bd%d0%b0-%d0%bd%d0%b0-%d0%bf%d1%80%d0%b8%d0%b5%d0%bc/", "text": "Херцогинята на Кембридж се появи с красива тиара, принадлежала на покойната принцеса Даяна, по време на бляскав прием в Бъкингамския дворец. 36-годишната Кейт бе заедно със съпруга си принц Уилям, кралица Елизабет II, принц Чарлз и херцогинята на Корнуол Камила. Дипломатическитя прием в Бъкингамския дворец е едно от най-важните събития в кралския календар. Кейт изглеждаше зашеметяващо в елегантна бяла рокля с блестящи елементи и набрани ръкави от тюл на британската дизайнерка Jenny Packham. Смята се, че изящният тоалет е ново попълнение в гардероба на херцогинята. Бляскавите елементи отразяваха нежната светлина на залите в двореца, докато Кейт поздравяваше гостите. Цялата статия и всички снимки вижте в ", "date": "2018.12.05", "title": " Кейт с тиара на принцеса Даяна на прием в Бъкингамския дворец"}
{"url": "https://trud.bg/%d0%b0%d0%b1%d1%81%d0%be%d0%bb%d0%b2%d0%b5%d0%bd%d1%82-%d0%be%d1%82-%d0%b2%d1%82%d1%83-%d1%81%d0%bf%d0%b5%d1%87%d0%b5%d0%bb%d0%b8-%d0%b0%d0%ba%d0%b0%d0%b4%d0%b5%d0%bc%d0%b8%d1%87%d0%bd%d0%b0%d1%82/", "text": "Кметът на Велико Търново Даниел Панов връчи Академичната награда на Общината, с която за осемнадесета поредна година подкрепя изявен абсолвент от Великотърновския университет „Св. Св. Кирил и Методий“. Церемонията бе акцент на тържественото заседание на Алма-матер в Старата столица, посветено на предстоящия студентския празник – 8 декември. Носител на отличието, чиято парична равностойност е 5000 евро, стана Борислав Анчев. Той е завършил с отличие специалността „Педагогика на обучението по математика и информатика“. Номинацията му бе дело на Академичния съвет на висшето учебно заведение и бе гласувана от Общинския съвет. Тържественото заседание започна с празнично слово на ректора на ВТУ „Св. Св. Кирил и Методий“ проф. Христо Бонджолов, а близо 30 студенти отличници получиха стипендии и награди. В приветствието си към студентите и академичната общност кметът на Старата столица Даниел Панов посочи, че Академичната награда е пример за реална политика в подкрепа на младите хора и на образование и изказа благодарност на учредителите на отличието. „Студентският празник носи особен заряд на Велико Търново. Нашият град – древен и славен, е в същото време енергичен, жизнен и млад. Велико Търново е символ на българския дух, на образованието и на българщината. И всичко това не би било възможно без силната академична общност, без студентите и без Великотърновския университет „Св. св. Кирил и Методий“. Студентите, преподавателите и гостите на тържественото заседание бяха поздравени и от председателя на Общинския съвет Венцислав Спирдонов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Абсолвент от ВТУ спечели Академичната награда на община Велико Търново\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2-%d0%bd%d0%be%d0%b2%d0%b8%d1%8f%d1%82-%d0%b7%d0%b0%d0%ba%d0%be%d0%bd-%d0%b3%d0%b0%d1%80%d0%b0%d0%bd%d1%82%d0%b8/", "text": ", който гарантира правата на всички хора с увреждания и им дава нови форми на подкрепа. Това каза пред журналисти министърът на труда и социалната политика Бисер Петков след окончателното приемане на промените в Закона за хората с увреждания. „Аплодисментите са за народните представители, които приеха окончателно Закона за хората с увреждания и за всички, които имат принос, за да се стигне до тук. Знаете колко дълго продължи работата по този законопроект – няколко месеца, но положителното е, че имаме един нов закон за хората с увреждания, който гарантира правата на всички хора с увреждания и дава нови форми на подкрепа. За първи път финансовата подкрепа е обвързана с линията на бедност и размера ѝ е определен в самия закон, защото сега се определя в подзаконов акт. Само за тази месечна финансова подкрепа, която е диференцирана в 5 групи в бюджета на МТСП за следващата година са предвидени 426 млн. лв. За сравнение ще кажа, че разходите за интеграционни добавки тази година са 152 млн. лв.“, заяви министър Петков. Той добави, че с този закон се отговаря на редица изисквания на ратифицираната през 2012 г. Конвенция за правата на хората с увреждания. „Не по-малко важно е, че в закона са предвидени мерки за заетост за хората с увреждания, което е тяхната реална интеграция. Убеден съм, че с приемането на закона се поставя основата за цялостна реформа на политиката за хората с увреждания. Очаквам утрешния ден НС да гласува и втория законопроект за личната помощ, а днес МС одобри и третия законопроект за социалните услуги. През тази година може да се поздравим с една значителна промяна в правната рамка за хората с увреждания“, каза още социалният министър.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Министър Петков: Новият закон гарантира правата на всички хора с увреждания"}
{"url": "https://trud.bg/xv-%d1%82%d0%be-%d0%be%d0%b1%d1%89%d0%be-%d1%81%d1%8a%d0%b1%d1%80%d0%b0%d0%bd%d0%b8%d0%b5-%d0%bd%d0%b0-%d0%b1%d1%81%d0%ba-%d0%bd%d0%b0%d0%bf%d1%80%d0%b0%d0%b2%d0%b8-%d0%bf%d1%80%d0%be%d0%bc%d0%b5/", "text": "Днес в София се проведе XV-то Общо събрание (ОС) на Българска стопанска камара – съюз на българския бизнес (БСК), съобщиха от работодателската организация Събранието започна с едноминутно мълчание в памет на дългогодишния председател на Божидар Данев, който почина на 28 май т.г. Г-н Данев отдаде 25 години от живота си (1993-2018 г.) за изграждането на БСК и за утвърждаването на авторитета й в национален и международен план. Делегатите на ОС приеха отчетите на Управителния и на Контролния съвет на БСК за периода 2014-2018 г., както и Бюджета и Основните насоки за дейността на Камарата за периода 2019-2023 г. Според Отчета за дейността на БСК в периода 2014-2018 г.: За членове са приети 354 предприятия с над 40 000 заети в тях лица, а структурата на БСК е разширена с една регионална и 12 браншови организации; Проведени са над 2000 делови събития, вкл. три форума в програмата на Българското председателство на Съвета на ЕС, над 100 работни дискусии с браншови организации, 73 срещи с дипломатически мисии от 22 държави, 47 пресконференции и др.; Изпълнени са повече от 20 проекта с национално и международно финансиране; Изготвени и представени са над 250 становища, десетки анализи и анкетни проучвания; През организираните от БСК курсове за професионална квалификация и семинарни форми на обучение са преминали над 10 000 души; Разпространени са над 4000 специализирани онлайн бюлетини, с общо над 60 000 абонати, а в новия институционален сайт на БСК са поместени над 6500 публикации; Осигурени са повече от 1000 медийни участия на представители и членове на Камарата, а публикациите за БСК в медиите са повече от 20 000 (средно по 16 бр./ден); През 2016 и 2017 г. БСК е сертифицирана по системата за управление на качеството ISO 9001:2015 и по системата за информационна сигурност ISO/IEC 27001:2013. Успешно е въведена и система за защита на личните данни, съгласно изискванията на GDPR. Основните усилия на БСК през последните пет години бяха насочени към намаляване на административната тежест, електронизация на управлението, установяване на разходоориентиран размер на таксите, спазване на правилата на конкуренцията, реформи в базовите обществени системи – енергетика, образование, здравеопазване, социално и здравно осигуряване, сигурност и правосъдие, постигане на гъвкав пазар на труда, осигуряване на качествени човешки ресурси за икономиката, намаляване на проявленията на корупция и сива икономика. Ключова цел на БСК, заложена в Основните насоки за дейността в периода 2019-2023 г., е постигането на национална и секторна конкурентоспособност, ускорен икономически растеж и значително сближаване със средноевропейските равнища на производителност, доходи и жизнен стандарт. За постигането на тази цел Камарата ще отстоява провеждането на бързи, решителни и задълбочени реформи в ключовите обществени системи, в т.ч.: правосъдната система, регулаторната среда, образованието, здравеопазването, пенсионната система, енергийния сектор, секторните политики. За изпълнение на уставните си задължения, в подкрепа на своите членове, БСК ще продължи и в следващия 5-годишен мандат да осъществява, дейности в пет основни направления: 1. Ефективна защита и представителство на членовете и техните общи интереси на местно, общинско, областно, регионално, браншово, национално и международно равнища; 2. Анализи и консултиране на членовете в областта на трудовото, осигурителното и данъчното законодателство, колективното трудово договаряне, защитата на конкуренцията, обществените поръчки, митническото законодателство, развитието на търговска дейност на българския и чужди пазари, и др.; 3. Подпомагане на развитието на човешките ресурси чрез Информационната система за оценка на компетенциите MyCompetence и чрез усъвършенстване на знанията, уменията и компетенциите на заети и безработни лица;  4. Информационно обезпечаване на членовете за промени в законодателството, добри практики в сферата на стопанското управление, управлението на човешките ресурси, финансите, екологичните изисквания и др.; 5. Осигуряване на възможност за извънсъдебно решаване на търговски спорове в Арбитражния съд при БСК. С утвърдените от ОС промени в Устава от списъка с управляващи органи на БСК бяха премахнати Националният съвет на председателите и фигурата на Изпълнителния председател. Занапред за оперативната дейност на Камарата ще отговаря Председателят на Управителния съвет. С друга уставна промяна се въвежда статутът на почетното членство в БСК. Право да бъдат избирани за почетни членове ще имат български и чуждестранни физически лица, с успехи в стопанската, научната или друга сфера и с особени заслуги за развитието и авторитета на БСК. Общото събрание избра нови състави на Управителния съвет и на Контролния съвет на БСК. Новият управителен съвет е 19-членен, като включва 8 представители на браншови организации, 7 представители на компании (вкл. една банка), трима представители на регионални стопански асоциации и един представител на научните среди. 7 от членовете на новия УС са инженери по професия, шестима са икономисти, трима юристи, двама финансисти и един лекар. С цел гарантиране на приемственост местата си в УС запазват десет от досегашните членове на Съвета: 1. Антон Петров – председател на УС на Българската камара на металургичната индустрия, регионален представител на „Виохалко“, изпълнителен директор на „Терпометал“ ЕАД, член на СД на „Стомана индъстри“ и „София Мед“ АД. 2. Величко Александров – председател на СД на „ИТА-Холдинг“, изпълнителен директор на „Инфралинк“ АД, ЕФА ООД и Родафон АД, член на СД на „Кофражна техника” АД и на „Мост Оряхово – Бекет” АД 3. Венцислав Славков – собственик и управител на „Спесима“ ООД, член на Настоятелството на ТУ-София и доскорошен председател на Клъстер „Мехатроника и автоматика“; 4. Виолина Маринова – председател на УС и главен изпълнителен директор на Банка ДСК; зам.-председател на Асоциацията на банките в България, председател на  НС на ПОК ДСК Родина, зам.-председател на СД на „Банксервиз“; 5. Николай Тончев – председател на ИСА-Шумен, изпълнителен директор на „Индустриален парк“ АД – Шумен, и „Норд табак“ ЕАД и „Миссириан България“ АД, собственик на „Агромашинаимпекс“; 6. Петър Стефанов – председател на ЦКС, вицепрезидент на „Кооперативна Европа“ и на Европейската асоциация на потребителските кооперации ЕВРО КООП, Член на Борда на Международния кооперативен алианс и на Изпълнителния комитет на Световната организация на потребителните кооперации, носител на Орден „За гражданска заслуга” Първа степен; 7. Радосвет Радев – председател на СД на „Албена“ АД, изпълнителен директор на „Дарик холдинг“, председател на НС на „Доверие холдинг“ АД, член на УС на Националния борд по туризъм, председател на Съюза на българските национални електронни медии. Носител на орден „Св. Св. Кирил и Методий“ с огърлие; 8. Спирос Номикос – изпълнителен директор на „Солвей соди“ АД – Девня и генерален мениджър на Група „Солвей“ за България; 9. Акад. Стефан Воденичаров – директор на Института по металознание, съоръжения и технологии при БАН; бил е председател на БАН и министър на образованието и науката; съпредседател на Сдружение „Българска отбранителна индустрия“; автор на 70 патента; ръководител е на 207 научни проекта и 21 научни разработки в областта на енергетиката и отбраната; 10. Стилиян Баласопулов – председател на Националния съюз на Трудово-производителните кооперации, вицепрезидент на Европейската конфедерация на производителните кооперации (CECOP), делегат в Консултативната комисия по индустриални промени (CCMI) към Европейския икономически и социален комитет, член на Икономическия и социален съвет на РБ и на Националния съвет за интеграция на хората с увреждания. Новите попълнения в състава на УС на БСК са: 1. Андрей Делчев – изпълнителен директор на Българска петролна и газова асоциация, управляващ съдружник в адвокатско дружество „Юролекс“, председател на БД на “Balkan Holidays International”. Бил е началник на правния отдел на МС и е работил върху над 10 000 нормативни акта на седем правителства; 2. Бальо Динев – председател на СД и изпълнителен директор на „Давид холдинг“ АД, член на УС на Стопанска камара – Ст. Загора; 3. Ботьо Захаринов – член на УС на Българска камара на химическата промишленост, ръководител „Безопасност, екология и качество“ в Агрия АД, преподавател в НБУ по екологичен мониторинг и мениджмънт. Работил е в МОСВ, вкл. е бил зам.-министър на околната среда. Автор на множество научни разработки и монографии в областта на екологията; 4. Добри Митрев – главен секретар на БСК, Член на УС на Стопанска камара-Сандански, бил е председател на Общински съвет – Перник; 5. Емил Дандолов – председател на Национална организация на митническите агенти, зам.-управител на „Милицер и Мюнх БГ“ ООД, член на Контролната комисия на Националното сдружение на българските спедитори; 6. Иван Велков – председател на Българска фасилити мениджмънт асоциация; медиатор, вписан в Единния регистър на медиаторите към Министерството на правосъдието. Има над 25-годишен опит като консултант и мениджър в международни и български компании, в които е обучавал и управлявал екипи за работа по инвестиционни проекти. Член на УС на Международната федерация на специалистите по недвижими имоти и на Национално сдружение „Недвижими имоти“. Зам.-председател на Столичния общински съвет от 2015 г. Чете лекции в катедра „Мениджмънт на недвижима собственост“ в УНСС; 7. Д-р Мила Елисеева – управляващ на „Пфайзер“ в България и Украйна, с 20-годишен опит във фармацевтичната индустрия – заемала е различни позиции в „Санофи“ и „Пфайзер“; 8. Николай Минков – изпълнителен директор на Индустриален клъстер „Средногорие“, член на СД на „Елаците мед“ АД, управител на Енергео ЕООД. Бил е преподавател в ТУ-София и ръководител на отдел „Концесии“ в МС. Консултирал е „Амилум България“, „Титан Златна Панега“, „Аурубис България“, ЕОН България и др.; 9. Таня Бончева – изпълнителен директор на Индустриална стопанска асоциация-Ямбол, управител на „Бизнес стил корект“ ООД и на Дружество за заетост и структурно развитие – Ямбол. За председател на УС беше избран Радосвет Радев, който от 19 юни т.г. изпълняваше длъжността изпълнителен председател на БСК. За членове на Контролния съвет бяха избрани:  1. Димитър Райков – Холдинг «Света София» АД  2. Инж. Евтим Евтимов – Технос ООД – София  3. Константин Армянов – «Сакс 1»  ЕООД – Враца", "date": "2018.12.05", "title": " XV-то Общо събрание на БСК направи промени в Устава и избра нови управителни органи\t\t\t"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b8%d0%b7%d0%b2%d0%b5%d1%81%d1%82%d0%bd%d0%b8%d1%8f%d1%82-%d0%b1%d1%83%d1%80%d0%b3%d0%b0%d1%81%d0%ba%d0%b8-%d0%b0%d0%b4%d0%b2%d0%be%d0%ba%d0%b0%d1%82-%d0%bc/", "text": "Внезапно почина известният бургаски адвокат и съветник от БСП Евгений Мосинов. Мосинов е завършил Немската гимназия в града, после право и беше изключително търсен и ценен професионалист. Заедно с вас скърбя за тежката загуба на един от най-умните мъже, които познавах, и един от най-добрите юристи в Бургас. С широтата на възгледите, с баланса между крайните мнения, с диалогичността си той намираше път към умовете и сърцата на хората, каза кметът Димитър Нисолов в обръщение до близките на Мосинов. Политици от различни политически сили, общественици и юристи изказаха съболезнования на близките му. Всички те го опрделят като професионалист с ясни позиции, диалогичен и конструктивен. Председателят на Общинския съвет в Бургас Костантин Луков изпрати съболезнователен адрес до опечалените близки.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Почина известният бургаски адвокат Евгений Мосинов"}
{"url": "https://trud.bg/%d0%bc%d0%b0%d0%bb%d1%87%d1%83%d0%b3%d0%b0%d0%bd%d0%b8-%d0%be%d1%82-%d0%b4%d0%b3-%d0%b4%d0%b5%d1%82%d1%81%d0%ba%d0%b8-%d1%81%d0%b2%d1%8f%d1%82-%d0%bf%d0%be%d0%ba%d0%b0%d0%b7%d0%b0/", "text": "Децата от ДГ „Детски свят“ показаха отлични знания за безопасността на движението. На специално организиран празник под надслов „Хайде на път“ в детското заведение, те демонстрираха пред родители и учители основните правила, към които трябва да се придържат пешеходци и водачи на МПС. Интерактивната инициатива е част от цялостната политика на детската градина за изграждане на навици и умения по безопасност на движението по пътищата от най- ранна детска възраст. Тя е в отговор на повишените потребности на съвременното общество в тази посока, заложени в програмите на Министерство на образованието. Родителите останаха впечатлени от тяхната увереност и умения да се справят с проблемни пътни ситуации. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Малчугани от ДГ „Детски свят“ показаха отлични знания за правилата за безопасност на пътя"}
{"url": "https://trud.bg/%d0%bc%d0%b8%d1%88%d0%b5%d0%bb-%d0%b1%d0%b0%d1%87%d0%b5%d0%bb%d0%b5%d1%82-%d0%bd%d0%b5%d0%be%d0%b1%d1%85%d0%be%d0%b4%d0%b8%d0%bc%d0%be-%d0%b5-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be/", "text": "Върховният комисар на ООН за правата на човека Мишел Бачелет каза днес, че е необходимо международно разследване, което да установи кой е отговорен за убийството на саудитския журналист Джамал Хашоги, предаде Ройтерс. Попитана на пресконференция в Женева за нуждата от международно разследване, Бачелет отговори: „Наистина смятам, че то действително е необходимо от гледна точка на установяването какво всъщност се е случило и кои са отговорните за това ужасно убийство.“ Американски сенатори заявиха вчера, че са по-сигурни от когато и да било, че саудитският престолонаследник Мохамед бин Салман е отговорен за убийството на Хашоги, след като бяха запознати със случая от ЦРУ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Мишел Бачелет: Необходимо е международно разследване за смъртта на Хашоги"}
{"url": "https://trud.bg/%d1%86%d0%b8%d0%ba-%d0%b8%d1%81%d0%ba%d0%b0-%d1%83%d0%b4%d1%8a%d0%bb%d0%b6%d0%b0%d0%b2%d0%b0%d0%bd%d0%b5-%d0%bd%d0%b0-%d1%81%d1%80%d0%be%d0%ba%d0%be%d0%b2%d0%b5%d1%82%d0%b5-%d0%b7%d0%b0-%d0%bc%d0%b0/", "text": "Искаме удължаване на сроковете за машинното гласуване, за да може да се осигури тестване на машините. Това каза председателят на ЦИК Ивилина Алексиева на заседание на Правната комисия във връзка с внесените изменения Изборния кодекс. „Тревогите ни са да не стане объркване на избирателя при гласуването с машина при няколко вида избори“, коментира тя. „Предлагате „Информационно обслужване“ АД да осигури машините за гласуването – ЦИК не е изразявала такова становище. Писмено не, но устно винаги сме казвали, че желаем, ако е възможно, „Информационно обслужване“ АД да бъде включено в Изборния кодекс, както печатницата на БНБ“, обясни председателят на ЦИК. „Въвеждането на дистанционно електронно гласуване следва да се обвърже с въвеждането на електронната идентификация“, заяви Ивилина Алексиева. „Относно номерацията на бюлетините – това е общественополитически въпрос, не е от компетенцията на ЦИК. Технически може да се въведе, това можем да кажем“, посочи още тя. „Изразявам задоволство, че внесените промени в Изборния кодекс от ГЕРБ и „Обединени патриоти“ съвпадат със становището ни в голяма степен“, обяви Ивилина Алексиева. „ЦИК е обърнала внимание на народните представители за трудностите за организиране и провеждане на машинно гласуване в специалните секции“, обясни тя. „Затрудненията не са просто организационни. Мисията на ЦИК е да осигури законосъобразни и честни избори. Гласът да бъде отчетен точно и да бъде калкулиран. При специалните секции не можем да създадем тези гаранции“, заяви Ивилина Алексиева и уточни, че в секциите, създавани 48 часа преди изборния ден, машините не могат да се тестват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " ЦИК иска удължаване на сроковете за машинното гласуване"}
{"url": "https://trud.bg/%d0%b5%d0%ba-%d1%80%d1%83%d1%81%d0%b8%d1%8f-%d0%b5-%d0%be%d1%81%d0%bd%d0%be%d0%b2%d0%bd%d0%b8%d1%8f%d1%82-%d0%b8%d0%b7%d1%82%d0%be%d1%87%d0%bd%d0%b8%d0%ba-%d0%bd%d0%b0-%d0%b4%d0%b5%d0%b7%d0%b8%d0%bd/", "text": "Русия е основният източник на дезинформация. Новият план за действие за борба с фалшивите новини, който Европейският съюз прие, има за цел главно да се бори с политиките на тази страна. Това бе обявено на пресконференция в Брюксел от еврокомисарят по единния цифров пазар Андрус Ансип. „Ние трябва да бъдем единни и да обединим усилията си за защита на нашите демокрации от дезинформация. Свидетели сме на опити за намеса в избори и референдуми, свидетелстващи за това, че Русия е основния източник на тези кампании“, каза той. Според него, в съответствие с плана за действие на Европейската комисия, държавите-членки трябва да подобрят координацията помежду си по този въпрос. „Предлагаме също да се укрепят групите за разобличение на фалшиви новини, да увеличим подкрепата за медиите и разследващите звена и да изискваме от онлайн платформите да изпълняват ангажиментите си. Борбата с дезинформацията изисква колективни усилия“, добави еврокомисарят. Както съобщи пресслужбата на най-висшия изпълнителен орган на ЕС, Европейската комисия представи план за действие за засилване на борбата срещу дезинформацията в Европейския съюз и извън него. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " ЕК: Русия е основният източник на дезинформация"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b0-%d0%b8%d0%b7%d0%bf%d1%80%d0%b0%d1%82%d0%b8%d1%85%d0%b0-%d0%b1%d0%be%d0%ba%d0%b0-%d0%b7%d0%b0-%d0%bc%d0%b0%d0%b4%d1%80%d0%b8%d0%b4/", "text": "Около хиляда фена на „Бока Хуниорс“ изпратиха по впечатляващ начин футболистите преди заминаването им за Мадрид, където ще се играе срещата реванш от финала на Копа Либертадорес. Първият мач завърши 2:2. Вторият взривоопасен сблъсък е в неделя на стадион „Сантяго Бернабеу“. „Генуезците“, както наричат феновете на „Бока“, приветстваха автобуса на тима на път за летище „Есейса“. Те използваха фойерверки, димки, превръщайки придвижването в истинско шествие. Малко по-късно и „Ривър Плейт“ потвърди, че ще лети за Мадрид. „Богаташите“ до последно заявяваха, че искат двубоят да се играе на техния „Монументал“, но заради ексцесиите мачът бе отложен и в последствие преместен в Европа. „Среща ще има“, гласи краткото и ясно съобщение от ръководството на „Ривър Плейт“ на клубния сайт. До последно тимът на „бяло-червените“ отказваше да пътува за Мадрид, но в крайна сметка футболът ще спечели от последвалото им решение. А главният виновник, двубоят да не бъде в Аржентина е арестуван. Привърженикът на „Ривър Плейт“ беше задържан в столицата Буенос Айрес и към него е повдигнато обвинение за нанасяне на материални щети и опит за физическо нараняване. Той е хвърлил един от камъните, които счупил прозорец на автобуса на „Бока“. И въпреки че сцената на битката ще бъде в Европа, бомбена заплаха наложи евакуацията на „Бомбонера“. Анонимен телефонен сигнал бил подаден няколко часа преди играчите на „Бока“ да заминат за Мадрид. Снимка: Twitter", "date": "2018.12.05", "title": " Хиляда изпратиха „Бока“ за Мадрид"}
{"url": "https://trud.bg/%d0%bd%d0%b0%d1%88%d0%b0-%d1%89%d0%b0%d0%bd%d0%b3%d0%b8%d1%81%d1%82%d0%ba%d0%b0-%d0%bf%d0%b0%d0%ba-%d1%85%d0%b2%d0%b0%d0%bd%d0%b0%d1%82%d0%b0-%d1%81-%d0%b4%d0%be%d0%bf%d0%b8%d0%bd%d0%b3/", "text": "Европейската шампионка по вдигане на тежести Даяна Димитрова е дала положителна допинг проба по време на първенството в Замошч (Полша), на което спечели златния медал в категория до 48 кг. 18-годишната българка е била хваната с веществото фуросемид, което издъни националния отбор на олимпийските игри в Сидни през 2000-а. Димитрова се завърна на подиума тази година след като изтърпя допинг наказание за положителна проба на световното първенство в Банкок  ( Тайланд )  миналата пролет. Има вероятност второто провинение да доведе до доживотно наказание за младата спортистка.", "date": "2018.12.05", "title": " Наша щангистка пак хваната с допинг"}
{"url": "https://trud.bg/%d0%bd%d0%b5%d1%84%d1%82%d0%be%d1%85%d0%b8%d0%bc%d0%b8%d0%ba-%d1%81%d1%82%d1%8f%d0%b3%d0%b0-%d0%bd%d0%be%d0%b2%d0%b0-%d1%81%d0%b5%d0%bb%d0%b5%d0%ba%d1%86%d0%b8%d1%8f/", "text": "Нова селекция ще прави волейболният шампион „Нефтохимик 2010“ след класирането за осминафиналите за Купата на ЦЕВ. Бургазлии оцеляха в драматичен реванш с белгийския „Пар-Ки“  ( Менен ),  завършил със „златен гейм“. Българите спечелиха с 3:2 (23, -22, -23, 28, 8), а след загубата с тайбрек в първия мач пък се наложи победителят да бъде определен в допълнителен гейм. Там момчетата на Найден Найденов направиха нов обрат – при 11:14 успяха да вземат 5 поредни точки и стигнаха до крайния успех. „ Показахме характер, успехът в „златния гейм“ се получи благодарение на волята и мотивация да се борим докрай – заяви треньорът. – В този важен момент не допуснахме грешки. Надявам се от тук нататък да вървим само в положителна насока.“ Най-резултатен за успеха с 24 точки бе Савелий Поздняков, а Георги Петров добави 21 т. В следващия кръг „Нефтохимик“ ще играе с победителя от норвежкия сблъсък между „Фьорде“ и „Викинг ТИФ“. „ Ще имаме преодолим съперник – заяви изпълнителният директор на клуба Огнян Томов. – Надявам се с новите попълнения, които ще привлечем в състава да успеем да го отстраним и да се класираме още по-напред. Участие на четвъртфинал ще бъде достойно представяне.“", "date": "2018.12.05", "title": " „Нефтохимик“ стяга нова селекция"}
{"url": "https://trud.bg/%d0%b4%d1%8f%d0%ba%d0%be%d0%b2-%d0%b4%d0%b0%d0%bd%d0%be-%d0%bd%d1%8f%d0%bc%d0%b0-%d0%bf%d1%80%d0%be%d0%b2%d0%be%d0%ba%d0%b0%d1%86%d0%b8%d0%b8-%d0%bd%d0%b0-%d0%b0%d1%80%d0%bc%d0%b8%d1%8f%d1%82%d0%b0/", "text": "Светослав Дяков, капитан на „Лудогорец“, си пожела да няма провокации преди дербито в четвъртък срещу ЦСКА на стадион „Българска армия“. „Силно се надявам да изиграем един добър мач и да покажем на хората, че има добри отбори в България – каза халфът за „Диема спорт“. – Наистина трябва да победи футболът. Дано провокации и нерви останат настрани. ЦСКА е силен отбор, с много добри български футболисти“. Преди двубоя румънското издание „Фанатик“ съобщи, че „Лудогорец“ ще се опита да купи футболистите на „Стяуа“ Флорин Танасе и Флорин Коман. Президентът на румънския гранд Джиджи Бекали призна, че води преговори за продажбата им. Бизнесменът не разкри името на отбора, но в Румъния са убедени, че става въпрос за „Лудогорец“. До сделка обаче няма да се стигне лесно, защото двамата национали струват скъпо.", "date": "2018.12.05", "title": " Дяков: Дано няма провокации на „Армията“"}
{"url": "https://trud.bg/%d0%bf%d0%b5%d0%bf-%d0%bd%d0%b5-%d1%81%d1%8a%d0%bc-%d0%bf%d1%80%d0%b8%d1%82%d0%b5%d1%81%d0%bd%d0%b5%d0%bd-%d0%bd%d0%be-%d1%81%d0%bf%d1%80%d0%b5%d1%82%d0%b5-%d1%81-%d1%88%d1%83%d1%88%d1%83%d0%ba/", "text": "Пеп Гуардиола, мениджър на „Манчестър Сити“, заяви, че не е притеснен от неспиращите публикации за евентуално изхвърляне на „гражданите“ от Шампионската лига. Президентът на УЕФА Александър Чеферин обеща „много скоро“ да бъдат предприети действия, които да разкрият напълно дали шампионът на Англия е потъпкал финансовия феърплей. „Надявам се възможно най-скоро нещата да се изнасят, за да спрат постоянните шушукания – каза Гуардиола. – Ако сме извършили нещо нередно, искаме да знаем. Ако не сме, нека хората спрат да говорят за това.“  А „Сити“ продължава да мачка във Висшата лига. Тимът победи като гост „Уотфорд“ с 2:1. Победата е под номер 19 за „гражданите“ във всички турнири. Изключителното е, че в този брой срещи „Сити“ винаги е вкарвал поне гол до почивката. Отборът на Гуардиола няма загуба като гост във Висшата лига от месец април. От тогава тимът е и неизменно на върха в класирането на първенството.", "date": "2018.12.05", "title": " Пеп: Не съм притеснен, но спрете с шушуканията"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d0%be%d1%82%d0%ba%d0%b0%d0%b7%d0%b0-%d0%b4%d0%b0-%d1%81%d0%b5%d0%b4%d0%bd%d0%b5-%d0%b4%d0%be-%d0%bc%d0%b5%d1%81%d0%b8/", "text": "Кристиано Роналдо е отхвърлил поканата от испанската футболна федерация да изгледа на живо „Ривър Плейт“ – „Бока Хуниорс“. Близки до футболиста източници са потвърдили пред вестник „АС“, че не смята да приеме предложението. „Още е рано за „Бернабеу“, казал Роналдо в своето обкръжение. Португалецът се чувства обиден от отношението на Флорентино Перес, президент на „Реал“, както и на местните власти, които го съдиха за укриване на данъци. „Кристиано с удоволствие би присъствал на двубоя и би го гледал редом с Меси, но няма да е този път“, добавиха близките до звездата на „Ювентус“. За момента Меси е потвърдил, че ще седне във ВИП ложата на „Стантиаго Бернабеу“ за финала от турнира Копа Либертадорес.", "date": "2018.12.05", "title": " Роналдо отказа да седне до Меси"}
{"url": "https://trud.bg/%d1%84%d0%b5%d0%bd%d0%be%d0%b2%d0%b5-%d1%81%d0%b5-%d0%b7%d0%b0%d0%bc%d0%b5%d1%80%d1%8f%d1%82-%d1%81-%d0%ba%d0%be%d0%ba%d1%82%d0%b5%d0%b9%d0%bb%d0%b8-%d0%bc%d0%be%d0%bb%d0%be%d1%82%d0%be%d0%b2/", "text": "Фенове на пловдивските „Локомотив“ и „Ботев“ се замеряха с бомби след срещата между двата тима, завършила 2:0 за „канарчетата“. Агитките си организирали бой, който трябвало да бъде ръкопашен и без оръжия. При мелето обаче започнали да хвърчат коктейли „Молотов“, а според очевидци имало ултраси с мачете. Двете враждуващи групи са влезли в контакт, но полицаите от намиращата се наблизо патрулка са успели да овладеят положението заедно с повиканите подкрепления. На място пристигнали няколко буса със сили на жандармерията. От пресцентъра на МВР Пловдив става ясно, че в мелето участвали над 130 души, но всички се разминали с… предупреждение. „Около 23:00 часа, след бързата намеса на служители от сектор „Специализирани полицейски сили“ е предотвратено възникването на сбиване между привърженици на двата отбора в квартал “Христо Смирненски” – съобщиха от полицията в Пловдив. – На място била установена самоличността на общо над 130 участници, които са предупредени по силата на ЗМВР да не нарушават обществения ред“. Около срещата били задържани други 14 души. Ексцесиите обаче не успяха да вгорчат успеха на „Ботев“. Тодор Неделев, който се разписа с гол от центъра, се похвали, като заяви, че такова попадение не е виждал по родните терени. „Всеки път стрелям по няколко пъти от подобна дистанция, но този път се получи – каза българският национал. – Това пречупи съперника и съумяхме да спечелим срещата“. След срещата двата тима имат абсолютно равни показатели в своето съперничество на фаза първенство. Победите са по 39, равенствата 30, а головата разлика 129:129. Снимка СПОРТАЛ", "date": "2018.12.05", "title": " Фенове се замерят с коктейли „Молотов“"}
{"url": "https://trud.bg/%d0%bc%d0%b0%d0%b9%d0%ba%d0%b0-%d1%81%d1%82%d1%8a%d0%bf%d0%b2%d0%b0-%d1%81%d0%b8%d1%81%d1%82%d0%b5%d0%bc%d0%bd%d0%be-%d0%b2%d1%8a%d1%80%d1%85%d1%83-%d0%bf%d1%80%d1%8a%d1%81%d1%82%d0%b8%d1%82%d0%b5/", "text": "По искане на Районна прокуратура – Враца съдът е определил мярка за неотклонение „Задържане под стража“ спрямо П.Г., обвинена за причиняване на лека телесна повреда на малолетния си син, както и оставяне без надзор и родителски грижи децата си, съобщиха от пресслужбата на държавното обвинение. В апартамент в ж.к. „Сениче“ в гр. Враца обвиняемата системно нанасяла удари с пръчка по тялото на петгодишния си син и със сила стъпвала по пръстите на краката му. В резултат на уврежданията, причинени от майката, детето било в състояние след ампутация на фаланги на пръстите на двата долни крайника, некротични участъци в стадий на гранулации в областта на дясното ходило, участъци от епителизация на кожата в различни части на тялото. Освен това, майката неколкократно оставяла петте си деца без надзор и достатъчна грижа, с което създавала опасност за тяхното физическо, душевно и морално развитие. Престъпните деяния, за които жената е била привлечена в качеството на обвиняема, били извършени от нея в периода 2012 г. – 2013 г. Тогава тя е била обявена за издирване и срещу нея е била издадена Европейска заповед за арест. След като е била открита в гр. Петърч, община Костинброд, тя е била задържана с цел приключване на разследването.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.05", "title": " Майка стъпвала системно върху пръстите на краката на 5-годишния си син, ампутираха ги\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%be%d0%b3%d0%bd%d0%b8%d1%89%d0%b5-%d0%bd%d0%b0-%d0%bf%d1%82%d0%b8%d1%87%d0%b8-%d0%b3%d1%80%d0%b8%d0%bf-%d0%b2-%d1%8f%d0%bc%d0%b1%d0%be%d0%bb%d1%81/", "text": "Огнище на птичи грип е констатирано в ямболското село Правдино. Птиците в заразеното стопанство са евтаназирани, съобщиха от Областната дирекция по безопасност на храните в Ямбол. Огнището на птичи грип е констатирано в частно стопанство преди няколко дни. Унищожени са 50 кокошки и три гълъба. Рискът от заболяването по това време на годината се увеличава, тъй като в региона, особено около водните басейни, зимуват много прелетни птици. В областта има десет големи птицеферми и разпространението на заболяването води до големи стопански загуби. При последните открити огнища бяха евтаназирани над 70 000 птици в селата Зимница и Чарда.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Откриха огнище на птичи грип в ямболското село Правдино"}
{"url": "https://trud.bg/%d1%82%d0%b0%d0%b9%d0%b1%d0%b5-%d0%b7%d0%b0%d0%bf%d0%be%d1%87%d0%bd%d0%b0-%d1%81-%d1%84%d0%b8%d1%82%d0%bd%d0%b5%d1%81-%d0%bd%d0%b0-%d0%b1%d0%b5%d0%bb%d0%bc%d0%b5%d0%ba%d0%b5%d0%bd/", "text": "Световната и европейска шампионка Тайбе Юсеин започна с фитнес подготовката си за новия сезон на Белмекен. Капитанката на националките и №1 на родната борба за 2018-а с лекота редуваше набирания, упражнения с щанга, каране на колело и други силови натоварвания. Със същия ентусиазъм в занятията се хвърлиха и останалите момичета. На  базата  тренират и мъжете в свободния и класически стил, а тимът е внушителен – 52 борци. Националите ще останат там до 22 декември, а първата им изява за сезона ще е държавният шампионат в Сливен (25-26 януари).", "date": "2018.12.05", "title": " Тайбе започна с фитнес на Белмекен"}
{"url": "https://trud.bg/%d1%82%d1%80%d0%b8-%d1%81%d0%bb%d1%83%d1%87%d0%b0%d1%8f-%d0%bd%d0%b0-%d0%b2%d0%b8%d1%80%d1%83%d1%81%d0%b5%d0%bd-%d1%85%d0%b5%d0%bf%d0%b0%d1%82%d0%b8%d1%82-%d0%b2-%d0%bf%d0%b5%d1%80%d0%bd%d0%b8/", "text": "Три случая на вирусен хепатит са регистрирани в област Перник през изминалата седмица. Болните са от Земен, Перник и село Рударци и се лекуват в инфекциозно отделение на Пернишката болница и в Специализираната болница по инфекциозни и паразитни болести „Проф. Иван Киров“ в София. Няма епидемична връзка между случаите, съобщи БНР, позовавайки се на информация от На общопрактикуващите лекари са връчени предписания за предприемане на необходимите противоепидемични мерки за предотвратяване разпространението на заболяването. Контактните лица са поставени под наблюдение в рамките на инкубационния период.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Три случая на вирусен хепатит в Пернишко"}
{"url": "https://trud.bg/%d1%86%d0%b5%d0%bd%d0%b8%d1%82%d0%b5-%d0%bd%d0%b0-%d0%bf%d0%b5%d1%82%d1%80%d0%be%d0%bb%d0%b0-%d0%b2-%d1%81%d0%b2%d0%b5%d1%82%d0%be%d0%b2%d0%b5%d0%bd-%d0%bc%d0%b0%d1%89%d0%b0%d0%b1-%d1%82%d1%80%d1%8f/", "text": "Държавният глава на САЩ Доналд Тръмп призова членовете на Организацията на страните износителки на петрол (ОПЕК) да не приемат решение за съкращаване на добива на следващото си заседание, предава AFP. Лидерът на Вашингтон подчерта, че цените на петрола в световен мащаб трябва да останат ниски. Изявлението му бе направено в навечерието на двудневната среща на ОПЕК във Виена, на която ще бъде обсъдено намаляване на производството на петрола. „Да се надяваме, че ОПЕК ще поддържа потоците от петрол такива, каквито са, без да ги ограничава. Светът не иска да вижда и не се нуждае от по-високи цени на петрола!“, написа Тръмп в социалната мрежа „Туитър“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Цените на петрола в световен мащаб трябва да останат ниски, заяви Тръмп"}
{"url": "https://trud.bg/%d0%b7%d0%b0%d0%ba%d0%b8%d1%87%d0%b2%d0%b0%d1%82-%d0%b5%d0%bb%d1%85%d0%b0%d1%82%d0%b0-%d0%b2-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5-%d1%81-%d0%b3%d0%b8%d1%80%d0%bb%d1%8f%d0%bd%d0%b4/", "text": "Гирлянди от картички с поздрави и пожелания за близки и приятели, написани от малките и възрастни граждани, ще бъдат закичени на елхата на централния площад в Търговище. Картичките ще станат елемент от празничната й премяна след тържеството за запалване светлините на живото коледно дръвче, което е насрочено за 17 часа на Никулден. На общоградския празник коледни мелодии ще изпълняват Духовият оркестър, 9-годишната Елена Добрева и други. Вокална група „Протайм” и приятели ще представят авторска песен, която е сред финалистите на Националния фестивал за нови детски песни „Детска мелодия на годината”. Театрална къща „Мариета и Марионета“ от София ще се включи с  куклено шоу. На площада в Търговище ще бъде обособен кът с пощенска кутия за послания и пожелания. За тези, които не си носят картички на място ще има пункт, откъдето да си вземат и да напишат своите желания също и за града. След тържеството всички празнични послания ще бъде свързани като гирлянди. С тържеството започва и празничната декемврийска програма, с която Община Търговище пожелава светли коледни и новогодишни дни на всички съграждани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Закичват елхата в Търговище с гирлянди от картички с желания на гражданите"}
{"url": "https://trud.bg/%d0%b5%d1%82%d0%be-%d0%ba%d0%be%d0%b8-%d1%81%d0%b0-%d0%bd%d0%b0%d0%b9-%d1%83%d1%81%d0%bf%d0%b5%d1%88%d0%bd%d0%b8%d1%82%d0%b5-%d0%b2-%d1%83%d1%87%d0%b5%d0%bd%d0%b8%d0%b5%d1%82%d0%be-%d0%b1%d1%83%d1%80/", "text": "Кметът Димитър Николов награди най-изявените бургаски ученици за 2017/2018 година. Това са 7 възпитаници на 6 детски градини, 559 ученици с индивидуални отличия, 30 отбора и формации от 37 училища и 1 извънучилищно звено. Постиженията им са в направленията „Математика и природни науки“, „Хуманитарни науки“, „Изкуства“, „Спорт“ и „Професионално образование“. Победители в интернет гласуването за „Ученик на година“ станаха: * В категория „Математика и природни науки“ 1-7 клас – Християн Тодоров от ППМГ „Акад. Никола Обрешков“ – Бургас. * В категория „Математика и природни“ 8-12 клас – Виктор Балтин от ППМГ „Акад. Никола Обрешков“ – Бургас. * В категория „Изкуства – индивидуални изпълнители“ – Ема Янчева от НУМСИ „Проф. Панчо Владигеров“ – Бургас. * В категория „Изкуства – формации“ – вокален ансамбъл „Фортисимо“. * В категория „Хуманитарни науки“ – Натали Георгиева от Профилирана гимназия за романски езици „Г. С. Раковски“ – Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Ето кои са най-успешните в учението бургаски деца за 2017/2018 година"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d1%89%d0%b5-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b0-%d0%b8%d0%b7%d0%b3%d0%be%d0%bd%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%80/", "text": "Москва ще реагира на   на основа на принципа за взаимност. Това заявиха от Министерството на външните работи на Руската федерация в отговор на въпрос на агенция TACC за решението на Братислава. За изгонването от Словакия на руски дипломат обяви пред журналисти премиерът на страната Петер Пелегрини. Той разри, че дипломатът на Москва е изгонен от страната на 22 ноември „на основание информация, получена от военното разузнаване“. Той е бил „обявен за персона нон грата, защото е извършвал разузнавателна дейност срещу Словакия и НАТО“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.05", "title": " Москва ще отговори на изгонването на руски дипломат от Словакия"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d1%80%d0%be%d0%b2%d0%b5%d0%b4%d0%b5-%d1%81%d1%80%d0%b5%d1%89%d0%b0-%d1%81-%d0%bf%d1%80%d0%b5%d0%b4/", "text": "Представителите на големи работодателски организации, членове на бизнессъвета към кмета на Столична община, подкрепиха искането на кмета на София Йорданка Фандъкова да бъдат въведени стандарти за въглищата и брикети с високо съдържание на сяра и да не бъдат продавани за битово отопление. „Въглищата с високо съдържание на сяра замърсяват най-много и имат ниска енергийна калоричност, тоест, топлят по-малко“, поясни кметът на София. Стандартът за въглищата беше разработен от МОСВ по предложение на Столична община и в момента се разглежда от депутатите в Народното събрание. Представителите на бизнеса заявиха подкрепа и за предложението на Столична община за въвеждане на еко-стикери, които да отразяват екологичния стандарт на всички автомобили. „В синхрон с действията на Столична община, политиката на „Сименс“ е да насърчава служителите си да използват градския транспорт и велосипеди за пътуванията си в града, като създаваме и нужните условия затова“, заяви Боряна Манолова, директор на „Сименс“. Бизнесът заяви подкрепа за разширяване на пешеходните зони в централна градска част и предложи изграждане на буферни паркинги с публично-частно партньорство. Представителите на големия бизнес в България подкрепят мерките за подобряване на качеството на въздуха, които реализират кмета Фандъкова и нейния екип. КРИБ и Столична община ще организират кръгла маса, на която да бъдат обсъдени политиките за подобряване на качеството на въздуха, за които трябва да се търси подкрепата както на други институции, така и на бизнеса и гражданите. Зам.-кметът Дончо Барбалов направи презентация за бюджета на Столична община за 2019г. „Важно е да продължи устойчивото развитие на града“, каза Фандъкова. „Последователно в последните години залагаме едни и същи приоритети, защото това е начина да постигнем съществена промяна и развитие на града. На първо място това са екологията и чистотата“, каза също кметът Фандъкова. „Бизнесът изрази подкрепата си за работата по водещи приоритети на Столична община. Работодателите и общината работят в една посока и са много добри партньори“, каза изпълнителен директор на КРИБ Евгени Иванов. От страна на бизнеса в срещата участваха и Николай Вълканов („Минстрой холдинг“), Христо Илиев („Ей Джи Кепитал“), Георги Ранделов („Майкрософт България“), Стоян Ставрев („Българска консултанска компания“), Пламен Дилков („Конфиндустрия България“), Стоян Сталев („Геотехмин“). На срещата присъстваха и Николай Стойнев, заместник-председател на Столичен общински съвет, Ирина Йорданова – общински съветник и председател на ОГФМСП, директорът на Общинската агенция за приватизация и инвестиции Владимир Данаилов и управителят на Общинския гаранционен фонд Николай Ценков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Кметът Фандъкова проведе среща с представители на големи работодателски организации"}
{"url": "https://trud.bg/26-%d1%82%d0%b2%d0%be%d1%80%d1%86%d0%b8-%d0%bf%d0%be%d0%b4%d1%80%d0%b5%d0%b4%d0%b8%d1%85%d0%b0-%d0%ba%d0%be%d0%bb%d0%b5%d0%b4%d0%bd%d0%b0-%d0%b8%d0%b7%d0%bb%d0%be%d0%b6%d0%b1%d0%b0-%d0%b2-%d0%b3%d0%be/", "text": "Общо 26 автори показват свои творби в Художествена галерия „Недялко Каранешев“ в Горна Оряховица. С коледната изложба стартират и празничните декемврийски прояви в Общината. Експозицията бе открита в присъствието на кмета на железничарския град инж. Добромир Добрев, както и на много приятели и почитатели на творчеството на художниците. 90 творби в различна техника са подредени в Галерията. Масло, смесена техника, акварел, рисунка, графика, показват картините, изложени в експозицията. Част от авторите са утвърдени горнооряховски творци – Янко Янков, Ваня Балтова, Деница Александрова, Петър Крусев, Илия Банков и Пепа Хаджитодорова от сдружение ГОАРТ. Кольо Табаков, Пламен Гурбалов, Иван Караиванов и Мариета Кулова също участват със свои творби. Голям е броят на новите за горнооряховската публика автори, а сред тях са Ралица Аврамова, Мария Генчева, Мартина Нешкова, Петя Рашкова, Иван Русев, Христомир Великов, Христо Маджаров, Петранка Новосад и др. Трима са художниците от село Джулюница, които последните години участват в коледната изложба – Светослав Иванов, Йордан Върбанов и отец Николай Стайков. С дърворезба в изложбата се представя Любомир Момчев. За празничното и добро настроение по време на откриването се погрижиха танцьорите от Балетна школа „Грация“ с художествен ръководител Соня Георгиева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " 26 творци подредиха коледна изложба в Горна Оряховица\t\t\t"}
{"url": "https://trud.bg/1968-%d0%b0-%d0%bf%d1%80%d0%b5%d0%b7-%d0%be%d1%87%d0%b8%d1%82%d0%b5-%d0%bd%d0%b0-%d0%be%d1%80%d0%b8%d0%b0%d0%bd%d0%b0-%d1%84%d0%b0%d0%bb%d0%b0%d1%87%d0%b8/", "text": "Юбилеен сборник със статии и интервюта на покойната италианска журналистка Ориана Фалачи излезе по повод 50-годишнината от една от най-значимите години в историята на  XX  век. Сред публикуваните материали на Фалачи в книгата „1968 .  Дневник на една преломна година. От Виетнам до Мексико” са разпитите на свидетели на убийствата на Мартин Лутър Кинг и Робърт Кенеди, интервюта с Далай Лама, с едно от главните действащи лица на виетнамската политическа сцена тогава –министър-председателя на Южен Виетнам Нгуен Као Ки, и др. Италианските издатели на световно известната журналистка Ориана Фалачи (1929–2006) – „Рицоли”, публикуваха юбилеен сборник с материали на видната интелектуалка по повод половинвековния юбилей от една от най-значимите години в историята на  XX  век: 1968. В книгата „1968. Дневник на една преломна година. От Виетнам до Мексико” четем авторските текстове на Ориана Фалачи, писани от различни краища на света и засягащи редица ключови процеси, променили хода на историята на човечеството. Сред тях са разговори с очевидци на убийствата на Мартин Лутър Кинг и Робърт Кенеди, интервюта с Далай Лама и министър-председателя на Южен Виетнам Нгуен Као Ки, коментари за брутално потушената Пражка пролет в Чехия и др. Фалачи, която обикаля цялото Земно кълбо, за кратко време се превръща в икона на военната журналистика. През повратната 1968 г. италианката отразява конфликта между Израел и Палестина, противопоставя се на американската инвазия във Виетнам, пише за бурните промени в Латинска Америка, Китай на Мао Дзъдун и т.н. Сред материалите й, публикувани в „1968. Дневник на една преломна година. От Виетнам до Мексико”, са текстове, свързани с възхода на Ричард Никсън по пътя му към победата на президентските избори в САЩ, със Студената война, расовите борби и движенията за граждански права, както и социалните протести в Европа – все актуални за времето си теми, които продължават да оказват влияние върху развитието на света и до днес. Част от статиите в сборника са препечатани за първи път от броевете на „Л ` Еуропео” от 1968-ма, които са своеобразен дневник на тази преломна година. Книгата започва с пояснителните думи на Ориана Фалачи, отправени в отговор на запитване на капитана на специална оперативна група на карабинерите (РОС) в Италия Масимо Джираудо: „Наясно съм с вашата работа и безкрайно я ценя. Освен това съчувствам на карабинерите. Те винаги умират първи. Заради другите. Но ако наистина търсите информация за споменатите от вас години, уви – аз съм най-неподходящият човек. Както е видно и от моите статии, всъщност от 1967-а до 1975-а почти постоянно съм била на фронта във Виетнам. Когато не бях във Виетнам, се намирах в други далечни страни. В Индия или Бангладеш – заради индийско-пакистанската война. В Хонконг или Макао – покрай маоистките бунтове. В Бразилия или Перу – по време на местните размирици. В Йордания и Израел следях близкоизточните конфликти. В Мексико, където бях много тежко ранена по време на касапницата на площад „Тлателолко“ и излязох от строя за няколко месеца. Единственото изключение от този вид работа бяха космическите полети. Следях ги от Кейп Кенеди между една военна кореспонденция и друга. Рядко се връщах у дома, тоест в Ню Йорк, където живея от трийсет години. Още по-рядко – в Италия, там отивах набързо – само за да видя възрастните си родители.” Откъс от „1968. Дневник на една критична година. От Виетнам до Мексико”, Ориана Фалачи Кървавата нощ, когато бях ранена Един изключителен журналистически документ: ранена в сряда, 2 октомври, в град Мексико по време на тежките инциденти на Площада на трите култури, Ориана успява да изпрати разказа си за „Л’Еуропео“ от болничната стая. Състоянието  й  не позволява да седне пред пишещата машина, затова записва своето свидетелство на магнетофонни ленти, които биват преписани без изменения. Никой репортаж не би могъл да бъде по-образен, по-драматичен от разказа на живия  й  глас. Град Мексико, октомври Ориана Фалачи, ранена в сряда, 2 октомври, в град Мексико по време на   тежките инциденти на Площада на трите култури, ни изпрати своя разказ   от болничната стая. Състоянието, в което се е намирала след раните и   претърпяната операция, не  й  е позволило да седне пред пишещата машина. Въпреки това тя е поискала да получим нейното свидетелство за събитията, в които е била също и главно действащо лице, затова е записала   на ленти целия си разказ. Записът, пристигнал от град Мексико, трае два   чaса и половина, с неизбежните повторения, забавяния и прекъсвания   на едно свидетелство, направено на глас от човек още в състояние на   шок заради смъртоносния риск, на който се е изложил. Ориана Фалачи   ни изпрати лентите и ни препоръча да използваме нейния разказ, за да   направим предаване за случилото се на 2 октомври в Мексико. След като   изслушахме ролките, решихме да предадем точно казаното от нея, без да   променяме нищо. Никой репортаж не би могъл да бъде по-образен, по-драматичен от разказа на живия  й  глас. От време на време разказът  й  е   прекъсван от стонове, от влизащи и излизащи от стаята лекари и санитари, от паузи заради умората на нашата колежка. Репортажът на Ориана   Фалачи, който публикуваме, е повече от разказ: това е един изключителен журналистически документ. (В началото на лентата се чуват гласове, има хора в болничната   стая, в която се намира Ориана Фалачи. Една медицинска сестра  й  казва на испански да не се върти.   После започва разказът на   Ориана Фалачи.) Чувствам се зле, в главата ми още цари хаос. Виж, има нещо, което ме   измъчва повече от болката, от ужасната болка в рамото, в белия дроб,   в коляното, в крака, измъчва ме повече от физическата болка: измъчва ме този кошмар, който се завръща и ме обсебва. Физическата болка   се понася, но кошмарът – не. Не е кошмарът от войната във Виетнам,   там видях плашещи неща, бях свидетел на ужасни битки и потресаващи   опасности, но беше различно, защото знаех, че отивам на война. Човек   тръгва за Виетнам и знае, че отива на война – и от едната, и от другата   страна има въоръжени хора: знаеш също, че се стреля и от двете страни.   Но случилото се тук вечерта, когато бях ранена, не беше война. Беше   жестоко, защото това не беше битката при Дак То, не беше битката при   Да Нанг, не бяха различните сблъсъци в делтата на Меконг, около границата с Камбоджа или кой знае къде. И нямаше нищо общо с войните,   които повече или по-малко сме виждали всички с тази професия, виждали сме ги като кореспонденти. Разбираш ли? Не беше война. И не трябваше да бъде една кървава нощ. Наблягам на това, защото се опитвам да   си обясня кошмара, който ми се явява отново и отново през нощта. Историята от онази вечер е следната: после ще се върна назад и   ще ти разкажа защо, как се стигна до това. В сряда беше насрочена демонстрация на Площада на трите култури в град Мексико, за пет часa.   Мисля, че този площад е един от най-големите в град Мексико, а и от   най-известните, казва се така, защото в известен смисъл символично   обединява трите култури на страната: ацтекската, испанската и модерната – има испанска църква от 1500 година, има основа на ацтекска пирамида, има и модерни сгради, построени сега. Студентите винаги са го   избирали за демонстрациите си – не само защото се намира в квартала   „Тлателолко“ и така е достатъчно близо до техния университет, но и защото е много голям, има много подстъпи и пътища за бягство: лесно е да   се дойде, лесно е да се излезе. А в тази страна винаги е добре хората да   се събират на места, където се стига бързо и бързо се бяга оттам. Аз вече бях свидетел на подобна демонстрация на Площада на трите култури, точно на следващия ден след пристигането си в Мексико.   Точно там, на подобна демонстрация, се запознах с водачите на студентите и бях започнала да ги интервюирам. Пристигнах в нощта между   четвъртък и петък, а в петък се проведе тази демонстрация. Първата,   на която присъствах, и затова ми въздейства дълбоко. Впечатлиха ме   хилядите момчета и момичета, защото те са такива, да знаеш, на тринайсет, четиринайсет, шестнайсет, осемнайсет, най-много на двайсет и три,   двайсет и четири години. Бедни момчета и момичета, защото само малка   част от мексиканските студенти са деца на буржоа. Огромната част са   деца на селяни, работници и мнозинството от тях са в Политехниката. В   Политехниката отиват децата на работниците и селяните: тогава ти виждаш онези млади хора, които не са като нашите студенти – с чисти ризи,   току-що изгладени пуловери, лъснати обувки, а са неугледни и приличат   на селяни, които в неделя отиват на село, както в Италия преди двайсет-трийсет години, а може би и днес. И са малко свенливи, пламенни, изпълнени с ентусиазъм, но свенливи като селяните. Трогнах се да ги видя   подредени – всички заедно. Миналия петък тези момчета и момичета се бяха събрали на Площада на трите култури за възпоминание на мъртвите, защото вече имаха мъртви, мисля, около стотина, от 26-и юли, деня, в който започнали полицейските репресии. Онзи петък имаше полиция, само полиция, а не армия; но се бяха събрали на терасата на Училище номер 7, още окупирано от правителствените части. Това училище има фасада точно на Площада на трите култури. Откъм модерната част на площада бяха дошли момчета и момичета, имаше и майки на убити от полицията учащи се. По този повод се запознах с някои водачи на Comitato della huelga, стачния комитет, и ги интервюирах. Речите се произнасяха (това е важно, защото завчера точно там се случи касапницата) от терасата на една сграда, нещо като общински небостъргач, който гледа точно към Площада на трите култури. На всеки етаж в сградата, наречена „Чихуахуа билдинг“, има голяма тераса с доста ниски перила и там участниците слагаха високоговорителите и говореха. Повтарям, проявата беше трогателна, защото по някое време имаше възпоминание за мъртвите: валеше и всички онези момчета и момичета стояха неподвижни под дъжда. Когато демонстрацията свърши, даже по време на минутата мълчание за мъртвите, някой светна със запалка, после друг, трети, и още, по целия площад се видяха огънчета, малки блуждаещи огънчета, навсякъде имаше пламъчета: пламъчета, пламъчета, пламъчета, от запалки и клечки кибрит, които изгасваха, като изгаряха пръстите. Докато някой се сети да навие вестник и да направи факла, всички започнаха да навиват вестници и тръгнаха един след друг, дълга нишка към моста със запалените факли, като пееха студентска песен: Goya, Goya. Cachu, cachu rara, cachu cachu rara, Goya Goya Universidad. Не означава нищо, само детински звуци, и това е песента на университета; песента на Политехниката е: Gueu, Gloria a la cachi cachi porra, a la cachi cachi porra Gueu pin pon porra Politecnico Politecnico gloria. Такива са опасните песни. И докато пееха pin pon porra cachu rara, тези хлапаци се отдалечиха и това беше опасната демонстрация, която би трябвало да застраши стабилността и провеждането на Олимпиадата. След тази демонстрация мексиканското правителство реши да изтегли войските от университета, окупиран още от първите дни на септември. Тогава, за да отпразнуват изтеглянето на войските от университета, което после се оказа само частично, студентите насрочиха друга демонстрация, отново на Площада на трите култури; те ми казаха, че тя ще бъде много важна и ще е добре да я видя, затова отидох. (На това място от записа се включва гласът на лекар, който пита Ориана как се чувства. Отговорът е: mal, doctor, muy mal. „Боли ме целият гръб.“ Лекарят казва, че ще  й  сложи инжекция за през   нощта. После разказът продължава.) Демонстрацията трябваше да започне в пет. Четвърт час преди това аз   бях на Площада на трите култури и той вече бе наполовина пълен. На   различни тераси в онази общинска сграда с изглед към площада вече бяха   някои от водачите на   студентите, но по-голямата част се бяха събрали на   терасата на третия етаж, където имаше високоговорители със знамена,   мексикански знамена и знаменцата на стачката, които са в червено и черно. За нас те са цветовете на анархистите, за тях – не. За мексиканците   знамето на стачката е в червено и черно: не е нито анархистично, нито   антианархистично, то е само знамето на стачкуващите. Когато работниците стачкуват, издигат това червено-черно знаме. Не са повече анархисти, отколкото комунисти или католици, либерали или нещо друго.                                  ", "date": "2018.12.05", "title": " 1968-а през очите на Ориана Фалачи"}
{"url": "https://trud.bg/%d0%bf%d1%80%d0%b0%d0%b2%d0%bd%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%bf%d1%80%d0%b8%d0%b5-%d0%b4%d0%b0-%d0%be%d1%82%d0%bf%d0%b0%d0%b4%d0%bd%d0%b5-%d0%bd%d0%be%d0%bc%d0%b5/", "text": "Парламентарната правна комисия прие на първо четене промените в Изборния кодекс, внесени от ПГ на ГЕРБ и „Обединени патриоти“. „За“ гласуваха 14 депутати, трима бяха „против“. ГЕРБ и „Обединени патриоти“ настояват да отпадне изписването на номера пред партиите и коалициите в бюлетината за гласуване. Предложението цели да отпадне ефекта „15-15“, който изкривява изборния резултат. Ако номерацията отпадне, партиите и коалициите ще се подреждат по начина, по който са изтеглени в жребия. Според внесените промени дистанционното електронно гласуване трябва да се реализира поетапно, след провеждане на необходимите проучване и създаване на защити на резултатите. ГЕРБ и „Обединени патриоти“ предлагат „Информационно обслужване“ АД да изработва специализираните устройства за гласуване. А ЦИК да възложи разумен срок за това. Според ГЕРБ и „Обединени патриоти“ по този начин няма да се създадат предпоставки за изкривяване на изборния резултат. Също на първо четене се приеха и промени в Изборния кодекс, внесени от ПГ на „Воля“. „За“ гласуваха 14 народни представители, трима се въздържаха. От „Воля“ предлагат в избирателните секции да се въведе видеонаблюдение. Така избирателите ще могат да наблюдават на живо изборния ден на сайта на районната избирателна комисия. Всеки гражданин ще може да подаде сигнал за нарушения в изборния процес. По повод предложението за видеонаблюдение, председателят на ЦИК Ивилина Алексиева представи аргументи и в двете посоки. „Аргумент за въвеждането му е, че така ще се гарантира спокойно протичане на избирателния процес“, посочи тя и допълни, че видео наблюдението ще действа като превенция срещу нарушения и може да доведе до повишаване на доверието. „Аргументът против е, че видео наблюдението може да служи за контрол върху лица, дали са отишли да гласуват или не“, обясни Ивилина Алексиева и допълни, че не е ясно какво ще се случва със записа след края на изборния ден. От „Воля“ искат да се промени и начинът, по който се формира съставът на районните избирателни комисии. Те настояват парламентарно представените партии и коалиции да предлагат брой членове, в зависимост от действителните гласове, които са получили на последните избори. Според „Воля“ така ще се намали възможността за манипулиране на изборните резултати. Председателят на ЦИК Ивилина Алексиева обясни, че съставът на избирателните комисии не е от компетенцията на комисията. „Обръщаме внимание дали чисто математически това съотношение би могло да се спази“, коментира тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Правната комисия прие да отпадне номерацията на партиите и коалициите в бюлетината"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%b7%d0%b0%d0%bc%d1%8a%d1%80%d1%81%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b2%d1%8a%d0%b4%d1%83%d1%85%d0%b0-%d0%b5-%d0%bf/", "text": "В сравнение с миналата година, замърсяването на въздуха в София е по-малко. Миналата година по същото време само станциите на „Павлово“ и „Младост“ имат близки стойности като тази година, на другите места нивата на замърсяване са по-ниски, а никъде няма по-високи стойности. Това посочи министърът на околната среда и водите Нено Димов пред  . По думите му обаче, това не означава, че хората няма ца какво да се притесняват. Основните замърсители са автомобилният транспорт и битовото отопление, заяви министърът. По думите му безспорно у нас има подновяване на автомобилния парк, което е съвсем естествено. Битовото отопление допринася над 50% за замърсяване с фини прахови частици и той е основният източник за замърсяване, заяви той. По думите му дървата, въглищата и брикетите са част от материалите, които не са достатъчно качествени, а вредят най – много на чистотата на въздуха. Световната банка има две предложения за справяне с този проблем – дървата да се продават на обем, тъй като влагата тежи повече, и другото е дървата да не бъдат изсичани в последния момент, за да може да има по – дълъг период на изсушаване. Този проблем обаче има огромна социална роля, тъй като няма как да накараме хората дали да избират да дишат чист въздух, или да стоят на топло, каза министърът. Той отбеляза, че основната тежест при мерките срещу замърсяването на въздуха е върху местната власт. „Почти всички общини имат програми, но не всички постигат резултати. Трябва да има санкционен механизъм. Не можем да говорим, че има панацея“, коментира министърът. По повод преговорите, които трябва да води с фирма „Юлен” за промяна на концесионния договор за ски зоната в Банско, Нено Димов съобщи че ще покани техни представители на среща. „Сигурно ще се преговаря сериозно, защото това е договор между две страни и те трябва да стигнат до приемливи решения”, отбеляза Димов и прогнозира, че преговорите ще са тежки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Нено Димов: Замърсяването на въдуха е по-малко в сравнение с миналата година"}
{"url": "https://trud.bg/%d0%b4%d1%8a%d0%bb%d0%b6%d0%b8%d0%bc%d0%b8-%d0%b4%d0%b0%d0%bd%d1%8a%d1%86%d0%b8-%d0%bf%d1%80%d0%b8-%d1%80%d0%b0%d0%b1%d0%be%d1%82%d0%b0-%d0%b7%d0%b0-%d1%84%d0%b8%d1%80%d0%bc%d0%b0-%d0%b2-%d1%87%d1%83/", "text": "Много българи живеят в страната, но работят за чуждестранни компании под една или друга форма. Затова в рубриката на “Труд” “Данъчна консултация” представяме позицията на НАП за това как се облагат доходите и дължи ли се ДДС при работа на трудов договор и предоставяне на услуги на чуждестранна компания. Димитрина Захаринова е управляващ съдружник в одиторско дружество “Захаринова Нексиа” ООД (www.ZaharinovaNexia.com). От края на май дружеството е част от международна одиторска мрежа Nexia international. Преподавател е във Висшето училище за застраховане и финанси в гр. София. Била е Директор на Националната Агенция за Приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина, внук и внучка. I Предоставяне на услуги за фирми в чужбина Физическо лице проектира софтуер за Андроид устройства. Работата се извършва по поръчка на клиенти и софтуерът е тяхна собственост. Поставен е следният въпрос: Подлежи ли на регистрация по Закона за ДДС физическото лице, регистрирано като свободна професия, при извършването на услуги на фирми от Европейския съюз, регистрирани по ДДС в съответната страна, и на фирми извън Европейския съюз? II Работа по трудов договор за чуждестранна фирма Българин е живял в Канада, като от 2014 г. има трудов договор с канадска фирма. През юни 2018 г. се прибира в България, но продължава да работи дистанционно по трудови правоотношения с канадската фирма. Към 31.12.2018 г. ще бъде местно лице за страната и ще има и български работодател по трудови правоотношения. Поставени са следните въпроси: 1. Трябва ли с годишна данъчна декларация (ГДД) да обяви изплатените доходи от канадския работодател и в кое приложение? 2. Трябва ли да бъдат приложени документи към ГДД? 3. Ще се дължат ли данъци в България за получените суми от канадския работодател? 4. Ще се дължат ли осигурителни вноски за получените суми от канадската фирма? 5. Ще може ли да се ползва данъчно облекчение за намалена работоспособност над 50%? Отговорите четете в броя на вестник „Труд“ в четвъртък.", "date": "2018.12.05", "title": " Дължими данъци при работа за фирма в чужбина"}
{"url": "https://trud.bg/%d0%b1%d0%b0%d1%80%d0%b1%d0%b0%d0%bb%d0%be%d0%b2-%d1%84%d0%b0%d0%b2%d0%be%d1%80%d0%b8%d1%82-%d0%b7%d0%b0-%d1%82%d1%80%d0%b0%d0%bd%d1%81%d0%bf%d0%be%d1%80%d1%82%d0%b0-%d0%bd%d0%b0-%d1%81%d0%be%d1%84/", "text": "Заместник-кметът на София по финанси и здравеопазване Дончо Барбалов вероятно ще поеме и трети ресор – транспорт. Той е сред фаворитите да заеме поста на подалия във вторник оставка Евгени Крусев. Столичният кмет Йорданка Фандъкова утре ще съобщи официално кого е избрала за и.д. зам-кмет по транспорт. На поста ще застане някой от настоящите такива. Кметът по строителство Ирина Савина отрече да е получавала покана за позицията. “Труд” научи, че е спрягано името и на зам.-председателя на транспортната комисия в СОС Зафир Зарков, който не отрече информацията. Обсъждан е бил и Робърт Янакиев. Прокуратурата разследва Крусев за длъжностно престъпление, свързано с нарушение на Закона за обществените поръчки. Връчена му е призовка, но още няма обвинение. Разследват  обществената поръчка за ремонта на трамваен релсов път по ул. “Граф Игнатиев” и по-специално за шумо- и виброизолиращи подложки. Повдигнатото обвинение и подадената оставка на Крусев не са заради ремонта на “Граф Игнатиев”. Започнаха спекулации, че едва ли не се дава оценка на цялостния ремонт, a става въпрос за процедура по Закона за обществените поръчки при избор на изпълнител за ремонта, обясни председателят на Столичният общински съвет Елен Герджиков. По думите му въпросът е каква е ролята на проектанта и на експертната комисия, изискала разследваните промени. “Тази процедура по промяната на проекта е допустима според Закона за обществените поръчки. Целият въпрос, който трябва да изследва съда, е дали това което е направила администрацията на Крусев отговаря на процедурата, записана в закона”, обясни пред “Труд” Герджиков. Според него оставката е достойна постъпка.", "date": "2018.12.05", "title": " Барбалов фаворит за транспорта на София\t\t\t"}
{"url": "https://trud.bg/%d0%b1%d0%b5%d0%bd%d0%b7%d0%b8%d0%bd%d0%be%d1%81%d1%82%d0%b0%d0%bd%d1%86%d0%b8%d1%8f-%d0%b8%d0%b7%d0%b1%d1%83%d1%85%d0%bd%d0%b0-%d0%b2-%d1%80%d0%b8%d0%bc-%d0%b4%d0%b2%d0%b0%d0%bc%d0%b0-%d0%b4%d1%83/", "text": "Двама души бяха убити и поне 10 бяха ранени при експлозия на бензиностанция на североизток от Рим, съобщиха пожарникари и полицаи. Взривът е избухнал, когато товарен камион, превозващ запалима течност, е спрял за зареждане на бензиностанция на автомагистрала „Салария“ на 30 километра от столицата, съобщават италианските медии. „Един пожарникар е загинал, както и цивилен“, съобщава АФП. Антонио Манони, началник на полицията в Риети – най-близкият град до бензиностанцията – каза, че 10 души са ранени, двама от които сериозно. Линейки и три хеликоптера бяха изпратени на мястото на инцидента, за да транспортират пострадалите до болниците в Рим. Телевизионни кадри показват, че огънят вече е под контрол. Магистралата „Салария“, която свързва Рим с Порто Д’Асколи на адриатическото крайбрежие, е затворена и в двете посоки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Бензиностанция избухна в Рим, двама души загинаха и поне 10 са ранени (СНИМКИ и ВИДЕО)"}
{"url": "https://trud.bg/%d0%b1%d0%b0%d0%bd%d0%b4%d0%b0-%d0%b8%d0%b7%d0%bd%d0%b5%d1%81%d0%bb%d0%b0-%d0%be%d1%82-%d0%b0%d1%80%d1%81%d0%b5%d0%bd%d0%b0%d0%bb-%d0%bf%d0%be%d1%80%d1%8a%d1%87%d0%ba%d0%be%d0%b2/", "text": "Зам.-главният прокурор Иван Гешев: Това, което виждате, онагледява защо точката “организирана престъпност” се счита за закрита в евродоклада. Съществени проблеми за организираната престъпност в България няма или, ако има, те не са по-съществени, отколкото в другите европейски държави. Бандити изнесли от оръжейните заводи “Арсенал” заглушители за автоматични оръжия, произвеждани само за българските спецчасти – за отряда на баретите в МВР и за военните командоси, участващи в антитерористични операции. Това стана ясно, след като от Специализираната прокуратура и ГДБОП обявиха, че са заловили рекордни количества незаконни оръжия и патрони. Част от заловените пушкала бяха показани като на изложба в една от залите в централата на антимафиотите. В София бил разкрит таен склад на нелегален оръжеен търговец, който вече има непотвърдена присъда по аферата с 50 израелски автомата “Узи” от 2016 г. (виж стр. 3). В Казанлък пък била изловена поредната организирана престъпна група, която продава крадени пушкала от оръжейницата. Задържани са 7 души. Един от тях имал връзка и с друга група от 5 души, която се занимавала с печатане на фалшиви паспорти и визи. Антимафиотите изчакали достатъчно и подготвили удара си така, че да изловят в един и същи час и оръжейниците, и майсторите на ментета. Някои от оръжията били взети чрез контролирани доставки, тоест – купувани от агенти на ГДБОП под прикритие. “Нали си представяте такава комбинация – да се снабдите с незаконно оръжие и с фалшиви документи, до какви последици е можела да доведе”, каза заместник-главният прокурор Иван Гешев. Той не посочи дали се знае в кои страни са продавани оръжията, но каза само, че днешните акции могат да бъдат наречени антитерористични, защото са предотвратили тероризъм в Европа. Две години бил следен собственикът на подземен гараж в столичния квартал “Редута”, превърнат в склад за бойно оръжие. Оттам полицаите изнесли 65 калашника, 37 картечни пистолета “Скорпио”, 43 обикновени пищова, 2 сандъка със запалки за гранати, 43 спусъка с дръжки за Ръчен противотанков гранатомет (РПГ), 2 пушки и 4 цеви за различни пушкала. Намерели и 8 кг черен барут, който при възпламеняване можел да отнесе цяла жилищна кооперация Бандата за кражби от “Арсенал” била засечена през 2017 г., а през септември било образувано дело. При обиските там били намерени още 17 автомата “Калашников”, 15 пистлета и части, от които да се сглобят още огнестрелни оръжия.   Премиерът Бойко Борисов: Толкова оръжия и специалните бригади нямат “Дойдох специално да видя заглушителите, защото такива се произвеждат само по поръчка на нашите специални сили в МВР и армията. Когато се изнасят и стане нещо, разследва се и излиза, че е стрелял военен командос или барета”. Това каза премиерът Бойко Борисов. Той дойде заедно с главния прокурор Сотир Цацаров и вътрешния министър Младен Маринов в залата със заловените оръжия в ГДБОП, след като приключи сутрешното им редовно съвещание против контрабандата. След това в Минситерския съвет Борисов разказа и на министрите за акцията. “Толкова много оръжия хванахме, колкото специалните бригади нямат. За една рота автомати, пистолети, гранатомети… Бяха изброили 40 000 патрона, но спряха и почнаха отново, повече са…. Една част сме си я платили като контролирана доставка”, каза още Борисов.   Двама иранци участвали в групата за фалшифициране на документи Намерени са документи на арабски и фарси “Забавихме малко разкриването на оръжейната група от Казанлък, за да може то да стане едновременно с тази група, която е участвала в изготвяне на фалшиви документи. Така разкрихме и техния цех”, разказа шефът на ГДБОП Ивайло Спиридонов, но без да посочи в кой град. За ментетата са задържани двама българи и трима чужденци, двама от които са иранци.Сред намерените подправени документи има и такива на арабски и фарси. Открити са израелски, унгарски, ирландски фалшиви документи за самоличност – паспорти и лични карти, естонско разрешително за пребиваване на чужденец, канадски визи и други, добави главен комисар Спиридонов. Един участник и в двете групи е бил посредник при продажбите и на оръжие , и на фалшиви документи. “Бил е търговският им директор, или началник по пласмента”, пошегува се зам.-главният прокурор Гешев. За оръжието от “Арсенал” и за фалшификациите на документи се водят две отделни досъдебни производства, уточниха от спецпрокуратурата.   3 г. затвор за боса в сянка на аферата „Узи“ Прехвърлил фирмите си на роднини Задържаният от ГДБОП с огромен арсенал от калашници и картечни пистолети Ивайло Попов вече има присъда от 3 години затвор. Тя е за придобиване, преработка, държане и незаконна търговия с оръжия, сред които и 50 картечни пистолета “Узи”. Седемчленната банда бе заловена на 19 ноември 2016 г. в София. Месеци по-късно спецсъдът наложи две ефективни и три условни присъди на петима от членовете на групата. Те се признали за виновни, поискали бързо производство и по-леки присъди. Преди това друг участник получил 2 години условно. На една година и десет месеца затвор бе осъдн соченият за ръководител на бандата Йордан Й. Година и три месеца в килия пък лежи Данаил Г., а останалите трима получиха условни присъди. Единствено Ивайло Попов не се признал за виновен и делото срещу него продължи. През март т. г. той бе осъден на 3 г. затвор. Делото продължава на втора инстанция и той бил на свобода. Според прокуратурата оръжията били доставяни от оръжейния търговец Ивайло Попов. В работилница на Тодор Й. те били сглобявани или преработвани, а Веселин Й. осигурявал купувачи. Преди да ги продаде на групата, Попов е трябвало да ги деактивира, но ги предал като бойни, после номерата им били заличени и били подготвени за нелегална продажба. Според разследващи именно Ивайло Попов бил лидерът в сянка на бандата. В момента той нямал общо с оръжейни фирми, тъй като ги прехвърлил на негови роднини, каза шефът на ГДБОП Ивайло Спиридонов.   Пращат проверка в заводите “Оръжието категорично е излязло по нелегален начин от завода. На Главна дирекция “Национална полиция” ще бъде възложена проверка на целия комплекс “Арсенал” в Казанлък”. Това заяви зам.-главният прокурор Иван Гешев.По думите му сред задържаните 7 души има бивши служители на предприятието, но точният механизъм на изнасянето към момента не е установен. Според осведомени в заводите има строги вътрешни правила, записва се и се води отчет за всеки произведен детайл, правят се проверки при излизане на работниците и въпреки всичко това, кражбите продължават. Много от намерените при последните акции оръжия били ново производство, а не направени и изнесени в миналото при други режими за охрана. “Управителите трябва да вземат мерки, пак да затегнат системите за сигурност. Ние имаме скрити козове в ръкава и ще ги извадим, в случай, че изнасянето не спре”, каза шефът на ГДБОП Ивайло Спиридонов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Банда изнесла от „Арсенал“ поръчкови заглушители (обзор)\t\t\t"}
{"url": "https://trud.bg/%d0%b1%d0%bb%d0%b8%d0%b7%d0%be-3000-%d0%b1%d1%8a%d0%bb%d0%b3%d0%b0%d1%80%d0%b8-%d1%81%d0%b0-%d0%bd%d0%be%d1%81%d0%b8%d1%82%d0%b5%d0%bb%d0%b8-%d0%bd%d0%b0-%d1%85%d0%b8%d0%b2/", "text": "По-голямата част са хомосексуални мъже Регистрираните в България ХИВ-позитивни лица са 2977 към момента. Смята се обаче, че броят на носителите на вируса е значително по-голям, тъй като много от тях не са се изследвали и все още не знаят, че го имат. Новите случаи от януари 2018 г. до края на ноември в страната са 286 като при 54% от тях става въпрос за хомосексуални мъже. Данните бяха изнесени по време на семинар на тема “Да говорим открито за ХИВ” в сряда, 5 декември. Всяка година около 300 хил. души у нас се изследват за вируса, като най-много са носителите му в София и Пловдив, заяви проф. Мария Николова, която е член на Експертния съвет по СПИН. Тя припомни, че лечението на болестта у нас е безплатно за всяко лице, което е български гражданин. Терапията обхваща 94% от всички, регистрирани с ХИВ и в цялата страна е развита мрежа от мобилни кабинети за безплатно и анонимно изследване. През последните години се наблюдава тенденция за увеличаване на средната възраст при новооткритите случаи и сега тя вече е 30-39 години. Честотата на новите инфекции у нас е ниска – 2,8% на 100 хил. души, при средно 5% за Европа. Основна причина за това са националните програми за превенция, диагностика и лечение на ХИВ/СПИН, които се прилагат. През 2018 г. 434 българи са с трайно или напълно потиснат вирус в резултат на съвременната антиретровирусна терапия. Около 37 млн. души по света живеят с ХИВ, а 22 млн. от тях имат достъп до лечение, посочи проф. Тодор Кантарджиев, директор на Националния център по заразни и паразитни болести. В България мерки срещу болестта се взимат от 1986 г., когато са открити първите три случая. По-късно в Бургас е регистриран бум на вируса заради моряци, разпространили го в семействата си след пребиваване в Западна Африка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Близо 3000 българи са носители на ХИВ\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%be%d0%bf%d0%b8%d1%82%d1%8a%d1%82-%d0%bd%d0%b0-%d0%bf%d0%be%d1%80%d0%be%d1%88%d0%b5%d0%bd%d0%ba%d0%be-%d0%b4%d0%b0-%d1%80%d0%b0%d0%b7%d0%b3%d0%be%d0%b2%d0%b0%d1%80/", "text": "Руският президент Владимир Путин заяви, че оставя без отговор опитите на украинския си колега Петро Порошенко да разговаря с него по телефона, тъй като не желае да участва в избирателната му кампания, предаде ТАСС. „Защото не става дума, че просто избягвам това и не искам да разговарям с Петро Алексеевич, не е там въпросът“, каза Путин, помолен от журналисти да коментира неизпълненото искане на украинската страна за телефонен разговор между двамата президенти. „Въпросът е, че не искам да участвам в неговата избирателна кампания“ за президентския вот в Украйна през март, обясни руският лидер. По думите на Путин Порошенко изкусно създава кризисни и провокационни ситуации и тутакси прехвърля отговорността за стореното върху Русия, след което „иска веднага да демонстрира, че успешно решава появилите се проблеми“. „Ето я простичката комбинация и аз не искам да участвам в тези комбинации и няма да го направя“, обобщи президентът на Русия. Според ТАСС „простичката комбинация“ на Порошенко, за която Путин говори, е свързана с „украинската провокация в Керченския проток“ – така агенцията нарича случая от 25 ноември, когато руската брегова охрана задържа три украински военни кораба и екипажите им край полуостров Крим. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Путин: Опитът на Порошенко да разговаря с мен по телефона е предизборна „комбинация“ "}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b2%d1%8a%d0%bd%d1%88%d0%bd%d0%b8%d1%82%d0%b5-%d0%bc%d0%b8%d0%bd%d0%b8%d1%81%d1%82/", "text": "Министърът на външните работи Екатерина Захариева заяви в Брюксел, че външните министри на НАТО са потвърдили значимостта на Западните Балкани за Съюза като цяло, а не само на Европа, предаде БНР. По повод обсъждането на отделните страни, тя каза: „Подкрепихме Република Македония за бъдещо членство. Всички изразихме надежда да приключи процедурата по договора, за да може Македония да стане пълноправен член на Съюза, съюзник в НАТО. Успяхме да постигнем съгласие за активизиране на Годишната национална програма за Република Босна и Херцеговина. Изразихме, разбира се, и притеснение от напрежението, което забелязваме между Белград и Прищина, и изразихме надежда за нормализиране на диалога, и все пак оптимизъм, че е възможно правнообвързващо, решаващо този наистина все още труден и открит въпрос на Балканите“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.05", "title": " Екатерина Захариева: Външните министри на НАТО потвърдиха значимостта на Западните Балкани за Съюза"}
{"url": "https://trud.bg/%d1%88%d1%83%d0%bc%d0%b5%d0%bd-%d1%81-%d0%bd%d0%be%d0%b2%d0%b0-%d0%bf%d1%80%d0%be%d0%b3%d1%80%d0%b0%d0%bc%d0%b0-%d1%81%d1%80%d0%b5%d1%89%d1%83-%d0%bc%d1%80%d1%8a%d1%81%d0%bd%d0%b8%d1%8f-%d0%b2%d1%8a/", "text": "Нова Програма за намаляване на замърсителите на въздуха в Шумен за периода до 2022 г. бе представена в общината. Тя е създадена по проект по ОП „Околна среда“ за 97 456 лв., от които 85% европейско финансиране и 15% национално. Авторите на програмата отчетоха, че през последните години броят на дните с превишение на средната денонощна концентрация на ФПЧ10 намалява, но те продължават да са над допустимото – 35 дни годишно. През 2011 г. с превишение са били 100 дни, а през 2017 г. намаляват до 47. Главна причина за замърсяването на въздуха е отопление с въглища и дърва от домакинствата. Затова намаляването на тяхното използване е от първостепенна важност през следващите години. Нужно е увеличаване на ползващите природен газ за отопление, на електричество или пелети. Анализ от авторите на програмата сочи, че 52 административни и обществени сгради в Шумен през последните години са преминали на отопление с газ и общината прави всичко възможно в тази посока, като е газифицирала детски градини, ясли и общински институции. Програмата предвижда и мерки за намаляване емисиите от транспорта, от улиците и строително-ремонтните дейности, както и от индустрията. Прогнозата е, че има варианти за нито един ден годишно с превишение на замърсеността на въздуха в Шумен. Това може да се случи при намаляване с 30% на замърсяването от отопление с твърдо гориво, с 30% от транспортните средства и с 20% на уличната прах. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Шумен с нова програма срещу мръсния въздух"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d1%8a%d0%bb%d1%87%d0%b5%d0%b2-%d0%ba%d1%80%d0%b0%d0%b9%d0%bd%d0%b0-%d0%bc%d1%8f%d1%80%d0%ba%d0%b0-%d0%b5-%d0%b4%d0%b0-%d1%81%d0%b5-%d0%be%d0%b1/", "text": "Един или два дни превишение на фините прахови частици във въздуха няма да провокират заболявания у учениците. Това каза министърът на образованието и науката Красимир Вълчев по време на заседание на парламентарната комисия по образование и наука. Във връзка с това, че в последните дни в много градове на страната има мръсен въздух и какви мерки е разпоредило МОН относно този проблем, Вълчев отговори, че този въпрос буди все по-голяма тревога. „Да се обявят тези дни за неучебни е крайна мярка. Обсъдихме със съответните институции възможните мерки за реакция по отношение на учениците и това, което специалистите ни казаха, е, че не можем да очакваме от един или два дни да се провокират заболявания у учениците. От друга страна, има рискови групи деца – например с бронхиална астма, към които трябва да се подходи с максимална степен на предпазливост.  Затова имаме система за София, която не просто регистрира нивата на фините прахови частици, но може и да прогнозира за три дни напред, и от нея може да се види, че проблемът е предимно в София“, каза още Вълчев и уточни, че за утре и вдругиден системата показва, че няма да има превишение на нормите, но за петък такова се очаква. Образователният министър обясни, че инструкциите, които се дават на училищата, са децата да не се извеждат навън и да не се извършват дейности на открито. „А по отношение на децата с хронични проблеми, ще предложим те да могат да бъдат освобождавани от училище в тези дни по решение на родителите“, заяви той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Министър Вълчев: Крайна мярка е да се обявят неучебни дни заради мръсния въздух"}
{"url": "https://trud.bg/%d0%bf%d1%80%d0%be%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%82%d1%8a%d1%80%d0%b3-%d0%bf%d0%b8%d1%81%d0%bc%d0%be-%d0%bd%d0%b0-%d0%b0%d0%b9%d0%bd%d1%89%d0%b0%d0%b9%d0%bd-%d0%b2-%d0%ba%d0%be/", "text": "Писмо на Алберт Айнщайн, в което остро критикува религията, беше продадено за 2 милиона и 400 хиляди долара на търг в Ню Йорк. Писмото, написано през 1954 година до германския евреин философ Ерик Гуткинд, е смятано за ключов документ в дискусията за науката и религията. В него ученият определя думата „Бог” като „продукт на човешката слабост”, а Библията нарича, „сбор от почитани, но все пак твърде примитивни легенди”. Айнщайн, който за кратко е бил последовател на юдаизма, пише, че обича евреите и им се възхищава, но не смята, че те са „избрани” и по-висши от останалите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.05", "title": " Продадоха на търг писмо на Айнщайн, в което критикува религията"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%be%d1%82%d0%be-%d0%bc%d0%be%d0%bc%d1%87%d0%b5-%d0%be%d1%82-%d0%b8%d1%80%d0%b0%d0%ba-%d0%b5-%d0%b2%d0%bb%d1%8f%d0%b7%d0%bb%d0%be-%d0%b2-%d1%81%d1%82/", "text": " от българската полиция дете от Ирак за последен път е било забелязано в района на магазин в новозагорското с.Асеновец. В края на ноември малкият Ибрахим Халаф Али е бил настанен от нашите социални служби в Комплекса за социални услуги в селото. На 3 декември Ибрахим е излязъл от дома и е отишъл до местен магазин, за да си купи нещо. Тогава е бил забелязан за последно, разказаха в Асеновец. 9-годишното момче е влязло в страната ни заедно с брат си, без родителите им. Двамата са били част от по-голяма група, която е пресякла границата ни. Били са настанени в Регистрационно-приемателния център в Харманли. След това групата е направила повторен опит да пресече незаконно границата, при което е била заловена. Възрастните са задържани. Детето е настанено в Комплекса за социални услуги в Асеновец от социалните ни служби. Издирването му е започнало веднага, на 3 декември вечерта и е продължило на следващия ден заради опасенията, че момчето може да се е изгубило и съществува опасност да пострада в студа. По-късно се е появила и друга версия. Че то може да е било отведено от близки. Снимката на Ибрахим бе поместена в сайта на МВР с описание. Той е с нормално телосложение, кафеви очи и черна коса. От министерството отправиха апел към всички, които имат някаква информация за момчето, да се обадят на тел.112 или в най-близкото управление на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Издирваното момче от Ирак е влязло в страната без родителите си"}
{"url": "https://trud.bg/%d0%b2-%d1%80%d0%b5%d0%b0%d0%bd%d0%b8%d0%bc%d0%b0%d1%86%d0%b8%d1%8f-%d0%bd%d0%b0%d1%81%d1%82%d0%b0%d0%bd%d0%b8%d1%85%d0%b0-%d0%b6%d0%b5%d0%bd%d0%b0%d1%82%d0%b0-%d0%bf%d0%be%d1%81%d1%82%d1%80%d0%b0/", "text": "Жената, която пострада по-сериозно при  , е настанена в реанимация, предаде БТВ. Днес разследващите направиха втори оглед на съоръжението. Анализът на механизми от съоръжението трябва да изясни причините за инцидента. В асансьора се качили 8 души, макар че капацитетът му е за пет. Сертифициран е от Агенцията за метеорология през май, а поддържащата фирма е направила последната проверка за изправност преди дни. В пропадналия асансьор са се оказали четирима души от едно семейство.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " В реанимация настаниха жената, пострадала при пропадането на асансьор в болница във Варна"}
{"url": "https://trud.bg/%d0%bf%d1%80%d0%b8%d0%b7%d0%bd%d0%b0%d1%82%d0%b5%d0%bb%d0%bd%d0%b8-%d0%bf%d0%be%d1%82%d0%be%d0%bc%d1%86%d0%b8-%d0%bf%d0%be%d1%87%d0%b5%d1%82%d0%be%d1%85%d0%b0-%d0%b7%d0%b0%d0%b3%d0%b8%d0%bd%d0%b0/", "text": "В историческия календар на Елена 5 декември е ден, в който отдаваме почит пред подвига на воините, наши и чужди, сражавали се в ожесточените боеве през зимата на 1877 година, за да удържат многократно превъзхождащата ги по численост и въоръжение турска войска и по този начин да предопределят щастливия за нас изход от войната. 5 декември е дата, която, въпреки превратностите на времето, остана в паметта на поколения еленчани като символ на почит и признателност към саможертвения подвиг на героите, напоили с кръвта си земята ни. Днес ние свеждаме чела и пред примера на родолюбивите еленчани, помагали всячески по време на Руско-турската освободителна война – опълченци, разузнавачи, преводачи, лекари, журналисти. В ден като този не трябва да забравяме и обикновените мъже и жени от Еленско, не жалили средства да осигурят продоволствие, да строят пътища и траншеи. С тези думи на признателност започна възпоменателното си слово кметът на Елена инж. Дилян Млъзев пред най-внушителния паметник на руските воини, загинали за защитата на града. Местният празник, известен като „Бягането“ и поклонението на 5 декември пред паметника не са прекъсвани от 1878 година, когато е открит. От това време датира и тържественото шествие с хоругви, водено от свещеници от горния площад на града до паметното място. Днес във възпоменателното шествие се включиха признателни потомци – еленчани, ученици от СУ „Иван Момчилов“, общинското ръководство и официалните гости – Великотърновският митрополит Григорий, аташето на Генералното консулство на Руската федерация в Русе Владимир Токтаев, председателят на Единния казашки съюз генерал Георги Владев и членове на съюза. Пред паметника владиката Григорий и свещеници отслужиха заупокойна панихида, а признателните потомци запалиха и оставиха да догарят свещици в памет на героите. Своята почит към войниците на руската армия и българските опълченци, паднали в боевете и проляли кръвта си за свободата на братския славянски народ изрази в поздравителен адрес и генералният консул на Русия в Русе Андрей Громов. В знак на признателност за съхранената вековна традиция да се почита подвига на загиналите над 2000 руски войници и офицери в сраженията край Елена генерал Владев връчи почетен казашки знак на митрополит Григорий, на кмета инж. Дилян Млъзев и на председателя на Общинския съвет Стоян Златев, които съгласно устава на организацията стават членове на казашкия съюз без право на глас. Кметът Млъзев сподели, че приема този жест като признание за хората от еленския край, съхранили през годините паметта за тези значими събития, което пример и за младите. Днес, рано сутринта, бяха положени цветя и пред паметника на загиналите руски войни край Долни Чукани, братската могила в местността „Дъбравата“ и паметника в мемориалния комплекс „Казашки кръст“ в Долни Марян с поклонение пред загиналите казаци от Трети ескадрон на 13-ти Орденски полк. Вчера се проведе и традиционната щафета „Бягането“, в която се включиха 60 ученици от СУ „Иван Момчилов“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.05", "title": " Признателни потомци почетоха загиналите в освободителните боеве край Елена и Марян"}
