{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-281/", "text": "О.з. ген. Атанас Атанасов, юрист, бивш директор на НСС, 58 г.Венелин Праматаров, журналист, 77 г.Димитър Караненов, бизнесмен, 61 г.Димитър Христов, поет, 60 г.Елена Пампулова, бивша тенисистка.Лилия Игнатова, треньорка по художествена гимнастика.Румен Леонидов, поет и преводач, 64 г.", "date": "2017.05.17", "title": " Днес да почерпят"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb%d1%8a%d1%82-%d0%bc%d0%b5%d0%b6%d0%b4%d1%83-%d0%bc%d0%b0%d1%80%d0%ba%d0%b5%d1%81-%d0%b8-%d0%b4%d1%8f%d0%ba%d0%be%d0%b2-%d0%b2%d1%8a%d0%b7%d0%bc%d1%83%d1%82/", "text": "Расисткият скандал между капитана на националния отбор Светослав Дяков и бразилеца Ели Маркес от „Оборище“ възмути футболна Европа. Скандалът избухна след мач между втория тим на „Лудогорец“ и тима от Панагюрище (1:1) в събота. Редица авторитетния издания и вестници отразиха случая, като не пропускат да отбележат, че в най-великата игра няма място за расизъм. „Обвиниха емблемата на националния на България, че обижда на „маймуна“ – написа френският вестник „Екип“. – Дяков, който спечели шест поредни титли с „Лудогорец“, отрича.“„Бразилец обвини капитана на България в расизъм – написа агенция „Ройтерс“. – Местният футболен съюз и редица клубове в страната не един път са глобявани за расистки скандали от УЕФА.“„Искам хората да знаят какъв човек е капитанът на България“, пише „Таймс Малта“, като цитира думите на Ели Маркес, повдигналия обвинението срещу Дяков.„Бразилец мишена на расизъм в България“, съобщава и сайтът от Страната на кафето „О Глобо“. В Швейцария също изразиха възмущението си от скандала.„Расизмът в България не си е отишъл“, написа изданието „НСД“.И докато цяла Европа говори за скандала, Българският футболен съюз пази мълчание. Дисциплинарната комисия към родната централа обяви наказанията след редовното си заседание, но решение по скандала между Дяков и Маркес няма.", "date": "2017.05.17", "title": " Скандалът между Маркес и Дяков възмути футболна Европа"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d0%be%d0%b8%d1%81%d0%ba%d0%b0-%d0%b4%d0%b0-%d1%81%d0%b5-%d1%81%d0%bf%d1%80%d0%b5-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5%d1%82%d0%be/", "text": "Американският президент Доналд Тръмп е поискал от бившия директор на Федералното бюро за разследване (ФБР) Джеймс Коми да прекрати разследване за предполагаеми връзки на бившия съветник по национална сигурност Майкъл Флин с Руската федерация. Това заяви сътрудник на Коми, който е видял бележката от страна на държавния глава, предаде Ройтерс.В бележката Тръмп е заявил на Коми, че „се надява“, че той „може да се откаже от това“ (разследване).От Белия дом отхвърлиха информацията, коментирайки, че разговорът между президента и бившия директор на ФБР не е предаден вярно и точно.От Демократическата партия заявиха, че действията на Тръмп възпрепятстват правосъдието, информира The Telegraph.Чък Счумър, лидерът на Демократите в Сената, призова Републиканската партия, която подкрепи Тръмп на президентските избори миналата година, да се присъедини към исканията им за пълно изясняване на случая.Нанси Пелоси, бившият демократически лидер в Сената, описа поведението на държавния глава, ако то съвпада с посоченото в бележките на Коми, като „атака срещу върховенството на закона“.Възпрепятстването на правосъдието може да бъде причина за импийчмънт, добавят от британския вестник.", "date": "2017.05.17", "title": " Тръмп поиска да се спре разследването за връзки на Майкъл Флин с Русия"}
{"url": "https://trud.bg/%d0%b0%d0%b1%d1%81%d1%83%d1%80%d0%b4%d0%b8%d1%82%d0%b5-%d0%b2-%d0%bf%d1%80%d0%be%d0%b5%d0%ba%d1%82%d0%be%d0%b7%d0%b0%d0%ba%d0%be%d0%bd%d0%b0-%d0%b7%d0%b0-%d0%bf%d0%bb%d0%b0%d0%b3%d0%b8%d0%b0%d1%82/", "text": "Министерството на образованието и науката (МОН) ни предложи проект за закон за изменение и допълнение на Закона за развитието на академичния състав в Република България (ЗРАСРБ). Дали изобщо трябва ЗРАСРБ да бъде изменян и допълван, или просто заменен с нов закон – това е  тема, която тук няма да обсъждам.Първият раздел регламентира установяването на плагиатство в открити и неприключили процедури за придобиване на научни степени или за заемане на академични длъжности. При наличие на „основателно предположение“ за плагиатство в някои от трудовете на кандидата съгласно чл. 29 г., ал. (2) „всеки член на научното жури изготвя мотивирано писмено становище за наличието или за липсата на плагиатство в научните трудове, с които кандидатът участва в съответната процедура, а в случаите на плагиатство – и дали то има съществено отражение върху цялостните научни постижения на лицето.“ Въз основа на тези индивидуални становища ал. (3) изисква научното жури да приеме „общо заключение за наличието или липсата на плагиатство в научните трудове“ и „когато научното жури приеме, че е налице плагиатство, с общото заключение то се произнася и по въпроса дали плагиатството има съществено отражение върху цялостните научни постижения на лицето.“ Съгласно чл. 29 д. ал. (1), още преди – забележете – приемането на общото заключение „председателят на научното жури е длъжен да уведоми писмено кандидата за данните, от които може да се направи основателно предположение за наличието на плагиатство“, а кандидатът може „да направи възражение по случая и да представи доказателства в десетдневен срок от получаване на уведомлението“.Дори ако спрем засега само дотук, възникват следните „основателни“ въпроси:Първо, защо трябва лицето да бъде уведомявано за данни, даващи основателно предположение за плагиатство, още преди изготвянето от страна на научното жури на негово общо заключение? Ако няма такова заключение, на какво ще възразява кандидатът и какво ще доказва? И нима ако научното жури фактически е установило плагиатство, кандидатът може да докаже противното?Второ, какво означава натъртването на два пъти на витиеватата уговорка „дали плагиатството има съществено отражение върху цялостните научни постижения на лицето“? Ако кандидатът е откраднал интересни идеи и разработки – това е укоримо, но ако „само“ е преписал, това е признак на „мързел“, който може да остане ненаказан? Плагиатството или се констатира, или не. Не може да има преписване, което да не трябва да се наказва! Не бива да се прави разлика между плагиатство на една или на петдесет страници – това е все кражба, която трябва да се наказва. Учениците и студентите се следят да не преписват на изпит, та ще позволяваме това на пледиращи за титли учени ли?Да продължим със следващите проектозатруднения пред установяването на плагиатство. След публикуването на интернет страницата на съответния ВУЗ или научна организация съгласно чл. 29 ж въпросът за наличието или липсата на плагиатство може да бъде отнесен от кандидата или от всяко заинтересовано лице за становище от експертна комисия, определена от министъра на образованието и науката. Но задължение на министъра ли е да определя такива комисии, или той има далеч по-важни задачи? Необходимо ли е изобщо учредяването на подобни комисии? Не, не е. Защото иначе стигаме до абсурд – членовете на научното жури имат всички професионални и експертни умения да оценяват качеството на научните трудове на кандидата, но видите ли, те нямат експертна възможност да установят наличието на евентуално плагиатство, та ще им трябва помощ отвън. Този абсурд удължава излишно пътя до установяване на плагиатството.Втори раздел урежда установяването на плагиатство в научните трудове на лица, придобили научна степен и/или заемащи академична длъжност. При такива случаи процедурата, съгласно чл. 29 н. ал. (1) т. 2, се открива по сигнал на „всяко заинтересовано лице, когато има данни, от които може да се направи основателно предположение за наличие на плагиатство“. За заинтересованите лица – добре, но какво да кажем за незаинтересованите? Ако някой, значи, е преписал от мен, мога да задействам горния член и алинея, но ако съм открил, че този някой е преписал от друг автор, не мога. Това също е абсурд, защото при наличието на плагиатство не би трябвало да има заинтересовани и незаинтересовани лица. Заинтересовано е цялото ни общество – да се пресече кражбата на интелектуална собственост!Следва определяне на комисия от съответния факултетен или научен съвет, която да извърви същия път като при научните журита, като отново й се вменява задължението да се произнася дали откритото плагиатство „има съществено отражение върху цялостните научни постижения на лицето“. Като че ли ако няма, доказаното плагиатство вече престава да бъде такова?Виждаме колко хлъзгава е материята на проектозакона за плагиатството. А то трябва да се заклеймява ясно и категорично. ##########Омаловажаване на срамните факти Новото в проектозакона, което предизвиква адмирации, е че най-сетне МОН прогледна за последиците от  разрастващото се напоследък плагиатство и отреди място на специална глава. Адмирациите обаче затихват стремглаво след прочитането на глава трета “а”. Причината за това е в ненужно усложнения път към самото установяване на плагиатство. Той може да омаловажи срамните факти на интелектуални кражби и дори да ги оневини.", "date": "2017.05.17", "title": " Абсурдите в проектозакона за плагиатството\t\t\t"}
{"url": "https://trud.bg/%d1%80%d0%be%d0%b4%d0%b8%d1%82%d0%b5%d0%bb%d0%b8-%d0%bd%d0%b0-%d0%b4%d0%b5%d1%86%d0%b0-%d1%81-%d1%83%d0%b2%d1%80%d0%b5%d0%b6%d0%b4%d0%b0%d0%bd%d0%b8%d1%8f-%d0%bd%d0%b0-%d0%bf%d1%80%d0%be%d1%82%d0%b5/", "text": "Родители на деца с увреждания и сдружението на ТЕЛК София излизат на пети национален протест. Над 20 организации от над 10 града застават зад исканията им. Протестиращите ще направят жива верига пред Народното събрание и Министерския съвет.Те настояват за друга политика към децата с увреждания и техните семейства. Искат Закон за личната грижа, който да осигури достоен и пълноценен живот за децата. Посочват, че в бюджета за тази година е прието диференцирано заплащане според процента на увреждане, но отново няма регламент за навършилите пълнолетие. Това е в разрез с европейската конвенция за правата на хора с увреждания, пишат в писмото си до медиите протестиращите.", "date": "2017.05.17", "title": " Родители на деца с увреждания на протест"}
{"url": "https://trud.bg/%d0%bf%d0%b0%d1%82%d0%b8-%d0%be%d1%81%d1%82%d0%b8%d0%bd-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%b7%d0%b0-%d0%bf%d1%8a%d1%80%d0%b2%d0%b8%d1%8f-%d1%81%d0%b8-%d0%ba%d0%be%d0%bd%d1%86/", "text": "Американската джаз и соул певица Пати Остин пристигна у нас за първата си изява пред българската публика.Днес носителката на „Грами“ ще излезе на сцената на зала 1 на НДК. Заедно с оркестъра на Класик ФМ радио и под диригентската палка на Ангел Заберски Пати Остин ще представи своя албум, посветен на джаз легендата Ела Фицджералд. Тя ще изпълни едни от най-големите хитове на Ела.„Джазът е вдъхновен от трудно натрупания опит в живота – с много тъга, страдания, радост, щастие. И всичко това е пресъздадено чрез този музикален стил. Винаги търся светлата и хубавата страна на живота. И прощавам всички грешки. За мен това е смисълът на съществуването – да се научим да обичаме. Щастлива съм, че съм благословена с таланта да създавам музика, защото тя променя сърцата и умовете на хората.“, сподели Остин пред .„Музиката е движещата сила в света. Може да въдвори мир, може да създаде война, може да те направи щастлив или тъжен, тя е най-силният инструмент, който имаме”, това сподели джаз и соул примата пред .„Музиката е тази, която те разплаква или прави щастлив – тя е неимоверно силна”, каза още Пати Остин.Концертът е част от цикъла „Музиката на Америка” и е посветен на сто годишнината от рождението на Ела Фицджералд. По време на него Пати Остин ще разкаже любопитни истории за живота ѝ.", "date": "2017.05.17", "title": " Пати Остин пристигна за първия си концерт в България"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%bf%d1%80%d0%b8%d0%b5%d0%bb%d0%b0-29-%d0%bf%d1%80%d0%b5%d1%81%d0%b5%d0%bb%d0%bd%d0%b8%d1%86%d0%b8-%d0%bf%d1%80%d0%b8-%d0%bf%d0%be%d0%b5/", "text": "България досега е приела 29 преселници по квотите на ЕС, при поето задължение за 1302 души. Това показват последните данни, представени от Европейската комисия.Пристигналите у нас по квотите мигранти са дошли от Гърция. България и Словакия следва да проявят повече гъвкавост по отношение на своите предпочитания и да започнат да приемат преселници от Италия възможно най-скоро, заявява ЕК.Еврокомисарят по миграцията Димитрис Аврамопулос предупреди България да не бави процедурите по прием на бежанци по нейната задължителна квота от Италия.Призовавам Полша и Унгария, които не са приели нито един човек нуждаещ се от международна закрила, да започнат да го правят веднага. Призовавам също Словакия и България да спрат да налагат стриктни и субективни предпочитания за релокация от Италия.“, каза той, цитиран от .Досега българските власти твърдяха, че проверките за сигурност на кандидатите за убежище са бавни и че много от мигрантите в Италия не желаят да отидат у нас. Друг аргумент изтъкван от София е, че трудно сред пристигналите в Италия се намират хора, които отговарят на условията за бежански статут. Българското правителство е поело ангажимент да настани 471 бежанци от Италия, но практически у нас не е пристигнал нито един, сочи докладът на ЕК.България е приела по квотата си 29 бежанци от Гърция, при обещани места за 831. Срокът за изпълнението на квотната схема изтича през есента на тази година.", "date": "2017.05.17", "title": " България е приела 29 преселници, при поето задължение пред ЕС за 1302"}
{"url": "https://trud.bg/%d1%8e%d0%bd%d0%b0%d0%b9%d1%82%d0%b5%d0%b4-%d0%bf%d0%bb%d0%b0%d1%89%d0%b0-%d0%bf%d0%be-35-%d0%bc%d0%bb%d0%bd-%d0%bf%d0%b0%d1%83%d0%bd%d0%b4%d0%b0-%d0%bd%d0%b0-%d1%82%d0%be%d1%87/", "text": "„Манчестър Юнайтед“ плаща най-много от всички клубове във Висшата лига за спечелена точка през настоящия сезон. Анализ на „Таймс“ показва, че „червените дяволи“ са на последно място в класацията, базирана на актива на клубовете от този сезон, разделен на общата сума, дадена за заплати на играчите, но от предната кампания.По тези показатели тимът на Жозе Моуриньо е на опашката, изпреварван дори от аутсайдера „Съндърланд“. На „Олд Трафорд“ всяка точка коства точно 3,57 млн. паунда. Само за сравнение вторият в класирането в шампионата „Тотнъм“, победил през уикенда 20-кратния шампион с 2:1, е далеч по-икономичен. „Шпорите“ са лидер в анализа на английската медия с 1,3 млн паунда за точка.Класацията не обхваща новаците в елита „Хъл“, „Бърнли“ и „Мидълзбро“, тъй като техните финансови показатели са спрямо участието им в Чемпиъншип. От водещите клубове на Острова най-добре се е справил Антонио Конте, мениджърът на новия шампион „Челси“. Италианецът харчи средно по 2,56 млн. паунда за пункт. Предстоящият финал в Лига Европа обаче засяга голяма част от играчите на „Юнайтед“ от финансово естество. Звездите на тима имат заложена клауза в договора, според която месечните им възнаграждения могат да бъдат орязани с цели 25%. Това ще стане, ако те загубят финала в Лига Европа с „Аякс“, което ще им коства квота за Шампионската лига. Евентуален триумф във втория по сила клубен турнир пък ще увеличи бюджета за заплати на клуба за новия сезон с 28 млн. паунда, съобщава още „Таймс“.", "date": "2017.05.17", "title": " „Юнайтед“ плаща по 3,5 млн. паунда на точка"}
{"url": "https://trud.bg/%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%b7%d0%b0-%d0%bd%d0%b5%d0%b8%d0%b7%d0%bf%d0%bb%d0%b0%d1%82%d0%b5%d0%bd%d0%b8%d1%82%d0%b5-%d0%b7%d0%b0%d0%bf%d0%bb%d0%b0%d1%82%d0%b8-%d0%b7/", "text": "Комисията за проучване на случаите на неизплатени заплати в парламента ще изслуша национално представените работодателски организации.Това са Асоциацията на индустриалния капитал в България, Конфедерацията на работодателите и индустриалците в България, Българска стопанска камара, Българска търговско промишлена палата и Съюза за стопанска инициатива.На заседанието становището си ще представят и синдикални организации – Конфедерация на независимите синдикати в България и КТ „Подкрепа“. В срок от 2 месеца временната комисия ще проучва случаите на дължими, но неизплатени заплати от страна на работодателите.", "date": "2017.05.17", "title": " Комисията за неизплатените заплати заседава днес"}
{"url": "https://trud.bg/%d1%83%d0%ba%d1%80%d0%b0%d0%b9%d0%bd%d0%b0-%d1%81%d0%bf%d1%80%d1%8f-%d0%b4%d0%be%d1%81%d1%82%d1%8a%d0%bf%d0%b0-%d0%b4%d0%be-%d1%80%d1%83%d1%81%d0%ba%d0%b8-%d1%81%d0%be%d1%86%d0%b8%d0%b0%d0%bb%d0%bd/", "text": "Украинският президент Петро Порошенко чрез указ забрани двете най-популярни социални мрежи в страната, най-популярната имейл-услуга и една от най-широко използваните търсачки, пише „Гардиън“. Решенията на държавния глава бяха част от пакет санкции срещу Руската федерация.Указът на Порошенко разшири санкциите, наложени заради анексирането на Кримския полуостров от страна на Москва и подкрепата ѝ спрямо сепаратисти в Източна Украйна. В черния списък на Киев вече влизат 468 руски компании и 1228 души.В него са и руските социални мрежи „ВКонтакте“, „Одноклассники“, имейл-услугата Mail.ru, както и търсачката „Яндекс“. И четирите онлайн услуги са в десетте най-популярни в Украйна. Според указа на Порошенко, интернет-доставчиците трябва да блокират достъпа до сайтовете на тези руски услуги в продължение на три години.", "date": "2017.05.17", "title": " Украйна спря достъпа до руски социални мрежи заради санкции срещу Москва"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d1%89%d0%b5-%d0%bf%d1%80%d0%b5%d0%b3%d0%be%d0%b2%d0%b0%d1%80%d1%8f-%d1%81-%d0%b8%d1%82%d0%b0%d0%bb%d0%b8%d0%b0%d0%bd/", "text": "Президентът на Руската федерация Владимир Путин ще продължи серията от съвещания по отбранителна тема, предаде ТАСС.Путин ще проведе преговори с италианския министър-председател, който в настоящия момент председателства Групата на седемте (Г-7).", "date": "2017.05.17", "title": " Владимир Путин ще преговаря с италианския премиер"}
{"url": "https://trud.bg/%d0%bf%d0%be%d0%b4%d0%bf%d0%b8%d1%81%d0%b2%d0%b0%d1%82-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b0-%d0%b7%d0%b0-%d0%b1%d0%b5%d0%b7%d0%b2%d0%b8%d0%b7%d0%be%d0%b2%d0%be-%d0%bf%d1%8a%d1%82/", "text": "Във френския град Страсбург ще бъде проведена церемония по подписването на законодателното решения за въвеждане в Европейския съюз на безвизов режим за краткосрочни пътувания на граждани на Украйна в страни от Шенгенската зона, предаде РИА Новости.Документът ще подпишат председателят на Европейския парламент Антонио Таяни и министър-председателят на Малта Джоузеф Мускат.На церемонията ще присъства и украинският президент Петро Порошенко.", "date": "2017.05.17", "title": " Подписват документа за безвизово пътуване на украинци в Шенгенската зона"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d1%80%d0%b5%d1%88%d0%b0%d0%b2%d0%b0-%d0%b7%d0%b0-%d0%be%d1%82%d0%bf%d1%83%d1%81%d0%ba%d0%b0%d0%bd%d0%b5%d1%82%d0%be-%d0%bd%d0%b0/", "text": "Парламентът ще реши дали да отпусне държавни парични награди за особени заслуги към българската държава и нация на 15 души. Това предвижда седмичната проектопрограма за работа на Народното събрание.За изключителни постижения и цялостен принос в областта на културата ще бъдат наградени: Кеазим Исинов, проф. Стоян Дуков, Донка Антонова, Кирил Георгиев, Татяна Лолова,Стефка Евстатиева, Славчо Бакалов, Никола Инджов, Михаил Белчев, Миглена Караламбова, Йорданка Кузманова, проф. Евгения Малеева, Димитър Димитров, Димитър Симеонов и Андрей Андреев.Проекторешението предвижда те да получават пожизнено 700 лв. месечно. На вниманието на депутатите се поставя и отчетът на Българската телеграфна агенция за 2016 г.", "date": "2017.05.17", "title": " Парламентът решава за отпускането на държавни парични награди на 15 творци"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d1%85%d0%be%d1%80%d0%b0-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d0%b7%d0%b0%d1%80%d0%b0%d0%b4%d0%b8-%d0%bf%d1%80%d0%be%d0%bc%d0%b5%d0%bd/", "text": "Подготвени промени в Закона за земеделските земи предизвикаха протести и бурни реакции.Природозащитници се събраха пред сградата на Народното събрание на протест в защита на Черноморието, информира .Те са против удължаването на срока за застрояване на земеделски земи с променен статут. Протестиращите настояват да бъдат оттеглени поправките, които дават още 3 години на собствениците на земи с променен статут да ги застроят. По действащото законодателство крайният срок за строителство върху такива терени е 23 май.Законопроектът, който предизвика протеста, вече е минал през Комисията по земеделие.Вносителите на промените уверяват, че целта е да се защитят дребни собственици на земя.Природозащитниците обаче видяха опит да се облагодетелстват крупни бизнесмени.", "date": "2017.05.17", "title": " Десетки хора на протест заради промени в закона за земеделските земи"}
{"url": "https://trud.bg/%d0%bf%d1%80%d0%be%d1%84-%d0%bc%d0%b8%d1%85%d0%b0%d0%b8%d0%bb-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4/", "text": "– Проф. Константинов, може ли да обясните като за един обикновен човек – защо при евентуален мажоритарен вот в парламента ще влязат внушително много кандидати на ГЕРБ? Ще се явят с някакви удивителни кандидатури, що ли? – Историческата практика по целия свят е показала, че при този вид избори най-голямата партия много често обира всичко. И не е нужно да спечелите с много, достатъчно е да имате повече от останалите. Сега ГЕРБ има ли повече от останалите? Ами има повече от останалите. Следователно шансът да спечели много  повече мандати, отколкото са му процентите влияние, е огромен. България има два много пресни примера. Първият пресен пример е от 2009 година. Имаше 31 мажоритарни района, от които ГЕРБ спечели 26, ДПС спечели 5, а БСП – втората политическа сила – нула. ДПС тогава спечели 5, защото имаше регионално влияние, което никой не може да им отнеме. Имат предимство в пет района и си ги печелят. А ГЕРБ в останалите 26 района би кандидатите на БСП, къде с много, къде с малко. И какъв беше резултатът – катастрофа за втората сила. Това е пример, при който БСП загуби. И един по-далечен пример, при който БСП спечели. През 1990 г. при изборите на Велико народно събрание имаше механично смесена система 200 на 200. Двеста депутати бяха избрани по системата, която аз наричам „Славчо-Тошко”.– Каква е тази система? – Тошко е един човек, който нещо работи по изборите. Едно момче сценаристче. Няма лошо. Тук в България има такива специалисти по изборите. Славчо и Тошко са двама от тях… Та тогава системата през 1990 г. произведе следния резултат: БСП имаше 47% – висок процент, но под 50%. И взе повече от половината мажоритарни кандидати. В резултат на което си докара абсолютно мнозинство в парламента. Тогава БСП спечели, защото бяха най-големите. През 2009 г. бяха в полза на ГЕРБ, защото бяха най-големите. Мога да продължа с примерите.– Как е по света? – Един път във Франция преди известно време при система, подобна на „Славчо-Тошко”, политически блок с 40 на 100 от гласовете прибра 80 на 100 от мандатите. При друг случай във Великобритания пак с малко гласове взеха мнозинство. Има го, разбира се и обратния момент, само че в много редки случаи – да имате по-малко гласове, а пък да вземете мнозинство.  Това се получава при подходящо райониране на страната. Подходящо е в кавички. Това е т.нар. саламандър на Джери. Много поучителна история от 1812 година. Докато Наполеон нахлува в Русия и погубва армията си в безкрайните руски простори, в Америка имало избори в щата Мичиган. Губернаторът Джери така районирал Мичиган, за да спечели неговата партия, че картата заприличала на шарен саламандър. Оттам „саламандърът на Джери” и дошъл глаголът gerrymandering – така да районираш страната, че с по-малко гласове да спечелиш повече мандати.– Това не е ли парадокс, проф. Константинов? – Парадокс – непарадокс… никъде по света няма такава система. Това е важният въпрос. Къде се среща системата „Славчо-Тошко”. Тази система се среща в Таджикистан, Узбекистан, някои бивши съветски републики.– Знаете ли, по повод вашето сравнение с Таджикистан мернах коментар в мрежата, че страната била много по-напреднала от нас и нямало нищо лошо в това да я последваме и да я настигнем… – Нищо лошо няма, аз много уважавам тези държави, но искам да ви кажа, че в Таджикистан и Узбекистан втори тур никога няма. Защото кандидатът на правителството винаги печели първия тур с 99 на 100 – там е написана на хартия системата „Славчо-Тошко”, но тя никога не стига дотам да се задейства, понеже управляващата партия взема всички мандати на първи тур с голямо мнозинство. И да продължим. Малко хора знаят, но изборната система в Народна република България от 1953 до 1989 г., през всичките тези светли години е била точно тази – система тип „Славчо-Тошко”. Така е записана в документите.  Тогава винаги се е явявал само един кандидат и винаги е печелил на първи тур. Но системата е била така написана, както в референдума. Това е историческата справка. Аз отдавна вече не искам да казвам кое е добро и кое лошо. Аз казвам къде се среща. Това е обективен факт. Математически факт почти. Ако някой е срещал на друго място, моля да ми каже.– Казват, че подобна била  че била френската система. – Пълни глупости. Отговарям – не, френската система не е такава. Тяхната система е с относително мнозинство, а не с абсолютно. На втори тур там можеш да спечелиш с 34% при трима кандидати на втори тур и с 26% при четирима кандидати. Някой ще попита – ама как така трима кандидати на втори тур? Ами така – при френската система могат да отидат и трима, и четирима. Как става точно, да не го обяснявам. И накрай най-обичам следния кретенски аргумент. Да, точно кретенски. Ама ние избираме президенти и кметове по този начин. Не, не избирате президент и кметове по този начин. Те могат да бъдат избрани единствено с мажоритарна система, защото те са един човек и не можете да го разделите. Може ли да разделите президента от кръста надолу за едната партия, а кръста нагоре – за другата. Не, не можете. И затова президент, кмет естествено се избира мажоритарно. Пропорционално няма как. Да се избира кмет пропорционално, е кретенизъм. Там изборът може да бъде само мажоритарен. Но когато избирате колективен орган на управление, каквото е Народното събрание, общинския съвет, каквото е един корпоративен съвет например, там изборът трябва да е пропорционален. И накрая за забавление на публиката, едно от обещанията на Еманюел Макрон, който блестящо спечели изборите във Франция, е да промени тяхната избирателна система. Защото такива системи се срещат само в Таджикистан и Узбекистан. Ама това е г-н Макрон за разлика от дуета „Тошко-Славчо”.– А как възприемате идеята за машинно гласуване? – Веднъж като въведем системата „Славчо-Тошко”, да въведем и масово машинно гласуване, от каквото в Холандия се отказаха. Високотехнологичната Холандия се отказа, изхвърли всичките машини и гласува с хартии. А пък в не по-малко  технологичната Германия машинното гласуване е забранено от Конституционния съд. А ние сега ще го въведем и освен старите автомобили на холандците сега ще им внесем и старите машини за гласуване. И да го вапцаме съвсем положението.– Какво наложи да се прави референдум за мажоритарен вот? Това шоуменска приумица ли беше, или политически ход? – Въпросът е с изключително повишена трудност. Отговора не го знам. Нека отново припомня, че съм математик и говоря само верни работи. Ако за нещо не съм сигурен какво е, не го говоря. И затова всичко, което казвам, винаги е вярно. А по теми, за които не съм компетентен мълча. Когато говоря какви избирателни системи има в Таджикистан и Узбекистан, значи съм проверил и знам. Не съм сигурен за Бурунди. Някакъв колега спомена, че в Бурунди била такава. Възможно е. Даже и в Сенегал и други такива прогресивни африкански държави избирателната система не е като тази на „Тошко-Славчо”… Така че на въпроса защо някой иска система като в Таджикистан, аз не мога да отговоря. Както са отбелязали колегите по форумите, Таджикистан е хубава държава…– Вие се шегувате, но за да гласуват толкова много хора за мажоритарната система, значи намират някакво основание. Какво е то? – За втори път ще ви отговоря – не, не знам! Много е лесно да кажеш, че те не са разбрали за какво гласуват. Така си позволяват да говорят някои политици и анализатори. Аз обаче много уважавам българския народ и никога не бих казал, че той не е знаел за какво гласува. Впрочем единственото, което ще кажа, е, че всеки е осъден да изживее бъдещето, което сам си е създал. Казвам го в най-добрия смисъл. Изработиш ли добро бъдеще, ще живееш в добро бъдеще. А като си изработиш калпаво бъдеще, ще живееш в калпаво бъдеще. Това е обективният закон за развитие на обществото.– Вие като математик какво удовлетворение намирате в заниманията си с избори, избирателни системи и пр.? –  Има една много важна математическа теория и тя се нарича теория на гласуването, която има отношение само към професионалното гласуване. То е интересно в математически аспект. При мажоритарното гласуване математика няма. Там големият взема всичко. Там само броите гласовете. Нямате  последващия алгоритъм, който да превръща гласовете в мандат. Сега без всякакъв майтап се смята за основно предимство на мажоритарната система – при нея резултатът е разбираем. Веднага се вижда. Гласуваш и който кандидат има повече гласове, той печели. Мажоритарната система е разбираема, и се опасявам, че това е основното й предимство.– Защо смятате, че един избирател с леви убеждения, да речем, никога не би гласувал за десен кандидат, ако той има достатъчно качества? Толкова ли избирателят е пленник на политическите си предразсъдъци? – Нищо подобно. Именно защото няма предразсъдъци, левият избирател гласува за ляв кандидат. А десният – за десен кандидат. А мажоритарното гласуване е най-партийното гласуване. Там се гласува за партийните кандидати.  Как си представяте аз като десен избирател да гласувам за някоя социалистка, защото е красива и умна. Как ще гласувам за кандидат от партията опонент. Абсурдно. Ще я поканя тая красива социалистка на вечеря с цел после да ми приготви закуската, но няма да гласувам за нея. Проф. Михаил Константинов е роден на 5 март 1948 г. в София. През 1986 г. става доктор по математика в Института по математика и механика към БАН. Автор на 600 научни труда, включително десетки книги. Заместник-ректор на УАСГ от 1999 до 2003 г. Член на централните избирателни комисии (ЦИК) за парламентарни, европейски, президентски и местни избори от 1991 до 2011 г. Заместник-председател на ЦИК за парламентарни, европейски и местни избори от 2003 до 2009 г. Председател на съвета на директорите на „Информационно обслужване” АД.", "date": "2017.05.17", "title": " Проф. Михаил Константинов  пред „Труд“: Избирателната система  на Слави  я няма даже  в Сенегал"}
{"url": "https://trud.bg/%d1%82%d1%80%d1%8a%d0%bc%d0%bf-%d1%80%d0%b0%d0%b7%d0%ba%d0%b0%d0%b7%d0%b0%d0%bb-%d0%bd%d0%b0-%d0%bb%d0%b0%d0%b2%d1%80%d0%be%d0%b2-%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d1%8f-%d0%bf/", "text": "Секретната информация, която президентът на САЩ Доналд Тръмп споделил с руския външен министър Сергей Лавров на срещата им във Вашингтон, била за плановете на „Ислямска държава“ да взриви пътнически самолет, съобщи американската телевизия АВС.Според източници на медията данните за това били получени от израелски агент в редиците на „Ислямска държава“. Става дума за план на терористите да организират атентат на борда на самолет, летящ за САЩ. За целта те смятали да използват бомба, укрита на лаптопа на пътник. Според американски експерти, цитирани от телевизията, подобно устройство трудно можело да бъде открито при проверка с обичайната техника.Според АВС споделянето на тази информация с Лавров е поставила живота на внедрения агент под опасност. Израелската страна, която предоставила данните, настоявала тя да остане конфиденциална.Съветникът на Тръмп по въпросите на националната сигурност Хърбърт Макмастър бил човекът, който преценил, че тези сведения може да бъдат споделени с руснаците. През 2015 г. ИД пое отговорността за взривяването на руски пътнически самолет с над 200 души на борда над Синайския полуостров, твърдейки, че бомбата е била скрита в кутия от безалкохолна напитка. Според  генерал Макмастър това оправдава споделянето на информацията с руските дипломати.", "date": "2017.05.17", "title": " Тръмп разказал на Лавров информация, получена от Израел\t\t\t"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d0%b8%d1%85%d0%b0-%d0%b1%d1%83%d1%80%d0%ba%d0%b8%d1%82%d0%b5-%d0%b2-%d0%b0%d0%b2%d1%81%d1%82%d1%80%d0%b8%d1%8f-%d0%b2%d1%8a%d0%b2%d0%b5%d0%b6%d0%b4%d0%b0-%d1%81/", "text": "Австрийският парламент окончантелно одобри закона, с който се забранява облеклото, напълно покриващо лицето на жените.От октомври носенето на бурки на обществени места ще се наказва с глоба от 150 евро. Други текстове забраняват раздаването на Корана по улиците.Въвежда се интеграционна година за всички мигранти в Австрия. През нея те ще изучават немски език и етични правила. От кандидатите за бежански статут ще се очаква също така да полагат безплатен общественополезен труд. Всеки, който откаже, ще загуби предоставяните му помощи. Предложението има за цел да приспособи мигрантите към австрийския трудов пазар.", "date": "2017.05.17", "title": " Забраниха бурките в Австрия, въвежда се интеграционна година"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d1%81%d1%82%d0%b0%d1%87%d0%ba%d0%b0-%d0%b5-%d0%b1%d0%bb%d0%be%d0%ba%d0%b8%d1%80%d0%b0%d0%bb%d0%b0-%d0%bd%d0%b0%d0%bf%d1%8a%d0%bb%d0%bd/", "text": "48-часова стачка започват болничните лекари в Гърция срещу новите мерки за икономии, договорени от правителството с кредиторите на страната. Те се включват към стачката на журналисти и служители на фериботите, които започнаха вчера. Гърция спря днес, няма достъп до островите нито по въздух, нито по море, информира .Днес за 4 часа стачкуват авиодиспечерите, това означава, че има отменени много полети. В Атина метрото ще се движи с почасово прекъсване.Градският транспорт също не се движи. Пълен хаос е по пътищата. Лекарите ще приемат само по спешност. Затворени остават магазини и аптеки.Лекарите обвиняват правителството, че новите мерки не само ще доведат до орязване на пенсиите, но и до уволнения и съкращения в здравната система. Стачката в болниците съвпада с общата стачка на двете най-представителни синдикални централи в страната. Тридневните протести стават в момент, когато в парламента текат дебати по законопроекта с новите мерки за икономии.В рамките на предварителното споразумение, постигнато с кредиторите в началото на месеца правителството прие да плати над 3 милиарда евро, като събере тези средства от съкращения на пенсии и от данъци. Законопроектът трябва да бъде гласуван утре, а окончателното споразумение по тези мерки трябва да бъде финализирано до срещата на Еврогрупата на 22-ри май.", "date": "2017.05.17", "title": " Национална стачка е блокирала напълно Гърция"}
{"url": "https://trud.bg/%d1%81%d1%8a%d1%81%d1%82%d0%be%d1%8f-%d1%81%d0%b5-%d0%bf%d1%8a%d1%80%d0%b2%d0%b0%d1%82%d0%b0-%d1%81%d1%80%d0%b5%d1%89%d0%b0-%d0%bd%d0%b0-%d1%87%d0%b5%d1%82%d0%b8%d1%80%d0%b8-%d0%be%d1%87%d0%b8-%d0%bc/", "text": "Американският президент Доналд Тръмп прие турския си колега Реджеп Ердоган на официална визита в Белия дом, предадоха световните агенции.Това е първата среща на четири очи между двамата президенти на фона на разногласията им по въпроса за сирийските кюрдски милиции.„За мен е голяма чест да приема президента Ердоган. Ще имаме дълга и трудна дискусия, но знам, че тя ще бъде много успешна”, заяви американският президент преди да започне официалната им среща.„Винаги сме имали добра връзка и се надявам да стане още по-добра”, допълва още Тръмп.По думите му американското правителство иска да привлече колкото се може повече чуждестранни партньори в борбата срещу тероризма.„Днес ние сме изправени пред нов враг в борбата срещу тероризма и отново ние заедно се опитваме да се противопоставим на тази заплаха”, каза Тръмп. „В последните години и дори наскоро турският народ преживя ужасяващи терористични атаки”, припомни американският президент.Той каза, че американо-турските отношения ще останат несломими в борбата срещу „Ислямска държава” в Сирия и Ирак и допълни, че САЩ поддържат Турция в борбата с тероризма, в това число и с ИД, а също и с ПКК.„Ние предлагаме нашата подкрепа за турския народ. Ние поддържаме Турция в борбата с тероризма и терористичните групировки, като ИД и ПКК, за да гарантираме, че за тях няма да има сигурно място“, каза той.След срещата американският президент заяви, че поисканото от турския президент американско военно оборудване ще бъде доставено на турската страна в най-кратки срокове.„Военно оборудване бе поискано от президента на Турция и ние ясно дадохме да се разбере, че то ще бъде доставено в най-кратки срокове”, заяви Тръмп.Междувременно във Вашингтон избухнаха сблъсъци между поддръжници и противници на турския президент Реджеп Тайип Ердоган.По информация от пожарно-спасителните служби на града, сблъсъците са станали близо до резиденцията на турския посланик.Общо девет пострадали са настанени в болница, като един от тях е в тежко състояние, а друг – в критично.", "date": "2017.05.17", "title": " Състоя се първата среща на четири очи между Тръмп и Ердоган"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b8%d0%b7%d0%b2%d0%b5%d1%81%d1%82%d0%bd%d0%b8%d1%8f%d1%82-%d1%81%d1%8a%d0%b2%d0%b5%d1%82%d1%81%d0%ba%d0%b8-%d0%b8-%d0%b0%d0%bc%d0%b5%d1%80%d0%b8%d0%ba%d0%b0/", "text": "Съветският и американски актьор Олег Видов почина в САЩ на 73-годишна възраст, съобщиха агенциите, позовавайки се на съпругата му Джоан Борстин.„Олег Видов, любим съпруг, баща, приятел, почина днес в Уестлейк Вилидж, Калифорния, от усложнения след тежко заболяване“, заяви жена му.Олег Видов е роден 11 юни 1943 г. в Москва. Играл е много роли в съветски филми, сред които „Конникът без глава“, „Снежна буря“, „Москва, моя любов“ и други.През 1985 г. се мести в САЩ, а в СССР спират от излъчване филмите му. В Холивуд той снима с Арнолд Шварценегер, Мики Рурк, Уорън Бийти и други звезди.", "date": "2017.05.17", "title": " Почина известният съветски и американски актьор Олег Видов"}
{"url": "https://trud.bg/%d0%b3%d1%80%d0%b0%d0%b6%d0%b4%d0%b0%d0%bd%d0%ba%d0%b0%d1%82%d0%b0-%d0%ba%d1%83%d0%bd%d0%b5%d0%b2%d0%b0-%d1%81%d0%b5-%d0%be%d0%b7%d1%8a%d1%80%d1%82%d0%b0-%d0%b7%d0%b0-%d0%bd%d0%be%d0%b2-%d0%bf%d0%be/", "text": "От доста години  главното изискване за заемане на високи постове в нашата мила родина е кандидатите да са с дебели връзки и протекции  на Запад. И с нещо чуждичко, не нашенскоПри царя стана министър, после – еврокомисар. Обслужила е всички и всички са останали доволни, твърдят запознати с материятаСлед краха на „реформаторския“ западен проект по-досетливите и информирани активисти от Движение „България на гражданите“ (ДБГ) се измъкват от партийката, за да останат на разположение за поредна полит­инженерна употреба.Несъмнено гражданката Меглена Кунева отново се озърта за подобно кариерно развитие. Дялан камък е тя, доста усилия положи през годините да угоди на външните си покровители като трансмисия на техни интереси и активен проводник на Ония ценности. Не на нашите, българските, а в обратната посока.В последната си изява като министър на образованието от първия ден в креслото Кунева започна да реализира една от главните инициативи на „Америка за България“ и Брюксел – даване на привилегии на циганите за сметка на българите. Проверка на „Труд“ показа как само за четири дни броят на подписите, подкрепящи искането за нейната оставка и събирани в онлайн петиция на платформата peticiq.com, се увеличи до над 12 000 души. За незабавна отмяна на решението за отпускане на стипендии на учениците цигани и  за да „защитят като граждани собствените си деца и тяхното бъдеще“.Кротък и послушен изпълнител е госпожата. Движенията и мимиката й са придобити и отработени в детството – плавни, ненатрапчиви, предпазливи. Подчертано сдържана емоционално, навън реакциите рядко показват дълбочина и енергия. Освен при изговаряне на заучени политкоректни фрази, каквито при нея присъстват в изобилие, речта й е бавна, неравна, с честа употреба на шаблонни изрази. В нестандартна ситуация обмисля всяка дума, напряга се да търси най-точните и едновременно неангажиращи изрази, усуква го, за да спечели време и евентуално да отложи заемането на позиция, преди да се е консултирала съответства ли на правилната линия на поведение.Очевидно с такава експресия Кунева е далеч от образа на водач на бял кон или поне с рога и дълги кучешки зъби, не може да оглави партия или да стъкми коалиция. Тя е за фасада или цъфнало в луксозна саксийка цвете, и то на първо време. Партия й организират или в коалиция я вкарват външните политинженери и НПО, масонските ложи, някои от обучените и приобщени по един или друг начин в американски и други западни университети и корпорации люде, помагат франкофони, масони, евреи, царисти и медийни чучулиги.От „наше момиче“ на видни другари от социалистическо време Кунева доста бързо става „свой човек“ за новото капиталистическо летоброене. Преди 10 ноември 1989 г. с протекциите на свекъра си Иван Пръмов, дългогодишен секретар на ЦК на БКП, и на извънредно влиятелния идеологически цензор в науката Исак Паси тя е вкарана като „тяхно момиче“ за член на Комитета по правата на човека, което я изстрелва към кариера в сферата на външната политика.Като братовчедка на Соломон Паси, отдавна кадруващ в редица туземни колониални администрации, Кунева тренира за кариерно излитане като старши юридически съветник в правителствата на Андрей Карлович, Димитър Попов, Филип Димитров, Любен Беров, Жан Виденов, Иван Костов. При царя стана министър, после – еврокомисар. Обслужила е всички и всички са останали доволни, твърдят запознати с материята.Немалко други с нейния профил след промените се залетяха пак да са отгоре на обърнатата палачинка, повечето се изхарчиха още на ниво „новодемократи антикомунисти“ в СДС. Защото излишно силно се пъчеха с набързо преправени биографии и твърде безогледно напираха на всяка цена да се наместят в първите редици. Меглена Кунева обаче предпазливо напредваше, чак през 2001 г. полетя нагоре. Величеството Симеон Втори нямаше банка кадри у нас, но се налагаше да прави партия, парламентарни листи, кабинет. Наложи му се да заложи на три основни групи – масони, евреи и червени юпита.Като свързана и с трите сегмента на царисткия елит, старши съветничката на Карлович и Психотерапевта Филип първо беше вкарана за народен представител от листата на НДСВ, после стана заместник-министър на външните работи при братовчеда. Той по-късно я уреди и за министър по европейските въпроси в същото правителство.Баща й е бил известен актьор и буфосинхронист, нея я пускат по пистата на политическия буфосинхронизъм.  Щилиян Кунев е веселил публиката с майтапчийски имитации на чужди изпълнения  на фона на чужда музика, но с политическите си изпълнения дъщеря му не развесели почти никого у нас. Освен Соломон и Психотерапевта, разбира се. Златно отличие на Атлантическия клуб притежава Кунева. Навън имаше повече доволни и нахилени. Покрай католическа Франция и другите католически страни не изостанаха с наградите и високите отличия – Кралство Испания с Орден за граждански заслуги, Република Португалия  с орден „Принц Енрике“, Република Италия с Орден на Звездата на италианската солидарност. Единоверка, приляга й. Беше с добър доход и като член на управителния съвет на френската банка Бе Ен Пе Париба. От доста години  и особено след 2007 г. главното изискване за заемане на високи постове в нашата мила родина е кандидатите да са с дебели връзки и особено с протекции  в Брюксел и Вашингтон. И нещо чуждичко, не нашенско. Има госпожата и други подходящи за вярна служба на поръчителите си качества –  избягва сблъсъците, отстъпва пред натиск, послушна и изпълнителна е в много висока степен. Прозвището Мадам Йес й прилепна, като че го носи от детската градина.Покойният проф. Велко Вълканов, който добре я познава още от социалистическо време поради общата им правозащитна дейност, все се чудеше на „съвършено несъответното на националните ни интереси поведение на г-жа Кунева“, на съвършено необяснимата за него „пълна безметежност в поведението на човек, който се намира на предния фронт в защита на националните ни интереси“. И други се чудят, защото като главен преговарящ по присъединяването ни към Европейския съюз тя сякаш се ръководеше не от интересите на България, а от интересите на някои държави от ЕС. Все пак мнозина си отговарят.Изглежда безхарактерна, инфантилна и себенеуверена Кунева, но не е. Въобще не е глупава или емоционално суха жена, каквото впечатление оставя нерядко. В строго личен и професионален план може да отстъпи, но не защото си е променила мнението или убеждението, а само за да избегне директен сблъсък. Упражнявайки някоя от т.нар. свободни професии, този типаж може да прояви изненадваща за мнозина твърдост, може да бъде пречупен, но не и прегънат. Съвсем друго е в екип, в група, където предпочита да бъде послушна, подчинена, педантично да изпълни препоръчаното, дори то да се разминава с твърдото й лично мнение. Няма да я изоставят западните й покровители и тукашните задкулисни поддръжници, банката им ценни кадри е крайно изчерпана, рано е да я пенсионират. По всичко личи, че на ДБГ, СДС, ДСБ и Реформаторския блок е сложен кръст и ще се формира нов политинженерен проект около „Да, България“. От изброените ще бъдат изтеглени проверените и обучавани на Запад по-млади играчи, но отделни „дялани камъни“ от т.нар. демократична общност също ще влязат в употреба.Така тези дни неколцина от Куневите граждани начело със заместник-председателя на ДБГ Антони Тренчев внезапно обявиха, че напускат партията. Таман щяха да я оглавят, но са ги тласнали в новата посока. Ако ще има обединение някога, в дясната демократична общност трябвало много ясно да дефинират какво искат – патерица на ГЕРБ завинаги или напротив. Само радикална промяна в подхода, никаква мимикрия, патриоти от десницата! Та в редовете на борбата под ляво-дясното космополитно знаме ще се найде и за Кунева място.", "date": "2017.05.17", "title": " Гражданката Кунева  се озърта за нов политинженерен проект"}
{"url": "https://trud.bg/%d0%ba%d0%be%d1%81%d1%82%d0%b0%d0%b4%d0%b8%d0%bd-%d0%ba%d0%be%d1%81%d1%82%d0%b0%d0%b4%d0%b8%d0%bd%d0%be%d0%b2-%d0%bc%d0%b0%d1%80%d0%b5%d1%88%d0%ba%d0%b8-%d1%82%d1%80%d1%8f%d0%b1%d0%b2%d0%b0-%d0%b4/", "text": "Делото срещу Веселин Марешки трябва да приключи бързо и той да влезе в затвора. Това обяви пред  Костадин Костадинов, който съди Марешки за нанасяне на лека телесна повреда.Лидерът на „Воля” Веселин Марешки, който стана и зам.-председател на Народното събрание, в крайна сметка миналата седмица, преди снемането му да бъде гласувано в пленарната зала.На 27 април главният прокурор Сотир Цацаров поиска сваляне имунитета на трима народни представители от 44-тото народно събрания –Делян Добрев (ГЕРБ), Светла Бъчварова – Пиралкова (БСП) и на Марешки.Добрев и Пиралкова сами се отказаха от имунитета си, но лидерът на „Воля” отказа да го направи. В такива случаи парламентарната практика предвижда създаването на временна анкетна комисия, която да проучи дали са налице достатъчно доказателства за искания имунитет.Временната комисия реши да свали имунитета на лидер на „Воля” и решението трябваше да бъде гласувано в пленарна зала.Веселин Марешки е обвинен за причиняване на лека телесна повреда на Костадин Костадинов, когато Костадинов е бил общински съветник и за изнудване на собственика на заведение Асен Миланов.Марешки обвини Костадинов и Миланов, че нарочно протакат делото, но и двамата отричат и твърдят, че искат процесът да приключи бързо.Костадин Костадинов, който е лидер на партия „Възраждане” с право на субсидия след последните парламентарни избори, обяви, че Сметната палата му е разрешила да дари субсидията. Първото дарение той щял да направи на фонда за инвитро процедури (Център за асистирана репродукция).", "date": "2017.05.17", "title": " Костадин Костадинов: Марешки трябва да влезе в затвора"}
{"url": "https://trud.bg/%d1%81%d0%b5%d0%bb%d1%81%d0%ba%d0%b8-%d0%ba%d0%bc%d0%b5%d1%82-%d0%bd%d0%b0%d0%bf%d1%83%d1%81%d0%bd%d0%b0-%d1%81%d1%82%d0%b0%d0%bd%d0%b0-%d0%b0%d0%b2%d1%82%d0%be%d0%b1%d1%83%d1%81%d0%b5%d0%bd-%d1%88/", "text": "Кметът на село Цани Гинчево, част от шуменската община Никола Козлево, Красимир Георгиев напусна поста си внезапно по време на третия мандат. Вече работи като автобусен шофьор, върти волана на дълги разстояния за фирма „Етап“, научи „Труд“.Георгиев подал заявление със стандартния мотив – по собствено желание и Общинската избирателна комисия е прекратила правомощията му, стана ясно преди ден.На новата работа бившият селски кмет ще взема поне двойно по-висока заплата. Като управленец на Цани Гинчево възнаграждението му било 600 лв., а с удръжките падало до 470 лв. Георгиев е с книжка от 1989 г., работил е и в ДАП-Шумен.Не само парите са повод Георгиев да реши да върти волана, вместо селото. По-спокоен и по-свободен щял да бъде на новия пост, за два мандата и половина вече бил направил много за населеното място. Издигната е църква, изградени са зони за отдих и детска площадка.Първият мандат Георгиев се кандидатирал от ДСБ, после от ГЕРБ, а третия път бил с подкрепата на ДПС. Сега оставя възможност за селото да работят други хора и смята, че ще има достатъчно кандидати. Фамилията не зарязва дома си в Цани Гинчево, съпругата на Георгиев е детска учителка в съседното село Пет могили.В селото без кмет първо ще се назначи временен от Общинския съвет, очаква се президентът да насрочи избори.", "date": "2017.05.17", "title": " Селски кмет напусна, стана автобусен шофьор"}
{"url": "https://trud.bg/%d1%83%d0%ba%d1%80%d0%b0%d0%b9%d0%bd%d0%b0-%d0%be%d0%b1%d0%b2%d0%b8%d0%bd%d0%b8-%d1%80%d1%83%d1%81%d0%b8%d1%8f-%d0%b2-%d1%85%d0%b0%d0%ba%d0%b5%d1%80%d1%81%d0%ba%d0%b0-%d0%b0%d1%82%d0%b0%d0%ba%d0%b0/", "text": "Кабинетът на украинския президент Петро Порошенко обвини Русия в кибератака срещу сайта на президентството в отговор на.„Станахме свидетели на отговора на Русия на президентския указ, който блокира достъпа до руски социални мрежи. Сайтът на президентството е засегнат от организирана атака“, съобщи заместник-ръководителят на президентската администрация Дмитро Шимкив.Ситуацията е под контрол благодарение на нашите ИТ специалисти и няма опасност за работата на сайта, увери той.Москва все още не е коментирала обвиненията.", "date": "2017.05.17", "title": " Украйна обвини Русия в хакерска атака срещу сайта на президентството"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8-%d0%b2%d0%be%d0%b9%d0%bd%d0%b8%d0%ba-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d1%82%d1%80%d0%b5%d0%bd%d0%b8%d1%80%d0%be%d0%b2/", "text": "Войник от германската армия загина при тренировъчна стрелба на полигон във Вилдфлекен, провинция Бавария, пише вестник Die Sueddeutsche Zeitung.Съответното съобщение за трагичния инцидент направи министърът на отбраната Урсула фон дер Лайен, която подчерта, че трябва да бъдат положени усилия за гарантирането на сигурността на войските при провеждането на обученията им.Към момента обстоятелствата около смъртта на войника от Бундесвера все още се изясняват.", "date": "2017.05.17", "title": " Германски войник загина при тренировъчна стрелба във Вилдфлекен"}
{"url": "https://trud.bg/%d0%b1%d0%bb%d0%b8%d0%b7%d0%be-870-000-%d0%bb%d0%b2-%d1%81%d0%b0-%d0%bf%d1%80%d0%b8%d1%85%d0%be%d0%b4%d0%b8%d1%82%d0%b5-%d0%bd%d0%b0-%d1%85%d0%be%d1%82%d0%b5%d0%bb%d0%b8%d1%82%d0%b5-%d0%b2%d1%8a/", "text": "Приходите от нощувки в област Велико Търново през март 2017 г. са 869 800 лв., или с 10.6% повече в сравнение с март 2016 година. Това сочат данните на бюро „Статистически изследвания” в Старата столица.Приходите от български граждани нарастват с 12.1%, а тези от чужди граждани – с 3.1%. Най-голяма част от реализираните приходи от нощувки през месеца в областта са постъпили в местата за настаняване, категоризирани с 1 и 2 звезди.През март 2017 г. в област Велико Търново са функционирали 107 места за настаняване с над 10 легла. Общият брой на нощувките в тях е 22 227. Увеличение на нощувките се наблюдава в местата за настаняване с 3 звезди и в тези с 1 и 2 звезди, докато в местата за настаняване с 4 и 5 звезди е регистрирано намаление на нощувките с 10.8%. Реализираните нощувки от български граждани спрямо март 2016 г. нарастват и са 19 613, а тези, реализирани от чужденци, намаляват и са 2 614.От всички пренощували лица 87.7% са българи, като най-голямата част от тях са нощували в места за настаняване с 1 и 2 звезди. Пренощувалите чужденци са 1 751, като 48.0% от тях са нощували в места за настаняване с 4 и 5 звезди. Най-много са пренощувалите граждани от Румъния – 39.3% от всички пренощували чужденци.Общата заетост на леглата в област Велико Търново е с 8.1 процентни пункта по-ниска от регистрираната средна за страната, която през март 2017 г. е 23.6%.", "date": "2017.05.17", "title": " Близо 870 000 лв. са приходите на хотелите във Великотърновска област през март"}
{"url": "https://trud.bg/%d0%b1%d0%b8%d1%81%d0%b5%d1%80-%d0%bf%d0%b5%d1%82%d0%ba%d0%be%d0%b2-%d0%bd%d0%b5-%d1%81%d1%8a%d0%bc-%d0%be%d0%bf%d1%82%d0%b8%d0%bc%d0%b8%d1%81%d1%82-%d0%b7%d0%b0-%d0%bc%d0%b5%d1%85%d0%b0%d0%bd%d0%b8/", "text": "След срещи с работодателите и синдикатите обсъдихме готовността да се постигне споразумение за изготвянето на единен механизъм за определяне на минималната работна заплата. За съжаление след тези срещи съм по-малко оптимист за подписване на такова споразумение. Това заяви министърът на труда и социалната политика Бисер Петков пред .Останах с впечатление, че работодатели и синдикати имат големи различия по отношение диапазона, в който да се определя конкретното равнище на минималната заплата, както и по текущото равнище на работната заплата и дали тя отговаря на производителността на работещите.Ще предложим на парламента да ратифицира конвенция 131, по което има съгласие между социалните партньори. Усилията в тази област ще продължат, увери Петков.Работодателите настояват за 41-42% от средната заплата да определят минималната, синдикатите са за поне 50%. Правителството ще увеличава минималната работна с по 50 лв. в следващите 3 години, а последната – с 40. Така трябва да постигнем обещанието ни за 650 лв. минимална заплата, каза още Петков.", "date": "2017.05.17", "title": " Бисер Петков: Не съм оптимист за механизма за определяне на минималната заплата"}
{"url": "https://trud.bg/%d1%81-%d0%bc%d0%b8%d0%bd%d1%83%d1%82%d0%b0-%d0%bc%d1%8a%d0%bb%d1%87%d0%b0%d0%bd%d0%b8%d0%b5-%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%bf%d0%be%d1%87%d0%b5%d1%82%d0%be%d1%85/", "text": "Преди началото на днешното пленарно заседание, народните представители почетоха с минута мълчание и сведени глави паметта на героите от Батак и тяхната саможертва.„Пред тази трагедия няма безразличен българин. Жителите на Батак се включват в Априлското въстание, с което българският народ заявява пред света волята си да бъде свободен и равноправен с останалите европейски народи. Те се жертват в името на България. Днес целта на героите от страшната пролет на 1876-та година е изпълнена – България е свободна. Тя е част от обединена Европа. За това сме длъжни да следваме неотклонно тази посока с достойнството и самочувствието на техни наследници”, заяви председателят на парламента Димитър Главчев.", "date": "2017.05.17", "title": " С минута мълчание депутатите почетоха паметта на героите от Батак"}
{"url": "https://trud.bg/%d1%83%d0%b1%d0%b8%d0%b5%d1%86%d1%8a%d1%82-%d0%bd%d0%b0-%d1%84%d0%b5%d1%80%d0%b0%d1%80%d0%b8%d1%82%d0%b0-%d0%b8%d0%b7%d0%bb%d0%b8%d0%b7%d0%b0-%d0%bd%d0%b0-%d0%bb%d0%be%d0%b2/", "text": "Година след триумфалното завръщане в Льо Ман с победа в клас GTE Pro на най-тежкото автомобилно състезание за издръжливост, Ford GT захапва асфалта и по масовите пътища. Най-бързият, най-мощният и най-скъпият модел на американската компания е уникална машина, която ще се среща изключително рядко. Ще се произвеждат само по 250 екземпляра на година, като доставките започват това лято.Първоначалните планове за 500 коли бяха увеличени двойно заради огромния интерес. Но и 1000 автомобила няма да стигнат, защото към момента са регистрирани повече от 6500 кандидат купувачи, макар че цената гравитира около 500 000 евро. Интересно е как ще бъдат подбрани бъдещите собственици. С предимство на опашката се ползват колекционери и стари клиенти на Ford, известни личности, собственици на предишни GT модели и търговци отличници. Производителят има и едно много изискване – клиентите да карат активно автомобила, а не да го пазят като скъпоценност в гаража.С изключителните си скоростни качества и ефектния външен вид Ford GT може да извади мъртвец от гроба и да го накара да седне зад волана. Моделът е конструиран като състезателна кола по образец на култовия Ford GT 40, който печели четири пъти поред в Льо Ман точно преди 50 години. Идеята за този автомобил идва от Хенри Форд – внук и наследник на легендарния основател на компанията със същото име. Той насърчава инженерите да създадат кола, която да бие Ferrari в дългите пистови дистанции.Новият Ford GT също е убиец на ферарита. Автомобилът от Льо Ман е хомологиран за масовите пътища, но остава безкомпромисен състезателен модел с карбонов монокок и вграден ролбар. Зад двете седалки в купето ръмжи свръхмодерен мотор V6 с обем 3,5 л, който се захранва с два турбокомпресора и генерира чудовищна мощност от 656 конски сили и въртящ момент 746 Nm. Ускорението от 0 до 100 км/ч отнема само 2,8 секунди, а максималната скорост е 347 км/ч. От тези данни личи, че Ford GT ще бъде не само по-рядко срещан, но и по-бърз и по-мощен автомобил от повечето модели на Ferrari. А на пътя ще вдига до космоса адреналина на пилота и пътника до него.Освен с дяволски дизайн, Ford GT се откроява със страхотна аеродинамика – коефициентът на челно съпротивление CW е само 0,33. Хидравличното окачване настройва височината в зависимост от скоростта. В най-екстремния от петте режима на шофиране просветът намалява до 7 см, а най-високата точка на каросерията се намира на 1,06 м над асфалта. Активният заден спойлер служи като въздушна спирачка в допълнение към мощните керамични спирачни апарати зад 20-инчовите джанти, обути в гуми с широчина 325 мм. Силовото предаване е към задните колела през 7-степенна трансмисия с двоен съединител. Предавките могат да се сменят ръчно от волана, който е истински команден пулт със 17 превключвателя. За по-ниските водачи педалите се регулират, но по отношение на теглото компромиси няма. Пилотът и пътникът не трябва да тежат общо над 150 кг. Купувачите на Ford GT трябва да имат дебели портфейли и стройни тела.", "date": "2017.05.17", "title": " Убиецът на ферарита излиза на лов"}
{"url": "https://trud.bg/%d0%bf%d1%81%d0%b8%d1%85%d0%be%d0%bb%d0%be%d0%b3-%d0%b0%d0%b3%d1%80%d0%b5%d1%81%d0%b8%d1%8f%d1%82%d0%b0-%d0%b5-%d0%bd%d0%b5%d1%89%d0%be-%d0%bd%d0%be%d1%80%d0%bc%d0%b0%d0%bb%d0%bd%d0%be-%d0%bd%d0%be/", "text": "Агресията е нещо човешко и нормално, от което не трябва да се срамуваме, но трябва да признаем, че е част от нас и да го управляваме. Това коментира кризисният психолог Младен Владимиров пред .Агресията се превръща в норма, не е само при децата, но там е най-видимо. Очакваме те да могат да се справят, въпреки че нямат социалния опит и емоционалната интелигентност, а някак си го прощаваме на нас, възрастните. Това води до страхотно объркване, посочи Владимиров.Той каза още, че едно от разбиранията е, че децата копират моделите на силните на деня.За  Владимиров посочи, че „тук по-скоро говорим за конфликт, възникнал в киберсреда. Децата не са могли да доразрешат този конфликт във виртуалния свят и са пренесли този виртуален тормоз в реалния свят. Там вече той е ескалирал до степен, в която е имало удар“.Кибертормозът е много труден за управляване. Ако този конфликт беше възникнал в реалния свят, вероятно възрастните щяха да го забележат, уточни Владимиров.Преди ден той е разговарял с петокласниците, очевидци на агресията. По думите му „те са преживели шока, вече имат нормален график, нормалното протичане на междучасията, мисля че емоциите са овладени“. В първия момент децата са се страхували, потърсили са родителите си. Може би в следващите дни са искали малко повече сигурност, която училището да им гарантира, и детето насилник да не е там. Всичко това към момента е факт, така че децата се чувстват спокойни, каза той.Дали ученикът, което е проявил агресия, ще ходи на училище до края на учебната година от една страна е решение на родителите, от друга – педагогическият съвет му е наложил мярка преместване в друго училище. Предстои му национално външно оценяване и след това училищните власти, съвместно с родителите, ще решат какво да правят с посещаването или непосещаването на учебни занятия.Според психолога и двете страни – и насилникът, и жертвата са жертва по някакъв начин – „нещо ние възрастните не сме направили и сме допуснали да се стигне до агресия“. Първото, което трябва да се направи, е да бъдат разделени насилникът и жертвата и след това да се работи с тях индивидуално. Отстраняването може да работи като мярка за първите часове и дни, докато се успокоят нещата. След това трябва да се работи по подобряване на взаимоотношенията, по изграждане на нов тип връзка, по развиване на съчувствие у насилника, каза Владимиров.Затова психолозите са предложили на родителите, когато всичко се успокои, да направят медиация – помиряване между двете страни, така че да се подобрят отношенията и впоследствие да се поддържат. Така ще им се покаже, че може да се търси взаимоизгодни решения и мирно разрешаване на спорове. Това ще е ценен опит не само за тези две деца, но и добър сигнал за цялата училищна общност – че даваме социално приемливи алтернативи на всеки тип съперничество, характерно за тийнейджърската възраст, посочи още психологът.Владимиров смята, че е крайно време българският учител да повиши психологическата си подготовка за управляване на дисциплината и работата с агресията и училищния тормоз.", "date": "2017.05.17", "title": " Психолог: Агресията е нещо нормално, но трябва да я управляваме"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%be%d1%82%d0%bf%d1%83%d1%81%d0%bd%d0%b0-%d0%b4%d1%8a%d1%80%d0%b6%d0%b0%d0%b2%d0%bd%d0%b8-%d0%bf%d0%b0%d1%80%d0%b8%d1%87%d0%bd/", "text": "Парламентът отпусна държавни парични награди за особени заслуги към българската държава и нация на 15 души.„За“ предложението гласуваха 173 народни представители, „против“ – 0, „въздържали се“ – 1, с което то бе прието.За изключителни постижения и цялостен принос в областта на културата ще бъдат наградени: Кеазим Исинов, проф. Стоян Дуков, Донка Антонова, Кирил Георгиев, Татяна Лолова,Стефка Евстатиева, Славчо Бакалов, Никола Инджов, Михаил Белчев, Миглена Караламбова, Йорданка Кузманова, проф. Евгения Малеева, Димитър Димитров, Димитър Симеонов и Андрей Андреев.Съгласно проекторешението те ще получават пожизнено 700 лв. месечно. В рамките на дебата депутатът от БСП Александър Симов посочи, че подкрепата в културата не трябва да бъде нещо инцидентно. Той допълни, че ПГ на „БСП за България“ ще подкрепи това решение, защото предложените имена са безспорни и това е добра политика.", "date": "2017.05.17", "title": " Парламентът отпусна държавни парични награди на 15 творци"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%b3%d0%bb%d0%b0%d0%b1%d0%b8-%d1%84%d0%b5%d0%b9%d1%81%d0%b1%d1%83%d0%ba-%d0%b7%d0%b0%d1%80%d0%b0%d0%b4%d0%b8-%d0%b7%d0%bb%d0%be%d1%83%d0%bf%d0%be%d1%82/", "text": "Френската служба за защита на личните данни наложи глоба на фейсбук в размер на 150 хил. евро. Според френските власти администрацията на социалната мрежа не е успяла да защити данните на своите потребители от рекламодатели, а самите те нямат възможност сами да повлияят на ситуацията, предава Deutsche Welle.Социалната мрежа е обвинена и в това, че събира данни за това какви сайтове преглеждат потребителите, без да ги предупреждават за това. По същите причини проверки срещу фейсбук се извършват в Германия, Белгия, Нидерландия и Испания.Сумата от 150 хил. евро е максималният размер глоба, който може да бъде наложен от властите, припомня медията.", "date": "2017.05.17", "title": " Франция глаби фейсбук заради злоупотреба с лични данни на потребители"}
{"url": "https://trud.bg/101-%d0%ba%d0%b0%d0%b1%d0%b0-%d0%b3%d0%b0%d0%b9%d0%b4%d0%b8-%d0%bf%d0%be%d0%b2%d0%b5%d0%b4%d0%be%d1%85%d0%b0-%d1%83%d1%87%d0%b0%d1%81%d1%82%d0%bd%d0%b8%d1%86%d0%b8%d1%82%d0%b5-%d0%b2-%d0%bc%d0%b5/", "text": "С дефиле по главната улица на Сливен започна Международният детски фолклорен танцов фестивал „Приятелство без граници“. В дефилето се включиха участници във фестивала, а шествието поведоха изпълнители от прочутия оркестър „101 каба гайди“.Фестивалът бе открит с официална церемония на централния площад „Хаджи Димитър“. Под звуците на химна на Република България и „Одата на радостта“ бяха издигнати националното знаме на Република България, знамето на Европа и знамето на фестивала.„За 21-ви път Сливен е домакин на Международния детски фолклорен танцов фестивал „Приятелство без граници“. На това знаково за нашия град място съм щастлив да приветствам нашите гости от Монголия, Полша, Сърбия и Украйна! В трите фестивални дни, децата на Сливен ще ни представят красотата на народните песни и танци. Ще ни позволят да се докоснем до техните традиции и култура“ – заяви в словото си кметът Стефан Радев. Той допълни, че през фестивалните три дни градът ще бъде по-цветен и по-красив благодарение на децата.Деца от четири държави гостуват в Сливен, за да покажат талант и умения и да намерят нови приятели. На открита сцена бяха приветствани участниците от Монголия, Полша, Сърбия, Украйна и България. Заради непредвидени обстоятелства групата от Турция не успя да се присъедини към останалите гости.Фестивалът ще продължи до 18 май. Организатор е общината, с подкрепата на Регионално управление на образованието и Център за подкрепа за личностно развитие – Детски комплекс в Сливен.", "date": "2017.05.17", "title": " „101 каба гайди“ поведоха участниците в международен фестивал в Сливен"}
{"url": "https://trud.bg/%d0%b2%d0%bb%d0%b0%d0%b4%d0%b8%d1%81%d0%bb%d0%b0%d0%b2-%d0%b3%d0%be%d1%80%d0%b0%d0%bd%d0%be%d0%b2-%d0%bf%d0%b0%d0%b7%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d1%85%d0%b0%d0%b7%d0%bd%d0%b0/", "text": "“При нас не е класическото приемане-предаване на този пост, тъй като ние от години сме екип със служебния министър Ананиев”, заяви новият-стар министър на финансите Владислав Горанов по време на церемонията по предаване на поста. Той поздрави предшественика си, че е успял да запази “физиономията” на министерството и не се е поддал на доста непривични за служебен кабинет опити за прекрояване на финансовата рамка на държавата.Сред първите предизвикателства пред финансист №1 ще е очакваната актуализация на бюджета заради направените отстъпки пред коалиционния партньор за повишаване на най-ниските пенсии на два пъти до 200 лв.Горанов обяви, че работата в министерството му продължава с актуализация на тригодишната бюджетна прогноза. “В документа за 2017-2021 г. запазваме данъците непроменени, няма да се допускат допълнителни данъчни облекчения, ще се стремим към балансиран бюджет, ще продължим съвместните усилия с БНБ за по-нататъшна интеграция във финансовите структури в ЕС – еврозоната и банковия съюз. Разбира се, усилията в тази насока ще продължат по начина, по който считаме, че е правилно – с тиха дипломация и убеждаване на нашите партньори, че сме готови да станем част от европейската финансова инфраструктура”, допълни новоизбраният финансов министър.Горанов обеща, че той и екипът му ще работят за намаляване на административната тежест и бюрокрацията, които в момента създават спънки пред бизнеса у нас.“Инициативата, върху която ще положим целенасочени усилия, е намаляване на плащанията в брой и акцентиране върху безналичните плащания от страна на администрацията”, обясни той.По отношение на дълговата политика министърът заяви, че ще продължи поддържането на балансирани бюджети. По думите му държавата да има достатъчно ликвидни буфери, за да не се поема самоцелно нов дълг, но ако все пак се наложи, той да е единствено за финансиране на дефицити, които правителството си е поставило за цел да намаляват всяка година. Финансист №1 потвърди, че ще продължи да разчита и занапред на експертизата на Кирил Ананиев и Маринела Петрова като заместник-министри, и уточни, че предстои избирането на третия му заместник.Горанов е възпитаник на математическата гимназия “Гео Милев” в Плевен. Завършва Стопанската академия “Димитър Апостолов Ценов” в Свищов, специалност “Икономика”, Магистър по счетоводство и контрол. Докато учи, започва работа като специалист “Извънбюджетни сметки и фондове”, експерт и директор на дирекция “Финансова политика” към Министерството на земеделието, горите и аграрната реформа.През 2001 г. прекрачва прага на финансовото министерство, където първо заема длъжността главен експерт в дирекция “Финансиране на държавни органи, програми и осигурителни фондове”, а по-късно става и началник на отдел “Социални разходи”. Именно там започва съвместната му работа с бившия служебен финансов министър Кирил Ананиев, с когото работят заедно повече от 10 години. Първоначално и двамата бяха зам.-министри на финансите по различно време, а при управлението на втория кабинет на Бойко Борисов за първи път Горанов пое хазната.От август 2009 до април 2013 г. Горанов заема поста заместник-министър на финансите, а след това става депутат в 42-рото народно събрание, което напуска по собствено желание през февруари 2014 г. За няколко месеца той е изпълнителен директор на Общинска банка, а от ноември до януари 2017 г. е министър на финансите.“Да си финансов министър на една държава, е съдба, предопределена от Господ. С цялата си младост министър Горанов я получи и защити с професионализъм и дълбоки познания в публичния сектор”, казва Кирил Ананиев.Той допълва, че да се работи с Горанов е и лесно, и трудно. По думите му е лесно, защото хората имат свободата да изразяват мнението си, но и на моменти е трудно, защото, когато е убеден в правотата си, той се бори докрай за нея.“Животът ни събра в екип и въпреки разликата в годините ние намерихме път един към друг в търсенето на решения за доброто на нашата родина и съвместната ни работа ни доставяше професионално удовлетворение. Ние станахме не само добри колеги, но и добри приятели. А това помага на работата”, разказа още Ананиев.Актуализира бюджета с 97 млн. лв.С 97 млн. лв. предстои да бъде актуализиран бюджетът заради повишаването на минималните пенсии за осигурителен стаж и възраст, съобщи пред “Труд” Владислав Горанов преди месец, когато още бе депутат в 44-тото НС и се очакваше да заеме поста начело на МФ.Промените в бюджета трябва да станат факт до края на юни, а сумата ще е достатъчна за вдигането в две стъпки на минималните пари за възрастните хора. В подписаните между ГЕРБ и “Обединени патриоти” приоритети за управление 2017-2021 се предвижда от 1 юли минималните пенсии да станат 180 лв., а от 1 октомври – 200 лв.ЗА НЕГОЩе запази фискалната стабилност Желая му успех и ние от МВФ сме уверени, че под негово ръководство ще се осигури непрекъснат просперитет за България чрез запазване на фискалната стабилност и поддържане на растежа и инвестициите. МВФ ще продължи ефективното сътрудничество, което фондът и българските власти поддържаха през годините.Работим в отличен синхрон В негово лице виждам продължение на много от най-добрите традиции на Министерството на финансите. Работим в отличен синхрон. Убеден съм, че ще бъде ключов фактор в новия кабинет.Той е носител на промяната Влади Горанов умее да работи с хората. От различни специалисти прави екип. Има сериозни иновативни способности и винаги е носител на промяната. Пожелавам му да има успешен мандат. Да реализира важните задачи, които предстоят пред нашата държава, и да участва в управлението така, че българските граждани да усетят промяната. За мен е чест да продължим да работим заедно!Надявам се това да бъде най-успешният му мандат Спецификата на работата на Министерството на финансите налага отглеждането на собствени кадри и Влади е един от тях. Преди той се учеше от системата, но вече може и да дава както на министерството, така и на държавата. Вече има и по-голям политически усет. През последните години той израсна много и аз се надявам това да бъде най-успешният му мандат.", "date": "2017.05.17", "title": " Владислав Горанов – Пазителят на хазната"}
{"url": "https://trud.bg/%d0%bd%d0%b0%d0%b4-10-%d0%ba%d0%b3-%d1%82%d1%8e%d1%82%d1%8e%d0%bd-%d0%b8-%d0%b1%d0%bb%d0%b8%d0%b7%d0%be-12-%d1%85%d0%b8%d0%bb-%d0%ba%d1%8a%d1%81%d0%b0-%d1%86%d0%b8%d0%b3%d0%b0%d1%80%d0%b8-%d0%b8/", "text": "11 640 къса цигари и 10.7 кг нарязан тютюн без бандерол са иззети при проверка на частен имот в Лом. Това съобщиха от ОДМВР – Монтана.На 16 май след сигнал в РУ – Лом сигнал за притежание на акцизни стоки без бандерол е извършена специализирана проверка от служители на група „Противодействие на икономическа полиция“, група „Териториална полиция“ и служители на Териториално митническо управление – Лом в частен имот в крайдунавския град, собственост на Г. П. (на 70 г.).В резултат на последвалите процесуално-следствени действия в жилищни и стопански постройки и помощни помещения са открити и иззети общо 11 640 къса цигари „Капитал“ и 10.7 кг ситно нарязан тютюн, без български акцизен бандерол. По случая е образувано досъдебно производство.", "date": "2017.05.17", "title": " Над 10 кг тютюн и близо 12 хил. къса цигари иззеха от имот в Лом"}
{"url": "https://trud.bg/%d0%ba%d1%80%d0%b0%d0%b4%d1%86%d0%b8-%d0%be%d1%82%d0%b8%d0%b2%d0%b0%d1%82-%d0%bd%d0%b0-%d1%81%d1%8a%d0%b4-%d0%b4%d0%b2%d0%b0%d0%bc%d0%b0-%d0%be%d1%82-%d1%82%d1%8f%d1%85-%d1%81%d0%b0-%d1%83%d1%87/", "text": "По обвинение на Районна прокуратура – Велико Търново извършители на кражби са предадени на съд.Обвинението срещу Митко Ш. /24 години/ и Страхил П. /ученик в 12 клас, при условията на повторност/, като извършители и подпомогнати от Назив Д. /ученик в 10 клас/ е за това, че на 02 ноември 2016 г. в гр. В. Търново, в съучастие, чрез използване на лек автомобил „Опел Астра“, отнели чужда движима вещ – телевизор „Тошиба” на стойност 366 лв., от владението на собствениците.Обвинението срещу Назив Д. е затова, че спомогнал да бъде продадена чужда движима вещ – телевизор на стойност 366 лв., за която знаел, че е придобита чрез кражба.Страхил П. често ходил на гости в жилището на свои приятел, като играели заедно на компютърна игра. При гостуванията си видял телевизора и решил да го открадне. Разбрал, че в началото на ноември приятелят му ще отсъства за няколко дни и решил в този период да извърши кражбата. На 02 ноември се придвижил до жилището и през прозорец влязъл вътре, взел телевизора, но установил, че сам няма да може да го изнесе и напуснал жилището.Обадил се на Митко Ш. който имал кола и двамата се върнали до къщата и взели телевизора. Първоначално смятали да го продадат в заложна къща, но никой от тях нямал лична карта. Затова се обадили на Назив Д. Той от своя страна позвънил по телефона на познат и му казал, че неговият баща е изпратил от чужбина телевизор, който продава и му предложил да го закупи.Районна прокуратура – В. Търново е предала на съд Йоан И. за това, че на 30.04.2017 г. от аварирал автомобил „БМВ 530 Д“ на път с. Ресен – с. Самоводене, чрез използване на техническо средство – крик и МПС отнел от владението на собственика чужди движими вещи – 3 бр. гуми марка и 3 бр. алуминиеви джанти модел „БМВ“, 17 цола, всичко на обща стойност 600 лв. Предстои насрочване на делата за разглеждане от съда.", "date": "2017.05.17", "title": " Крадци отиват на съд, двама от тях са ученици"}
{"url": "https://trud.bg/%d0%b6%d0%b8%d0%b2%d0%be%d1%82%d1%8a%d1%82-%d0%b5-%d0%bf%d1%80%d0%b5%d0%ba%d1%80%d0%b0%d1%81%d0%b5%d0%bd-%d0%b8-%d1%86%d1%8f%d0%bb%d0%be-%d1%81%d1%8a%d0%b7%d0%b2%d0%b5%d0%b7%d0%b4/", "text": "Юбилейното издание на театралния фестивал „Тара-ра-бумбия“ в Благоевград ще представи постановката на Народен театър „Иван Вазов“- „Животът е прекрасен“.Спектакълът, на едно от големите имена- режисьорът и актьор Александър Морфов, започва от 19.00 часа на сцената на Драматичен театър „Никола Вапцаров“. Той ще пренесе публиката в една по- различна интерпретация на пиесата „Самоубиецът“ на Николай Ердман. В постановката „Животът е прекрасен” публиката ще види актьора Камен Донев в една различна светлина. Тук той играе ролята на отчаяния Семьон Семьонич Подсекалников, който е твърдо убеден, че животът е ужасен и постепенно стига до идеята за самоубийство. Но струва ли си човек да се застреля просто така? Да похаби живота си в името на … нищо?Звездните български актьори, които ще се превъплътят в ролите са Камен Донев, Рени Врангова, Светлана Янчева, Пламен Пеев, Албена Колева, Руси Чанев, Стефания Колева, Теодор Елмазов, Дарин Ангелов, Деян Ангелов, Валентин Танев, Павлин Петрунов, Биляна Петринска, Йордан Петков, Емил И. Марков, Стефан Къшев, Любомир Петкашев, Вяра Табакова, Валентин Балабанов, Албена Ставрева, Владислава Николова, Василена Винченцо и други.Специално участие ще вземат Мюзикхол оркестър „Разкърши се“: Веселин Веселинов- Еко, Мишо Шишков- син, Нивилиян Гемиджев, Николай Темнисков, Данаил Тотев.", "date": "2017.05.17", "title": " „Животът е прекрасен“ и цяло съзвездие български актьори на сцената на V юбилейно издание на „Тара-ра-бумбия“"}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b8-%d0%bf%d1%8a%d1%80%d0%b2%d0%b0%d1%82%d0%b0-%d0%b3%d0%be%d0%b4%d0%b8%d0%bd%d0%b0-%d0%b7%d0%b0-%d0%b4%d0%b5%d1%82%d1%81%d0%ba%d0%be%d1%82%d0%be-%d0%bf/", "text": "В присъствието на своите обучители, учители и родители доброволците от Детско полицейско управление при СУ „Вела Благоева“ във В. Търново демонстрираха наученото през учебната 2016 – 2017 г. Те превърнаха демонстрациите на бойни техники и оказване на първа помощ в истинско забавление и с невероятен ентусиазъм показаха всичко, което са усвоили.По-големи представители на клуб по бойни изкуства в Г. Оряховица демонстрираха по-сложни техники и полицейски техники при задържане на извършител на престъпление. Най –много аплодисменти събра четириногият полицейски служител Нерон. Той показа на децата колко е дисциплиниран и послушен.В края на своеобразния празник малчуганите получиха грамоти за успешно завършена първа учебна година в Детско полицейско управление. Гости на закриването й бяха началника на РУ – В. Търново, гл. инсп. Валентин Къндев, началника на сектор „Пътна полиция“ гл. инсп. Атанас Атанасов, началника на сектор „Охранителна полиция“ при Областната дирекция на МВР – В. Търново гл. инсп. Йосиф Павлов, представители на Детска педагогическа стая, ръководството и доброволци от БЧК – В. Търново, Регионалното управление на образованието, Община В. Търново и родители.", "date": "2017.05.17", "title": " Приключи първата година за Детското полицейско управление във Велико Търново"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d0%b7%d0%b0%d0%b1%d1%80%d0%b0%d0%bd%d0%b0%d1%82%d0%b0-%d0%b7%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5/", "text": "В спора за правото на представители на Бундестага да посещават натовската база „Инджирлик“, канцлерът на ФРГ Ангела Меркел отправи необичайно рязка критика към Турция, съобщи Der Spiegel.„Това е наглост – да се страхуваме всеки път, когато депутати искат да отидат там“, подчерта канцлерът в рамките на заседание на парламентарната фракция на ХДС в Бундестага, проведено в следобедните часове на четвъртък.Подобно поведение „не е приемливо“, категорична бе Меркел. Представителите на германския парламент трябва – „разбира се, да могат да посещават своите войници“, допълни лидерът на германските християндемократи.Във вторник група германски депутати поискаха да направят посещение в базата „Инджирлик“, където са дислоцирани войниците на Бундесвера, участващи в международната мисия срещу близкоизточната радикална групировка „Ислямска държава“.Въпреки многобройните молби на външнополитическото ведомство в Берлин Турция, която е партньор от НАТО, за пореден път отказа достъп на делегацията.", "date": "2017.05.17", "title": " Ангела Меркел: Забраната за посещение на германски депутати в „Инджирлик“ е нагла"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%ba%d0%b8%d0%bd%d0%be%d1%84%d0%b5%d1%81%d1%82%d0%b8%d0%b2%d0%b0%d0%bb%d0%b0-%d0%b2-%d0%ba%d0%b0%d0%bd/", "text": "Тази вечер започва 70-ото издание на кинофестивала в Кан. За „Златната палма“ ще се състезават 19 филма.Пред Фестивалния дворец и вътре текат последни приготовления за 12-дневния филмов маратон. Заради атентата в Ница миналия юли мерките за сигурност са драстични. Мобилизирани са хиляди униформени и цивилни полицаи.Ще се осъществява и наблюдение от въздуха. Заради безопасността на звездите полицията премахна стълбите и столовете, които папараците и феновете са заключили на предпазните огради, за да пазят място пред червения килим.Програмата ще започне с френски филм с участието на Марийон Котияр. Председател на журито тази година е режисьорът Педро Алмодовар. Кой ще вземе „Златната палма“ – ще се разбере на 28 май.", "date": "2017.05.17", "title": " Започва кинофестивалът в Кан"}
{"url": "https://trud.bg/%d0%bd%d0%b0%d1%88-%d0%bc%d0%be%d1%80%d0%b5%d0%bf%d0%bb%d0%b0%d0%b2%d0%b0%d1%82%d0%b5%d0%bb-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0-%d0%b4%d0%bd%d0%b5%d1%81-%d1%81%d0%bb%d0%b5%d0%b4/", "text": "Яхтата „Одесос“ на мореплавателя д-р Васил Куртев ще акостира следобед на Морската гара във Варна след околосветско плаване.  Той потегли на 5 август 2015 година.80-годишният мореплавател от Каварна  пресича два пъти Атлантика и успя да осъществи своята дългогодишна мечта – да обиколи света. Зад гърба му са повече от 25 хиляди морски мили.На 22 януари тази година д-р Васил Куртев навърши 80 години в открито море.Първият си глобус той печели през 1982 г. за обиколка на Черно море с яхта “Норд”. Две години по-късно е отличен и за участието си в “Остар” със същата яхта. През 2010 г. той бе отличен за плаването му от Каварна до Нюпорт, Роуд Айлънд, за периода 1 август 2009 – 26 юни 2010 г. с яхта “Бизоне”. ", "date": "2017.05.17", "title": " Наш мореплавател се завръща днес след близо 2 години в океана"}
{"url": "https://trud.bg/%d0%bf%d1%80%d0%be%d0%b4%d0%b0%d0%b4%d0%be%d1%85%d0%b0-%d0%be%d0%b1%d0%b5%d1%86%d0%b8-%d1%81-%d1%80%d0%b5%d0%b4%d0%ba%d0%b8-%d0%b4%d0%b8%d0%b0%d0%bc%d0%b0%d0%bd%d1%82%d0%b8-%d0%b7%d0%b0-57-%d0%bc/", "text": "Чифт обеци от два редки диаманта – син и розов, бяха продадени на търг за рекордните 57 млн. долара.Всеки от диамантите, наречени Аполо и Артемис, е близо 16 карата. Ценните камъни са открити в Южна Африка и имат почти еднаква крушовидна форма, само че Аполо е син, а Артемис – розов.Цената им също е различна – синият бе продаден за 42,5 млн. долара, а розовият – за 15,5 млн. долара.Внушителната сума е платена от анонимен купувач от Азия.", "date": "2017.05.17", "title": " Продадоха обеци с редки диаманти за 57 млн. долара"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d1%8a%d0%ba%d1%80%d0%b0%d1%82%d0%b8%d0%bc-%d1%81%d1%82%d1%80/", "text": "Повече фирми ще строят едновременно тунела „Железница“, за да се избегне загуба на еврофинансиране. Това заяви министърът на регионалното развитие Николай Нанков по. Изграждането на най-трудният участък на магистрала „Струма“ ще бъде разделено на три части, за да се спести време.„Трябва да рестартираме всичко отначало, с оптимизирани, съкратени срокове. Трябва да редуцираме поне с 400 дни. Чисто технологично ще търсим вариант как да бъде изграден тунелът в съкратените срокове, но мисля, че това е постижимо“, обясни министърът.Нашето желание е дори, от инженерна гледна точка, да пуснем обществената поръчка на обособени позиции – пътното платно до тунела, самият тунел, като втора, и съответно съоръженията и пътните платна след тунела – като трета обособена позиция, каза Нанков.„Това означава, че повече фирми ще строят едновременно и по-бързо при съкратените срокове“, допълни той. Регионалният министър информира, че е готов ОВОС във връзка със строителството на отсечката от автомагистрала „Струма“ в района на Кресненското дефиле и в момента се проверява от консултанти.„Хронограмата, която следваме, е 2019-а да стартираме реалното изграждане. Стигнем ли дотам, мисля, че в рамките на настоящия програмен период ще успеем да приключим успешно и най-тежкото трасе от АМ „Струма“, каза Нанков.Вътрешният одит на Министерството на регионалното развитие и благоустройството в момента проверява всички обществени поръчки, съобщи още Николай Нанков, като уточни, че с оглед на оптимизирането на процеса и по-голяма прозрачност в процеса на провеждане на обществените поръчки предстоят структурни промени в Агенция „Пътна инфраструктура“. Идеята на промените е да се постигне и по-добро функциониране в оперативен план. В момента пътните специалисти в Агенцията са под 8% от щата, изтъкна той.„Липсата на достатъчно подготвен експертен персонал в Агенцията ни създава проблем при реализирането на конкретни обекти, при контрола“, призна министърът.Планира се създаването на дирекция или най-малкото на отдел „Информационни системи“ в контекста на електронното управление.", "date": "2017.05.17", "title": " Николай Нанков: Трябва да съкратим строителството на тунел „Железница“ с 400 дни"}
{"url": "https://trud.bg/%d0%be%d1%82%d1%82%d0%b5%d0%b3%d0%bb%d0%b8%d1%85%d0%b0-%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%b2-%d0%b7%d0%b0%d0%ba%d0%be%d0%bd%d0%b0-%d0%b7%d0%b0-%d0%b7%d0%b5%d0%bc%d0%b5%d0%b4/", "text": "ГЕРБ оттеглиха законопроекта за промени в Закона за опазване на земеделските земи, след като  пред Народното събрание (НС) срещу готвените промени.Председателят на парламентарната група на ГЕРБ Цветан Цветанов обяви в парламента, че партията оттегля доверието си от проектозакона.Този законопроект няма да влезе в пленарна зала. Този законопроект се оттегля с координацията и взаимните разговори, които бяха проведени между ГЕРБ и „Обединени патриоти”, заяви Цветанов.Той бе внесен от народни представители от ГЕРБ и Обединени патриоти и предвижда да се удължи срока за застрояване на земеделски земи с променен статут по Черноморието с три години. По действащото законодателство крайният срок за строителство върху такива терени е 23 май.Цветанов благодари на лидерите на трите партии, съставляващи коалиция „Обединени патриоти, за конструктивния диалог постигнатият консенсус по теми, които създават предпоставка за спекулация от страна на политическите им опоненти.„На колегите от БСП, които се явяват големите защитници и големите представители на това как да се съхрани екологията в България, ние можем да заявим – до 2011-та година този срок беше безсрочен. Единствената срочност и правилата, които искахме да въведем, бяха от ПГ на ГЕРБ. 2011-та година внесохме законопроект, който бе приет от ПГ на ГЕРБ и формиращото се тогава мнозинство. Този срок беше 6 години. В момента нищо не налага удължаването на този срок, защото ще изпаднем в хипотеза на безсрочност, а ние искаме правилата и законодателството, което се приема в България, да бъде изпълнявано”, заяви Цветанов.„Оттегляме законопроекта за опазване на земеделските земи от деловодството на Народното събрание, щом ГЕРБ оттеглят подкрепата – значи няма да има такъв закон.“ Това каза народният представител от ПГ на „Обединени патриоти“ и вносител на законопроекта за опазване на земеделските земи Йордан Апостолов.Той подчерта, че неговото лично мнение е, че законопроектът не се оттегля под натиск на зелените.Според него събирането на 100 – 200 души пред парламента ще доведе до безконтролни внасяния и оттегляния на важни проекти. Депутатът посочи, че би искал да чуе становище, какво ще се прави с хората, поели частни иницитиви за строителство по програмите на ДФЗ.По думите му с връщането за земеделската земя, техните проекти падат.„Говорим за неусвояване на евросредства“, обясни Апостолов. „Щом коалиционният партньор е решил да се оттегли, ние не можем да прокарваме закон без тяхна помощ“, каза Апостолов. Той коментира, че лично не би оттеглил този законопроект под натиска на зелените. „Все пак се возим в един влак и едното колело като върви назад, другото напред, влакът стои на едно място“, каза Йордан Апостолов.По думите му в политиката има компромиси.", "date": "2017.05.17", "title": " Оттеглиха промените в закона за земеделските земи"}
{"url": "https://trud.bg/%d0%b1%d1%81%d0%bf-%d0%b3%d0%b5%d1%80%d0%b1-%d0%b2%d0%bd%d0%b5%d1%81%d0%b5-%d0%bb%d0%be%d0%b1%d0%b8%d1%81%d1%82%d0%ba%d0%b8-%d0%b7%d0%b0%d0%ba%d0%be%d0%bd%d0%be%d0%bf%d1%80%d0%be%d0%b5%d0%ba%d1%82/", "text": "„Първият законопроект, внесен от мнозинството в 44-то НС, беше оттеглен от самите вносители, заради съмнения в собствената им дейност, заради непригодност на законопроекта и заради неразбирателство в редиците на мнозинството“, заяви зам.-председателят на НС и народен представител от „БСП за България“ Валери Жаблянов по повод промените в Закона за опазване на земеделските земи. Според него законодателният процес е тръгнал порочно.Жаблянов е на мнение, че законопроектът е бил предложен да влезе без обсъждане, светкавично в пленарна зала, заради крупни интереси. Той подчерта, че БСП ще отстоява в законодателната си дейност обществения интерес. По думите му, законопроектите на БСП са готови и ще бъдат внесени скоро, включително и предложения за изменение на закона за училищното образование.„Председателят на комисията по бюджет и финанси Менда Стоянова от ГЕРБ е подписала този законопроект, както и Десислава Танева, Димитър Петров. Няма как ГЕРБ да избягат от отговорността си за това законодателно предложение. Удовлетворени сме от факта, че те го внесоха, но БСП ги спря“, допълни зам.-председателят на „БСП за България“ Жельо Бойчев.„Вместо да се занимаваме с лобисткия закон, който БСП спря, да се обърне внимание на Закона за частните съдебни изпълнители, защото това ще помогне на хората в тези изключително трудни времена. Да не забравяме и закона, който предвижда актуализация на т.нар. стари пенсии“, зам.-председателят на ПГ на „БСП за България“ Драгомир Стойнев.Стойнев посочи още един важен и дългоочакван закон – този за храните. „Всички земеделски производители и асоциации го подкрепят и ще даде възможност за по-голямо присъствие на българските стоки в големите храните вериги. Този законопроект изцяло ще защити българските земеделски производители“, категоричен е Драгомир Стойнев.", "date": "2017.05.17", "title": " БСП: ГЕРБ внесе лобистки законопроект, а ние го спряхме"}
{"url": "https://trud.bg/%d0%bf%d0%be-%d1%80%d0%b0%d0%b7%d0%bf%d0%be%d1%80%d0%b5%d0%b6%d0%b4%d0%b0%d0%bd%d0%b5-%d0%bd%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d1%80%d0%b5/", "text": "Общинските детски градини във Велико Търново повече няма да вземат от родителите депозит в размер на 60 лв. при записване на детето в заведението. Разпореждането е на Окръжната прокуратура в Старата столица и то налага промяна в Наредбата за определянето и администрирането на местните данъци и такси, която ще бъде гласувана от местния парламент идната седмица.До сега за всички малчугани, приети в детските градини във Велико Търново, в срок до 10-ти септември родителите трябваше да внесат депозит от 60 лв., който се възстановяваше при напускането на детето.Прокуратурата обаче определя предварителното събиране на депозит за недопустимо, тъй като не е регламентирано в никой нормативен акт – нито в специален закон, нито в Закона за местни данъци и такси. Затова общинските съветници в Старата столица трябва да отменят глава ІV „Административно – наказателни разпоредби” в местната Наредба за определяне и администриране на местните данъци и такси.", "date": "2017.05.17", "title": " По разпореждане на прокуратурата: Премахват депозитите за детските градини в община Велико Търново"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%b1%d0%bb%d1%8a%d1%81%d0%bd%d0%b0-%d0%b4%d0%b5%d1%82%d0%b5-%d1%81-%d0%ba%d0%be%d0%bb%d0%b5%d0%bb%d0%be-%d0%b2-%d0%bc%d0%be%d0%bd%d1%82%d0%b0%d0%bd%d0%b0/", "text": "11-годишно момче с велосипед е пострадало при сблъсък с автомобил на кръстовище в Монтана. Детето е в болница със средни телесни повреди, съобщиха от Областната дирекция на МВР.Инцидентът е станал във вторник вечерта на кръстовището на улиците „Неофит Бозвели“ и „Ангел Кънчев“ в областния град. Лекият автомобил „Сузуки Балено“ с монтанска регистрация, управляван от Сергей Ф./35 г./ се сблъскал с 11-годишния Мартин, който въртял педалите на колелото си. След удара момчето е настанено в областната болница с комоцио, гръдна травма и охлузни рани на главата и лакътя. Лекарите са му оказали медицинска помощ, няма опасност за живота му.Причините за пътно-транспортното произшествие се изясняват. По случая е образувано досъдебно производство.", "date": "2017.05.17", "title": " Шофьор блъсна дете с колело в Монтана"}
{"url": "https://trud.bg/%d1%82%d1%80%d0%b8%d0%bc%d0%b0-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d0%b8-%d1%81%d0%b0-%d0%b0%d1%82%d0%b0%d0%ba%d1%83%d0%b2%d0%b0%d0%bb%d0%b8-%d1%81%d0%b3%d1%80%d0%b0%d0%b4%d0%b0/", "text": "Най-малко трима нападатели са проникнали в сградата на афганистанската държавна телевизия (RTA) в източния град Джалалабад, предаде Ройтерс, позовавайки се на данни от местните власти.„Можем да потвърдим, че няколко бунтовници са влезли в сградата. Все още не е ясно кои са те и какви са целите им“, заяви говорител на губернатора на провинцията, пояснявайки, че има най-малко трима нападатели.От вътрешността на сградата, която се намира в близост до комплекса на провинциалния губернатор, се чува тежка престрелка.", "date": "2017.05.17", "title": " Трима нападатели са атакували сградата на афганистанската държавна телевизия"}
{"url": "https://trud.bg/%d0%bc%d1%83%d0%bd-%d0%b4%d0%b6%d0%b5-%d0%b8%d0%bd-%d0%b8%d0%bc%d0%b0-%d0%b3%d0%be%d0%bb%d1%8f%d0%bc%d0%b0-%d0%b2%d0%b5%d1%80%d0%be%d1%8f%d1%82%d0%bd%d0%be%d1%81%d1%82-%d0%b7%d0%b0-%d0%b2%d0%be%d0%b5/", "text": "Новоизбраният президент на Южна Корея Мун Дже-ин предупреди в сряда, че съществува „голяма вероятност“ от избухването на въоръжен конфликт със северната съседка на страната заради ядрените амбиции на режима в Пхенян, предаде АФП.„Живеем в реалност, в която има голяма вероятност за военен сблъсък“ по протежение на оспорваната морска граница край западното крайбрежие на Корейския полуостров или по укрепената сухоземна граница, която разделя двете държави, подчерта Мун по време на посещение в Министерството на отбраната в Сеул.", "date": "2017.05.17", "title": " Мун Дже-ин: Има голяма вероятност за военни сблъсъци със Северна Корея"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%be%d1%82%d1%82%d0%b5%d0%b3%d0%bb%d1%8f%d0%bc%d0%b5-%d0%bf%d0%be%d0%b4%d0%ba%d1%80%d0%b5%d0%bf%d0%b0%d1%82%d0%b0-%d0%b7%d0%b0-%d0%bf%d1%80%d0%be/", "text": "ГЕРБ оттегли подкрепата си за промените в Закона за опазване на земеделските земи, предложен от „Обединени патриоти“. „Законопроектът няма да влезе в пленарна зала. Той се оттегля с координацията и взаимните разговори, които бяха проведени между ГЕРБ и „Обединени патриоти”, заяви на брифинг в парламента председателят на ПГ на ГЕРБ Цветан Цветанов.Промените предвиждаха удължаване от 6 на 9 години на срока, в който може да се изграждат обекти върху земеделска земя в урбанизираните зони. След изтичането на този срок, ако строителството не е започнало, решението за промяната на предназначението на земеделската земя ще загуби правно действие.Цветанов благодари на лидерите на трите партии, съставляващи коалиция „Обединени патриоти „за конструктивния диалог и постигнатият консенсус“.„На колегите от БСП, които се явяват големите защитници и големите представители на това как да се съхрани екологията в България, ние можем да заявим – до 2011-та година този срок беше безсрочен. Тогава внесохме законопроект, който бе приет. В момента нищо не налага удължаването на този срок”, заяви Цветанов.", "date": "2017.05.17", "title": " Цветанов: Оттегляме подкрепата за промените в Закона за опазване на земеделските земи"}
{"url": "https://trud.bg/%d0%bc%d1%8a%d0%b6-%d0%bf%d0%b0%d0%b4%d0%bd%d0%b0%d0%bb-%d0%be%d1%82-%d1%81%d1%82%d1%80%d0%be%d0%b8%d1%82%d0%b5%d0%bb%d0%bd%d0%be-%d1%81%d0%ba%d0%b5%d0%bb%d0%b5-%d0%b2-%d1%80%d1%83%d1%81%d0%b5/", "text": "Сигнал за човек, паднал от строително скеле на ул. „Алея Възраждане“ в Русе, е получен вчера около 11:55 часа, съобщиха от ОДМВР-Русе.Изпратените на място полицаи са установили, че инцидентът е станал в къща, която е в процес на строеж. Присъстващите разказали, че около обяд в къщата отишъл 64-годишен мъж, тъст на собственика на имота, който влязъл в едно от помещенията на постройката, за да се занимава с електрическата инсталация.Малко по-късно той бил намерен от работниците в безсъзнание на пода в помещението, а строителното скеле паднало върху него. Пострадалият е откаран в УМБАЛ и е настанен за лечение в медицинското заведение с фрактура на черепа и с опасност за живота.Извършен е оглед на местопроизшествието. По случаят е заведено досъдебно производство.", "date": "2017.05.17", "title": " Мъж, паднал от строително скеле в Русе, е с опасност за живота"}
{"url": "https://trud.bg/%d1%81%d1%8a%d0%b1%d0%b0%d1%80%d1%8f%d1%82-%d0%b4%d0%b5%d1%81%d0%b5%d1%82%d0%ba%d0%b8-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d0%bf%d0%be%d1%81%d1%82%d1%80%d0%be%d0%b9%d0%ba%d0%b8/", "text": "В пловдивския квартал Столипиново започна Акция по премахването на 45 незаконни гаражи и павилиони започна в пловдивския квартал Столипиново. Тя ще продължи повече от седмица, a днес протече изключително спокойно, информира .Някои от хората сами бяха вдигнали незаконните си постройки, след като са получили предупреждения за планираното събаряне. Други ще трябва да платят разходите по премахването, направени от общината.Повечето от планираните за премахване постройки в квартала са незаконни още от момента на тяхното изграждане. Те са поставени без никакви разрешителни и изобщо не подлежат на узаконяване. За други не е плащан общински наем продължително време и затова от местното кметство прибягват до крайната мярка. Днешната акция беше подсигурена от масирано полицейско присъствие, но до напрежение не се стигна.", "date": "2017.05.17", "title": " Събарят десетки незаконни постройки в Столипиново"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%be%d1%81%d0%b8%d0%b3%d1%83%d1%80%d1%8f%d0%b2%d0%b0-%d0%b1%d0%b5/", "text": "Тъй като не само в предизборната кампания, бяхме поели ангажимент още от предишните кабинети, то даде добър резултат, и в днешното заседание сме приели доклад на правителството, който безлимитно осигурява финансирането на необходимия брой ин-витро процедури, колкото докторите преценят, че е целесъобразно и ефективно и щади съответно и жените. Това каза на брифинг в МС министър-председателят Бойко Борисов.„Даваме възможност на докторите да определят колко 3-4-5-6, колкото преценят и поемат ангажимент. Слязох лично да ви го кажа, защото чух многократно, че сме се отказали от това свое обещание. Извинявам се, че със 7 дни сме закъснели, но трябваше не само да се осигурят парите, но и съответния инструмент това да се случи“, заяви още Борисов.", "date": "2017.05.17", "title": " Борисов: Правителството осигурява безлимитно финансиране на необходимия брой ин-витро процедури"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d1%81%d0%ba%d0%b8-%d0%b8-%d0%b3%d0%b0%d0%b1%d1%80%d0%be%d0%b2%d1%81%d0%ba%d0%b8-%d0%b5%d0%ba%d0%be%d0%bb%d0%be%d0%b7%d0%b8-%d1%80%d0%b5%d0%b4%d1%8f%d1%82-%d0%b8/", "text": "„Биологично разнообразие и устойчив туризъм“ е мотото, под което ще се проведат инициативите на РИОСВ – Велико Търново и Дирекцията на Национален парк „Централен Балкан“ – Габрово, посветени на Международния ден на биологичното разнообразие – 22 май.На 18 май от 14 ч. в Информационния център на регионалната инспекция ще бъде открита изложбата „КарикаТУРИСТИ“. Експозицията включва 41 карикатури на автори от България, Украйна, Русия, Китай, Германия, Сърбия, Чехия, Литва, Иран, Бразилия, Италия и Куба. Предоставена е от дирекцията на парка и Дома на хумора и сатирата в Габрово.След откриването на изложбата ще се проведе среща с учители от детски градини и училища от област Велико Търново за представяне на биоразнообразието в Национален парк „Централен Балкан“ и управленската политика на Дирекцията в подкрепа на природозащитното образование. Ще се акцентира на образователните помагала „Разходка в дивата планина“ и „Оазис на дивия свят“. Те са създадени в рамките на проект „Централен Балкан – парк за всички“, изпълняван от Парковата дирекция по Оперативна програма „Околна среда 2007 – 2013 г.“ На учебните заведения ще бъдат подарени комплекти от помагалата за съответната възрастова група.Инициативите са посветени и на Европейския ден на парковете – 24 май и на Десетилетието на биологичното разнообразие 2011 – 2020, обявено от ООН.Образователният пакет „Разходка в дивата планина“ е второ допълнено издание и е предназначен за възпитателна и образователна работа в детските градини и началната степен на общообразователните училища. Включва 9 пълноцветни плаката и свитък – помагало за учителя.Образователният пакет „Оазис на дивия свят“ е в помощ на учебната и извънкласна работа в средната общообразователна степен. Той е нова разработка и съдържа 14 пълноцветни плаката, представящи с фотоси и текстове биологичното разнообразие на Национален парк„Централен Балкан“ и свитък – помагало за учителя.", "date": "2017.05.17", "title": " Търновски и габровски еколози редят изложба по повод Международния ден на биологичното разнообразие"}
{"url": "https://trud.bg/%d0%bc%d0%bb%d0%b0%d0%b4-%d0%bc%d1%8a%d0%b6-%d1%81%d1%87%d1%83%d0%bf%d0%b8-%d0%ba%d1%80%d0%b0%d0%ba%d0%b0-%d0%bd%d0%b0-%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b0-%d0%b6%d0%b5%d0%bd%d0%b0/", "text": "Видеоклип на брутално нападение от страна на млад мъж срещу възрастна жена на автобусна спирка в Бургас, е сред най-гледаните в интернет тези дни и напълно разбираемо предизвика възмущението на много потребители.Видеото е записано от охранителна камера на автобусна спирка в Бургаския жилищен комплекс „Изгрев“ е бе разпространено от местни медии, както и в социалните мрежи. Инцидентът е станал на 9-ти май.На записа се вижда как младият мъж рита силно в гръб възрастна жена, която пада на тротоара, докато останалите хора на спирката не реагират. По-късно стана ясно, че жертвата е на 72-години и при падането е получила счупване на крака. Жената е настанена в бургаската болница.Нападателят е 26-годишният Живко Кючуков. Бургаски сайтове разпространиха снимката му. Той е задържан от полицията. Според първоначалната информация жената не е предизвикала с нищо младежа. Разследването по случая продължава. ", "date": "2017.05.17", "title": " Млад мъж счупи крака на възрастна жена на спирка в Бургас (ВИДЕО 18+)\t\t\t"}
{"url": "https://trud.bg/%d0%b2%d0%b5%d1%80%d0%b8%d0%b6%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d1%81%d0%bf%d1%80%d1%8f-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf/", "text": "Временно е ограничено движението при км 137 от автомагистрала „Тракия“, при пътен възел „Изток“, в двете посоки, поради верижна катастрофа. Това съобщиха от пресцентъра на Агенция „Пътна инфраструктура“.Обходният маршрут е път III-565 Рогош – Манолско Конаре – Белозем – АМ „Тракия“.При инцидента са пострадали трима души. Сигналът за пътнотранспортно произшествие в района на 147 км на АМ “Тракия”, в посока Бургас, е подаден около 11.00 часа днес.Според първоначалната информация, в аварийната лента специален автомобил “Мерцедес” за поддръжка растителността на магистралата бил блъснат от влекач “Скания” с пловдивска регистрация. В резултат на удара първото превозно средство паднало в канавка, а тежкотоварният камион се блъснал в разделителната мантинела и препречил пътното платно.В болница са закарани 43-годишният водач на влекача, 56-годишният шофьор на специалния автомобил и негов 53-годишен спътник. Няма данни за тежки травми.И в момента движението на автомагистрала “Тракия” е затруднено. До приключване на огледите и освобождаване на пътното платно автомобилите се пренасочват по обходен маршрут 137 км (ДС “Чикерица”) с. Стряма – гр. Раковски – с. Шишманци – 150 км (пътен възел “Белозем”). Причините и обстоятелствата около катастрофата се изясняват от служители на РУ – Раковски.", "date": "2017.05.17", "title": " Верижна катастрофа спря движението по „Тракия“ край Пловдив\t\t\t"}
{"url": "https://trud.bg/%d0%b2%d0%bb%d0%b0%d0%b4%d0%b8%d1%81%d0%bb%d0%b0%d0%b2-%d0%b3%d0%be%d1%80%d0%b0%d0%bd%d0%be%d0%b2-%d0%b8%d0%bc%d0%b0-%d0%b2%d1%8a%d0%b7%d0%bc%d0%be%d0%b6%d0%bd%d0%be%d1%81%d1%82-%d0%b7%d0%b0-%d1%83/", "text": "Според мен има възможност да се увеличи минималната работна заплата. Това каза по време на брифинг в Министерски съвет министърът на финансите Владислав Горанов.„Аргументите на работодателите, че по този начин ще се създаде напрежение върху пазара на труда и част от бизнеса ще бъде натоварен, също имат основание, въпросът е на баланс и на какъв тип заетост искаме да поддържаме в страната“, каза министър Горанов.Той посочи, че според тях част от демографските проблеми са свързани със заплащането в страната, бизнесът трябва да е активен, за да се задържат работещите хора в България.Според Горанов в различните години се е проявявало напрежение между синдикати и работодатели, когато трудът и капиталът имат различни интереси.„Ролята на правителството е да се опитаме да моделираме този процес“, каза Горанов. „Ако не успеем да постигнем общо решение как да бъде променяна минималната работна заплата, тогава правителството ще си изпълни Кодекса на труда и ще я определи, търсейки диалог с работодателите и синдикатите“, допълни още той.", "date": "2017.05.17", "title": " Владислав Горанов: Има възможност за увеличение на минималната заплата"}
{"url": "https://trud.bg/%d0%b8%d1%81%d0%ba%d0%b0%d1%82-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b4%d1%8f%d0%b4%d0%be-%d0%b3%d1%80%d1%8a%d0%bc%d0%bd%d0%b0%d0%bb-%d0%bd%d0%b5%d0%ba%d0%b0%d0%bd%d0%b5%d0%bd-%d0%bd/", "text": "Върховният касационен съд /ВКС/ уважи протеста на Апелативна прокуратура – София срещу оправдателната присъда на 81 годишния Велко Велиев, застрелял мъж, който нахлул със закани посред нощ в двора му в село край Монтана.Кървавата драма е станала през нощта на 16 юни 2013 г. в село Громшин. Дядо Велко, който работел като овчар и живеел с внучката си в къща накрай селото, бил разбуден от силни удари по портата на двора и заплашителни викове. Той взел газовия си пистолет, преработен да стреля със сачми, и излязъл.Старецът различил силует на непознат мъж пред къщата му, който крещял срещу него и от прага насочил пистолета и гръмнал. Непознатият се върнал обратно на улицата, качил се в автомобил и се опитал да тръгне, но припаднал, облян в кръв. Няколко дни по-късно тежко раненият Йордан Йорданов починал.„Не познавам този човек, уплаших се от виковете и заканите му и стрелях. Взех си пистолет и винаги го носех, защото на няколко пъти нападаха къщата ми и чупиха прозорците!”, заяви пред съда старият овчар. Според полицаи убитият Йорданов най-вероятно е бил изпратен да иска пари за заеми, които внучката на дядото взела, но не върнала.Окръжният съд в Монтана призна Велко Велиев за невинен в извършване на умишлено убийство, а оправдателната присъда бе потвърдена след това и от Софийския апелативен съд. Апелативните прокурори обаче протестираха. Според тях са допуснати съществени нарушения при оценката на доказателствата.Неканеният нощен гост е заплашвал дядото само с думи и от 2 метра, без пряка опасност за живота му. Старецът не е действал в условията на неизбежна отбрана и стреляйки е съзнавал или поне е трябвало да допусне, че може да убие човек, затова трябва да бъде съден за умишлено убийство, смятат магистратите.Върховният касационен съд върна делото за ново разглеждане от друг състав на Апелативния съд.", "date": "2017.05.17", "title": " Искат затвор за дядо, гръмнал неканен нощен гост в двора си"}
{"url": "https://trud.bg/%d0%b7%d0%b0%d0%bb%d0%b5%d1%81%d1%8f%d0%b2%d0%b0%d1%82-%d0%bd%d0%b0%d0%b4-1200-%d0%b4%d0%ba%d0%b0-%d0%b3%d0%be%d1%80%d0%b8-%d0%b2-%d1%81%d0%b5%d0%b2%d0%b5%d1%80%d0%be%d0%b8%d0%b7%d1%82%d0%be%d0%ba/", "text": " Повече от 1,377 млн.лв. ще вложи от бюджета си Североизточното държавно предприятие за създаването на нови гори през тази година. Над 1 200 дка нови площи ще бъдат залесени на територията на предприятието. Вече са залесени 140 дка, другите през през есента, защото тогава условията за прихващане на фиданки са по-добри.Според плана на СИДП, нови 600 000 фиданки ще бъдат залесени в горските територии на областите Шумен, Търговище, Добрич и Варна. Възобновяването на гората не се извършва само чрез залесяване, напомнят лесовъди. По-ценно е естественото възобновяване с млади семенни фиданки появили се по естествен начин от семената на зрелия дървостой. Тези фиданки са по-устойчиви и с по-добри генетични качества, подходящи за местния климат и условия за растеж от изкуствено залесените.През тази година е предвидено да бъдат отгледани 24 хил. дка възобновени по естествен начин площи.", "date": "2017.05.17", "title": " Залесяват над 1200 дка гори в Североизтока"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b1%d1%83%d1%80%d0%b3%d0%b0%d0%b7%d0%bb%d0%b8%d1%8f%d1%82%d0%b0-%d0%ba%d0%be%d0%b9%d1%82%d0%be-%d0%be%d1%81%d0%b0%d0%ba%d0%b0%d1%82%d0%b8-%d0%b6/", "text": "Районната прокуратура в Бургас е започнала досъдебно производство по случая при който  на спирка на градския транспорт в града. Оказва се, е той страда от шизофрения.Пострадалата Виолета К. (на 72 години) е със средна телесна повреда. Инцидентът е станал на 09 май около 15.20 часа, на автобусната спирка пред бл. 61 в ж.к. „Изгрев“, уточниха от държавното обвинение.Разследването е за причиняване на средна телесна повреда, по хулигански подбуди, за което законът предвижда наказание лишаване от свобода за срок от 2 до 10 години.Незабавно са предприети действия по издирване на извършителя, който е бил установен. Назначена е съдебно-психиатрична експертиза на лицето, тъй като съществуват данни, че мъжът страда от шизофрения. Към момента мъжът е въведен за лечение в Центъра за психично здраве – Бургас, посочват от прокуратурата. От заключението на съдебно-психиатрична експертиза ще стане ясно дали лицето е вменяемо, и дали може да бъде привлечено към наказателна отговорност.Назначена е съдебно-медицинска експертиза на пострадалата, която към момента не е изготвена, но съществуват данни, че се касае за причинена средна телесна повреда (счупване на таза). Назначена е и техническа експертиза на камери, които са записали инцидента. По случая са разпитани множество свидетели – очевидци.", "date": "2017.05.17", "title": " Заловиха бургазлията, който осакати жена на спирка, проверяват дали е вменяем"}
{"url": "https://trud.bg/%d0%b5%d1%82%d0%be-%d0%ba%d0%b0%d0%ba-%d1%89%d0%b5-%d1%81%d0%b5-%d0%bf%d1%80%d0%be%d0%bc%d0%b5%d0%bd%d1%8f%d1%82-%d0%bf%d0%b5%d0%bd%d1%81%d0%b8%d0%b8%d1%82%d0%b5-%d0%b8-%d0%bc%d0%b8%d0%bd%d0%b8%d0%bc/", "text": "Тригодишната бюджетна прогноза до 2020 година беше приета днес от правителството. Минималната работна заплата ще се увеличава в следващите три години с по 50 лева годишно, докато тя достигне 610 лева през 2020 година.Разработването на средносрочната бюджетна прогноза за периода 2018-2020 г. стартира в рамките на мандата на служебно правителство, което заяви своята ангажираност да запази като основен приоритет поддържането на макроикономическата и финансова стабилност на страната.Ключови цели продължават да бъдат запазването на фискалната устойчивост, премахването на макроикономическите дисбаланси и провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС.Данъчната политика за периода 2018-2020 г. е насочена към утвърждаване на ефективна данъчна система, предоставяща макроикономическа и бюджетна стабилност в средносрочен и дългосрочен план. В средносрочен план не се предвиждат значителни промени на основните данъци и ставки при запазване на данъчната система и ниския дял на преразпределения от държавата БВП.Осигурителната политика за периода 2018-2020 г. предвижда запазване на съотношенията на осигурителните вноски за фондовете на държавното обществено осигуряване (ДОО), като за 2018 г. се повишава размерът на осигурителната вноска за фонд „Пенсии” на ДОО с един процентен пункт.Диференцираният минимален осигурителен доход за самоосигуряващите се лица, съобразно облагаемия им доход, се увеличава за 2018 г. съответно в размер на 510 лв., 550 лв., 600 лв. и 650 лв.; за 2019 г. – 560 лв., 600 лв., 650 лв. и 700 лв.; за 2020 г. – 610 лв., 650 лв., 700 лв. и 750 лева.В средносрочен план се предвижда увеличаване размера на минималната работна заплата от 460 лв. на 510 лв. от 1 януари 2018 г., на 560 лв. от 1 януари 2019 г. и на 610 лв. от 1 януари 2020 година.При разработване на разходите за пенсии за периода 2018-2020 г. е взето предвид увеличаването на минималната пенсия за осигурителен стаж и възраст на 180 лв. от 1 юли 2017 г. и на 200 лв. от 1 октомври 2017 година.В средносрочната бюджетна прогноза за периода 2018-2020 г. е предвидено поетапно увеличаване на възнагражденията на педагогическия персонал в системата на предучилищното и училищното образование с цел постигане на удвояването им в 2021 година.Въз основа на допусканията и прогнозното нетно дългово финансиране за периода 2018-2020 г., съотношението на държавния дълг към прогнозния БВП се очаква да отбележи спад и да достигне до ниво от 22,3% към края на периода в резултат основно на погашения по дълга в обращение. Вследствие на постигната фискална консолидация нивото на публичния дълг е стабилизирано на ниско и устойчиво равнище, далеч под средното ниво за еврозоната и ЕС, както и Маастрихтския критерий за публичен дълг към БВП.", "date": "2017.05.17", "title": " Ето как ще се променят пенсиите и минималната заплата до 2020 г.\t\t\t"}
{"url": "https://trud.bg/%d0%bc%d1%8a%d0%b6-%d0%be%d1%82%d0%ba%d1%80%d0%b0%d0%b4%d0%bd%d0%b0-%d0%ba%d0%be%d0%bb%d0%b0-%d0%bf%d1%80%d0%b5%d0%b4-%d0%be%d1%87%d0%b8%d1%82%d0%b5-%d0%bd%d0%b0-%d1%81%d0%be%d0%b1%d1%81%d1%82%d0%b2/", "text": "След светкавична реакция полицейски служители установиха противозаконно отнет лек автомобил. Снощи в 20,22 ч. на тел. 112 е получен сигнал от 34-годишен мъж от В. Търново, че противозаконно му е отнет лекия му автомобил „Фиат“. Мъжът обяснил, че по-рано същата вечер спрял возилото на кръгово кръстовище „Качица“ в областния град и за кратко излязъл от него, като го оставил с работещ двигател и отключени врати. В същото време непознат мъж се качил в автомобила и потеглил в посока София.В района на Севлиево е спрян от полицейски служители. При извършената проверка е установено, че зад волана е 26-годишният Т. К. от Варна, неизвестен до момента на полицията. Той е задържан за срок до 24 часа.Автомобилът е върнат на собственика. По случая е започнато досъдебно производство.", "date": "2017.05.17", "title": " Мъж открадна кола пред очите на собственика, полицията го спипа за минути"}
{"url": "https://trud.bg/%d0%b6%d0%b5%d0%bd%d0%b0-%d1%85%d0%b2%d1%8a%d1%80%d0%bb%d0%b8-%d0%bf%d1%80%d0%b5%d0%b7-%d1%82%d0%b5%d1%80%d0%b0%d1%81%d0%b0%d1%82%d0%b0-5100-%d0%bb%d0%b5%d0%b2%d0%b0-%d0%b8-%d0%b7%d0%bb%d0%b0%d1%82/", "text": "Телефонна измама по схемата „съдействие на полицията за задържане на престъпна група“ разследват великотърновски криминалисти.70-годишна жена от В. Търново е ощетена с 5100 лв. и 7 гама златни накити. Извършителите действали по познатата вече схема. Те се свързали с потърпевшата на домашния й телефон и я убедили, че съдейства на полицейски служители, след което й дали указания да изхвърли през терасата на жилището си всичките си спестени средства. По случая е образувано досъдебно производство.От Областната дирекция на МВР – В. Търново отново апелират към гражданите да не се доверяват на непознати, в никакъв случай да не дават пари на съмнителни граждани или да ги изхвърлят през терасите си. При най-малките съмнения за организиране и извършване на телефонна измама да сигнализират на тел. 112 или в най-близкото полицейско управление.", "date": "2017.05.17", "title": " Жена хвърли през терасата 5100 лева и злато за „полицейска операция“"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0%d1%82%d0%b0-%d1%81%d1%82%d0%b0%d1%87%d0%ba%d0%b0-%d0%b1%d0%bb%d0%be%d0%ba%d0%b8%d1%80%d0%b0-%d1%86%d1%8f%d0%bb%d0%b0-%d0%b3%d1%8a%d1%80/", "text": "Гърция е напълно парализирана от националната стачка, в която се включиха представители на различни браншове в цялата страна. В сряда служителите не отидоха на работните си места в знак на протест срещу новите мерки за икономии на управляващите в Атина.Спряха влаковете. Блокирани са пристанищата до петък. Прекратиха до 15 часа и всички полети от гръцките летища. Градският транспорт на места е спрян напълно. Само метрото работи за няколко часа, съобщава . Лекарите протестират пред болниците и приемат само спешни случаи. В стачка са всички държавни служители, както и работещите в общините. Частният сектор също спря работа. Затвориха дори и аптеките.Напрежение има и в парламента, където опозицията иска незабавна оставка на финансовия министър, водил преговорите с кредиторите. Гласуването на мерките ще се проведе утре в парламента, като синдикатите призовават за удължаване на протестите.Заради стачните действия българското външно министерство препоръчва на сънародниците ни, пътуващи за или намиращи се на територията на Гърция, да се информират своевременно за хода на протестите. От МВнР публикуваха още вчера . ", "date": "2017.05.17", "title": " Националната стачка блокира цяла Гърция"}
{"url": "https://trud.bg/%d0%be%d1%82%d0%bb%d0%be%d0%b6%d0%b8%d1%85%d0%b0-%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5%d1%89%d1%83-%d0%b8%d0%b2%d0%b0%d0%bd%d0%ba%d0%b0-%d1%80%d0%be%d0%b9%d0%b4%d0%be%d0%b2%d0%b0/", "text": "За днес беше насрочено първото заседание по делото срещу 67-годишната Иванка Ройдова, която беше обвинена в планиране на убийството на цяло семейство. Подсъдимата не се яви и то беше отложено.Преди година стана ясно, че Ройдова е платила на наемни убийци да отвлекат родния й брат и да убият всичките му роднини заради голямо наследство от Америка в размер на 4,5 млн. долара.Братът Стойчо Ройдов все още е в шок и се страхува за живота си.Иванка Ройдова категорично отрича обвинението.", "date": "2017.05.17", "title": " Отложиха делото срещу Иванка Ройдова, планирала убийство на семейството си"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d1%82%d1%80%d0%b8%d0%bc%d0%b0-%d0%b1%d1%80%d0%b0%d0%ba%d0%be%d0%bd%d0%b8%d0%b5%d1%80%d0%b8-%d0%bd%d0%b0-%d1%8f%d0%b7%d0%be%d0%b2%d0%b8%d1%80-%d1%81/", "text": "Трима мъже, извършващи незаконен улов на риба, установиха служители на полицията в Павликени и ИАРА – гр. Габрово.Снощи в 22,00 ч. при извършена съвместна проверка на язовир „Александър Стамболийски“, в местността „Мъгара“, находяща се в община Сухиндол, е установена моторна лодка с трима мъже в нея. В хода на извършената проверка са установени уред за електроулов, два телескопа и три чувала с различна по вид риба, с общо тегло над 30 кг.В лодката се намирали 44-годишния Р. К. от Шумен и 39-годишния К. К. от Севлиево и двамата известни на полицията и осъждани и 32-годишния А. С. от В. Търново. Намерените вещи, имащи отношение към извършеното престъпление са иззети от служителите на ИАРА. По случая в РУ – Павликени е започнато досъдебно производство.", "date": "2017.05.17", "title": " Спипаха трима бракониери на язовир „Стамболийски”"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%ba%d1%80%d0%b0%d0%b4%d0%b5%d1%86-%d0%bd%d0%b0-%d0%b4%d0%b8%d0%b7%d0%b5%d0%bb-%d1%81%d0%bb%d0%b5%d0%b4-4-%d1%87%d0%b0%d1%81%d0%be%d0%b2%d0%be-%d0%b4/", "text": "След бързи и адекватни действия великотърновски полицаи предотвратиха кражба на дизелово гориво от резервоара на товарен автомобил. Вчера в 02,35 ч. при обход по ул. „Дълга лъка“ в областния град униформени служители забелязали в близост до паркиран товарен автомобил с румънска регистрация, мъж със съмнително поведение. С приближаването на полицейския автомобил той се отдалечил и се скрил в гориста местност.Незабавно е подаден сигнал в дежурната част на Областната дирекция на МВР –В. Търново и на мястото били изпратени всички налични патрули, като бил предприети заградителни мероприятия. Около 06,00 ч. е установен и задържан за срок до 24 часа по ЗМВР 42-годишния И. Т. от Русе, криминално проявен и осъждан. В близост е намерен  и лек автомобил „Фолксваген Пасат“, с 12 празни туби в него, маркуч и др. инструменти.От проведените действия по разследването е изяснено, че същата нощ И. Т. е направил опит да открадне дизелово гориво от резервоара на товарен автомобил, паркиран в местността Дълга лъка. Опитът му бил осуетен от намесата на полицейските служители. По случая е образувано досъдебно производство. След доклад на материалите в прокуратурата русенецът е привлечен, като обвиняем. Мярката му за задържане е удължена на 72 часа.", "date": "2017.05.17", "title": " Заловиха крадец на дизел след 4-часово дебнене"}
{"url": "https://trud.bg/%d1%85%d0%be%d1%80%d0%b0-%d1%81-%d1%83%d0%b2%d1%80%d0%b5%d0%b6%d0%b4%d0%b0%d0%bd%d0%b8%d1%8f-%d0%b8-%d0%b1%d0%bb%d0%b8%d0%b7%d0%ba%d0%b8%d1%82%d0%b5-%d0%b8%d0%bc-%d0%b8%d0%b7%d0%bb%d1%8f%d0%b7%d0%be/", "text": "Хора с увреждания и техни близки излязоха на пети национален протест.Исканията им са насочени към помощта за лицата над 18-годишна възраст, тъй като в момента, в който младеж с увреждане навърши пълнолетие, той губи правото си на помощ от 930 лв. и получава в пъти по-малка инвалидна пенсия.Протестиращите отново носеха черни балони, но и ковчег с надпис „ЧРД на 18 години“.Те искат изготвяне на електронен регистър на лицата с увреждания, лична помощ за младежи над 18-годишна възраст в размер на две минимални работни заплати, както и правото на хората сами да управляват личната си помощ.Протестът започна пред сградата на Народното събрание и премина в шествие до Министерския съвет.Министърът на труда и социалната политика Бисер Петков съобщи, че още вчера се е срещнал с представители на протестиращите и са разговаряли за „справедливите им искания“.Той посочи, че е готов да проведе среща с представители на протестиращите родители на деца с увреждания. „Внимателно проучихме всички искания, които излязоха в електронните средства за информация и ще работим, за да дадем ясен отговор какво може да се удовлетвори и как.Работи се по електронен регистър на хората с увреждания. Имахме разговор вчера с изпълнителния директор на Агенцията за хората с увреждания, така че ще направим каквото е необходимо като допълнителен ресурс, за да може този регистър да бъде въведен и да функционира пълноценно. Направено е немалко, но той не е в пълната си функционалност към момента. Ще се опитаме да отделим инструмента социални услуги от социалните помощи, тъй като сега са събрани в Закона социалното подпомагане“, обясни Петков на брифинг в МС.По думите му целта е наистина с новите социални услуги да адресират индивидуалните потребности на хората с увреждания, както и паричната помощ, която се отпуска на семействата на хората с увреждания, именно с цел самите те да преценят от какво имат нужда, какви са общите и специфичните потребности на лицата и съответно да ги удовлетворят.„Работим и за обезпечаването на финансирането на програмите за лични асистенти, които също са важни за семействата на хората с увреждания, както и в дневните центрове да пробираме заместващите грижи като социална услуга. Тоест да може децата и хората с увреждания краткосрочно да останат в дневните центрове и по този начин да се освободят родителите и близките за известен период, без да абдикират от своята грижа за децата си“, каза още Бисер Петков.", "date": "2017.05.17", "title": " Хора с увреждания и близките им излязоха на протест"}
{"url": "https://trud.bg/%d0%b2%d0%b7%d1%80%d0%b8%d0%b2-%d1%80%d0%b0%d0%b7%d1%82%d1%8a%d1%80%d1%81%d0%b8-%d0%b7%d0%b0%d0%b2%d0%be%d0%b4-%d0%b7%d0%b0-%d0%b1%d0%b0%d1%80%d1%83%d1%82-%d0%b2-%d0%bf%d0%be%d0%bb%d1%88%d0%b0-%d0%bf/", "text": "Шестима души пострадаха, а двама са в неизвестност, след като мощна експлозия разтърси завод за барут в югозападната част на Полша.Инцидентът е станал около 11 часа българско време. На място са изпратени шест пожарни екипи, спасителната операция е в ход. От ударната вълна са изпотрошени стъклата на множество домове в близкото село.Полски меди уточняват, че експлозията е станала в най-старата действаща фабрика за барут в света. Тя е построена през 17-ти век и по онова време се е намирала в територията на несъществуващата вече държава Прусия. Днес старите сгради в комплекса често се използват като декор за исторически възстановки и филми.", "date": "2017.05.17", "title": " Взрив разтърси завод за барут в Полша, пострадали са 6-ма (ВИДЕО)\t\t\t"}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b8-%d0%b4%d0%b8%d0%b3%d0%b8%d1%82%d0%b0%d0%bb%d0%b8%d0%b7%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d0%bd%d0%b0%d1%81%d0%b5%d0%bb%d0%b5%d0%bd/", "text": "Приключи основен етап от цифровизацията на община Свищов. Извършена е пълна дигитализация на населените места в Общината, изграден е напълно нов, модерен електронен архив, съобразен с новите европейски стандарти.Аархивът позволява дистанционна връзка, чрез уеб базиран сървър на всички населени места, както поотделно, така и в комплект. Извършването на справки, касаещи издаване на удостоверения се случва от населените места, в рамките на няколко минути и това води до значително облекчаване жителите на селата и спестяване на много време и финансови ресурси, както на населението, така и на общинска администрация.Съгласно Закона за гражданска регистрация (ЗГР), актовете по гражданско състояние са приведени в архивен вид, така че да отговарят на изискването за 130 години съхранение.В населените места достъп до електронната база ще имат кметовете на кметствата или съответният служител, отговарящ за административно-правното и информационно обслужване. Те ще могат, след заявление от страна на съответния жител, да издават копие от актове по гражданско състояние, но не и дубликати – дубликатите ще бъдат издавани само от експертите „Регистрация и ЕСГРАОН” в общинска администрация, гр. Свищов.На следващия етап от цифровизацията предстои дигитализиране на архива за град Свищов, след което целият процес ще бъде успешно финиширан.", "date": "2017.05.17", "title": " Приключи дигитализацията на населените места от община Свищов"}
{"url": "https://trud.bg/%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%be-%d0%b7%d0%bb%d0%b0%d1%82%d0%be-%d0%b7%d0%b0-%d0%bd%d0%b0%d0%b4-80-%d1%85%d0%b8%d0%bb-%d0%bb%d0%b5%d0%b2%d0%b0-%d0%b7%d0%b0/", "text": "1283 грама златни накити на стойност над 80 000 лева задържаха митническите служители на МП Лесово, съобщиха от пресцентъра на агенция „Митници“.Контрабандните накити са открити при проверка на товарен автомобил, с турска регистрация, влизащ в страната от Турция. Шофьорът на автомобила, турски гражданин заявил, че не пренася ценности и валута за деклариране.Превозното средство е селектирано за пролъчване с рентгенова апаратура, при което е установена необичайна плътност в шофьорската кабина. При последвала физическа проверка митническите служители откриват под леглото на шофьора, в чекмедже с хранителни продукти, укрити 6 кутии, увити в черно тиксо, пълни с изделия от жълт и бял метал.Открити са общо 286 обеци, пръстена, медальона, гривни, и синджира, с нетно тегло 1 283 грама. Според направената от вещото лице експертиза, накитите са от 14-каратово злато на стойност над 80 000 лева.Контрабандните накити и нарушителят са задържани. Задържано е и превозното средство, послужило за извършване на престъплението.По случая е образувано досъдебно производство от разследващ митнически инспектор от Митница Бургас, под надзора на Окръжна прокуратура Ямбол.", "date": "2017.05.17", "title": " Контрабандно злато за над 80 хил. лева задържаха на „Лесово“"}
{"url": "https://trud.bg/%d0%b1%d1%8a%d0%b4%d0%b5%d1%89%d0%b8-%d1%80%d0%b5%d1%81%d1%82%d0%be%d1%80%d0%b0%d0%bd%d1%82%d1%8c%d0%be%d1%80%d0%b8-%d0%b8-%d1%82%d0%b5%d1%85%d0%bd%d0%b8%d1%86%d0%b8-%d1%89%d0%b5-%d0%bf%d1%80%d0%b0/", "text": "За поредна учебна година проектното предложение на Професионалната гимназия по лека промишленост и строителство в Свищов е сред одобрените за изпълнение по програма „Еразъм+“, Ключова дейност 1 „Образователна мобилност за граждани”, Сектор „Професионалното образование и обучение“.Гимназията кандидатства с проектни предложения от 2012 година и винаги е сред одобрените. За изпълнение на одобреното проектно предложение „Практическо-ориентирано обучение с европейско качество” се предвижда реализиране на две мобилности, включващи различни целеви групи. Първа група включва 10 ученици от XI клас, професия „Ресторантьор“. Те ще проведат през м. юли 2018 година триседмична производствена практика в Малага, Испания – предпочитана туристическа дестинация на Средиземноморския бряг с традиции в сферата на услугите.Втора група отново включва 10 ученици, но от професия „Техник по транспортна техника”, от XI и XII клас. През м. април 2018г. те ще посетят Берлин, Германия – гигант в автомобилостроенето, където ще поведат триседмична производствена практика.Поради големия интерес и желание на учениците за участие в мобилността е необходим предварителен подбор, който мотивира учениците да покажат най-доброто от себе си в професионалната подготовка. Придобитият европейски опит по време на мобилността ще допринесе за повишаване на конкурентоспособността на нашите ученици на пазара на труда както в България, така и в развитите икономики на Стария континент.За изпълнение на дейностите по проекта училището ще си партнира с две партньорски организации от страните-домакини Tribeka – Испания и Berlink – Германия.", "date": "2017.05.17", "title": " Бъдещи ресторантьори и техници ще практикуват в Испания и Германия"}
{"url": "https://trud.bg/%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%ba%d0%b0%d1%82%d0%b0-%d0%be%d1%81%d0%b0%d0%ba%d0%b0%d1%82%d0%b5%d0%bd%d0%b0-%d0%bd%d0%b0-%d1%81%d0%bf%d0%b8%d1%80%d0%ba%d0%b0-%d0%bd%d0%be/", "text": ". Жената била при личния си лекар и се връщала с лекарства към дома си, където я чакал болният й съпруг. Тя приседнала на пейките на новата автобусна спирка в жк „Изгрев“, когато чула смразяващ крясък на непознатия: „Изчезни оттук!“Младежът, който седял в близост, станал внезапно и ритнал жестоко възрастната жена. После невъзмутимо се отдалечил без да бърза, даже се навел да вземе камък от улицата и се пробвал да го метне по строполилата се жена.На спирката било пълно с хора, но никой не посмял да го подгони. Общината веднага е предоставила запис от устройството на полицията и биячът – Живко Х., бил заловен. От прокуратурата обявиха, че е започнало досъдебно производство по случая. От магистратурата заявиха, че има данни, че нападателят страда от шизофрения.Пенсионерката, която се казва Виолета, е настанена в болница със счупен таз. Всеки момент жената ще бъде оперирана, казаха от здравното заведение.", "date": "2017.05.17", "title": " Пенсионерката, осакатена на спирка, носела лекарства за болния си мъж (ВИДЕО)\t\t\t"}
{"url": "https://trud.bg/%d0%b7%d0%b0%d1%82%d0%b2%d0%be%d1%80-%d0%b8-%d0%ba%d0%be%d0%bd%d1%84%d0%b8%d1%81%d0%ba%d0%b0%d1%86%d0%b8%d1%8f-%d0%bd%d0%b0-%d0%bf%d0%be%d0%bb%d0%be%d0%b2%d0%b8%d0%bd%d0%b0%d1%82%d0%b0-%d0%b8%d0%bc/", "text": "33-годишен мъж е осъден за извършено престъпление против данъчната система по обвинение на Окръжна прокуратура – Габрово. На Илиян К. е наложено наказание от една година лишаване от свобода и конфискация на една втора част от имуществото му за извършено данъчно престъпление в особено големи размери.Илиян К. е признат за виновен за това, че през периода април – август 2009 г. в гр. Габрово, в качеството си на представител на фирма ЕТ “Дафи – Е.А.“, чрез ползване на фактури и документи с невярно съдържание, подадени пред ТД на НАП–Габрово, е получил от държавния бюджет парична сума в размер на 24 072,47 лв. и направил опит да получи за същото дружество от държавния бюджет 11 899,24 лв., общо в размер на 35 971,71 лв., представляваща особено големи размери.Присъдата подлежи на обжалване пред Апелативен съд – В. Търново", "date": "2017.05.17", "title": " Затвор и конфискация на половината имущество за габровлия заради данъчно престъпление"}
{"url": "https://trud.bg/%d0%bd%d0%b0%d0%b4-5-%d0%ba%d0%b3-%d0%bf%d0%bb%d0%b0%d1%82-%d1%81-%d0%bb%d0%be%d0%b3%d0%be%d1%82%d0%be-%d0%bd%d0%b0-disney-%d0%b8-angry-birds-%d0%b7%d0%b0%d0%b4/", "text": "204 рула плат с тегло 5244 кг задържаха митническите служители на МП Капитан Андреево, съобщиха от пресцентъра на агенция „Митници“.Стоката е била транспортирана с товарен автомобил с българска регистрация, влизащ в страната от Турция. Камионът е селектиран за щателна митническа проверка по метода „анализ на риска“.При проверката митническите служители откриват 204 рула плат, щамповани с изображения на анимационните герои на „Disney“ и „Angry Birds“. За задържането са уведомени правопритежателите, които са установили, че за стоките са използвани непровемерно техните защитени марки и са взели решение за унищожаването им.", "date": "2017.05.17", "title": " Над 5 тона плат с логото на „Disney“ и „Angry Birds“ задържаха на „Капитан Андреево“"}
{"url": "https://trud.bg/%d0%be%d0%b1%d0%bd%d0%be%d0%b2%d1%8f%d0%b2%d0%b0%d1%82-%d0%ba%d1%83%d1%85%d0%bd%d0%b5%d0%bd%d1%81%d0%ba%d0%b8%d1%8f-%d0%b1%d0%bb%d0%be%d0%ba-%d0%b8-%d1%81%d0%b0%d0%bd%d0%b8%d1%82%d0%b0%d1%80%d0%bd/", "text": "Кухненският блок и санитарните възли в целодневна детска градина „Здравец” във Велико Търново ще бъдат основно обновени през летния сезон. Ремонтните дейности са планувани за второто полугодие на 2017 г., подменени ще бъдат също водоснабдителните и канализационните съоръжения в тези помещения. Засегнатата мазилка по фасадата на сградата също ще бъде възстановена.Финансиране ще бъде осигурено по инвестиционната програма на Общината. По този начин кметът на Старата столица Даниел Панов и екипът му ще отговорят на отправените от група родители искания. Още през следващата седмица експерти и специалисти от дирекция „Строителство и устройство на територията” ще огледат помещенията и ще изготвят количествено-стойностна сметка за предстоящите дейности.Община Велико Търново търси механизми за финансиране на доизгражането на новото крило на ЦДГ „Здравец”, чиято фасада ще бъде допълнително обезопасена. Пристройката е в груб строеж, а за довършването й са необходими около 600 000 лева. Една от обсъжданите възможности за финансиране е по мерките на българо-румънското партньорство, но се чака решение от оценителната комисия.През 2011 г. тогавашният състав на Великотърновски общински съвет предостави на Министерството на отбраната част от двора на ЦДГ „Здравец” за строителство на нов корпус. Изграждането обаче бе спряно и пристройката остана на ниво груб строеж. Поради това кметът Даниел Панов проведе редица разговори с двама министри на отбраната. Усилията му се увенчаха с успех и през 2014 г. Община Велико Търново си върна собствеността върху недовършената сграда, а казусът бе разрешен в полза на децата на старопрестолния град и техните родители.След окончателно доизгражане на корпуса, капацитетът на ЦДГ „Здравец” ще бъде увеличен с още 60 деца. След завършването на пристройката предстои облагородяване на двора на детската градина.", "date": "2017.05.17", "title": " Обновяват кухненския блок и санитарните възли в детска градина „Здравец”"}
{"url": "https://trud.bg/%d1%81%d1%8a%d0%b4%d1%8f%d1%82-%d0%bc%d1%8a%d0%b6-%d0%b8%d0%b7%d1%82%d0%be%d1%87%d0%b8%d0%bb-%d0%ba%d0%b0%d1%80%d1%82%d0%b8%d1%82%d0%b5-%d0%bd%d0%b0-%d1%80%d0%be%d0%b4%d0%bd%d0%b8%d0%bd%d0%b8/", "text": "Окръжната прокуратура в Шумен внесе обвинителен акт и предаде на съд 33-годишния Янко Стефанов, който източил две дебитни карти на свои братовчеди, които намерил, докато им гостувал. Според Наказателния кодекс може да получи наказание лишаване от свобода от 2 до 8 години и глоба до двойния размер на неправомерно изтеглените суми, съобщават от Апелативна прокуратура-Варна.Янко от град Суворово гостувал на роднините си от шуменското село Друмево на 15 февруари. Когато си тръгвал уж намерил до оградата им калъфче с документи, а в него били две дебитни карти. За негов късмет вътре имало и листчета с ПИН-кодове.На 19 февруари Янко отишъл в Шумен и изтеглил от двете карти 210 лева. Качил се на автобус и отпътувал към Суворово, където живеели родителите му. Дал двете карти на майка си и я пратил да пазарува с тях. Тя купила продукти за 7 лв. и казала на сина си, че в картите няма повече пари. Янко ги изгорил в печката заедно с калъфчето.След ден съпругът на братовчедката му решил да отиде до Шумен, за да тегли пари, но не намерил картите. Сетили се, че в дома им не е идвал чужд човек, освен братовчеда. Проверка в банките показала, че парите от картите са източени. При разпит Янко признал, но се оправдал, че не знаел собственика на картите и смятал, че има право да ги ползва. Той е осъждан, безработен и неграмотен.", "date": "2017.05.17", "title": " Съдят мъж, източил картите на роднини"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bf%d0%b0%d0%b2%d0%bb%d0%b8%d0%ba%d0%b5%d0%bd%d0%b8-%d1%81%d0%bf%d0%be%d0%b4%d0%b5%d0%bb%d0%b8-%d0%be%d0%bf%d0%b8%d1%82-%d0%b7%d0%b0-%d0%b8%d0%bd%d1%82%d0%b5/", "text": "Община Павликени представи добрите си практики за интеграция на учениците от етническите малцинства по време на тристранна международна среща с представители на Гърция и Румъния. Гостите дойдоха в Павликени във връзка с проект „Работим заедно за приобщаващо образование”, изпълняван от СУ „Бачо Киро”-Павликени.Проектът е финансиран от програма Еразъм +, Ключова дейност 2 – Стратегически партньорства /договор N° 2016-1- EL01-KA201-023446/. Благодарение на дейностите по проекта експертите от трите държави обмениха добри практики в сферата на интеграцията и социализацията на граждани от етническите малцинства.Целта на проекта е да се обмени опит между училища, училищни инспекторати, НПО и консултанти в социалните услуги, като всички те имат опит в изпълнението на дейности и проекти, насочени към приобщаването на ромите, а повечето имат и значителен опит в приобщаване на ромските ученици в училището. Проектът ще улесни обмена на опит и добри практики между участващите организации по отношение на националните приоритети в приобщаването на ромите в областта на образованието, както и на инструменти и методи, които те прилагат или такива, които са реализирали и са постигнати положителни резултати.„Една от силните черти на Вашия проект е, че обединява много от заинтересуваните страни по този въпрос. Несъмнено всеки от тях има значителен опит в приобщаване на ромските ученици в училището“, каза в приветствието си към гостите инж.Емануил Манолов, кмет на Община Павликени. Той изрази надежда, че практиките, които са споделени по време на форума, ще получат разпространение като добри практики и в други населени места с различни социално-икономически характеристики и в трите държави.На срещата присъстваха още общински съветници, началници на отдели и служители от Общинската администрация, граждани и гости.", "date": "2017.05.17", "title": " Община Павликени сподели опит за интеграцията на учениците с експерти от Гърция и Румъния"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%bf%d0%be%d0%bb%d1%83%d1%87%d0%b8-%d0%bc%d0%b0%d0%bd%d0%b4%d0%b0%d1%82%d0%b0-%d0%be%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd/", "text": "Президентът на Македония Георге Иванов връчи мандата за съставяне на правителство на лидера на социалдемократите (СДСМ) Зоран Заев. Това стана в 12.00 ч. местно време. Двамата направиха кратки изявления след края на церемонията.Георге Иванов обяви, че пречките за връчване на мандата са отстранени и в изпълнение на Конституцията го дава на Заев, който е номиниран за премиер от партията с най-голямо мнозинство в парламента. Досега Иванов отказваше да даде мандат и искаше гаранции за спазване на целостта на страната и нейната конституция.Днес Зоран Заев съобщи, че такава гаранция вече е предадена на президента в писмен вид и прочете текстът й пред медиите. В него се обещава запазване на единството, териториалната цялост, етническия мир и законовия ред в държавата. Сега Заев има срок от 20 дни да представи пред парламента състава на правителството и управленската му програма.", "date": "2017.05.17", "title": " Зоран Заев получи мандата от президента Георге Иванов"}
{"url": "https://trud.bg/%d1%82%d1%83%d1%80%d0%b1%d1%83%d0%bb%d0%b5%d0%bd%d1%86%d0%b8%d0%b8-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%8f-%d1%82%d0%b5%d0%b0%d1%8a%d1%80-%d1%81-2-%d0%bd/", "text": "Пиесата „Мир Вам“ на Студио за документален театър „VOX POPULI“ спечели наградата за цялостен спектакъл на Международния фестивал Друмеви театрални празници „Нова българска драма“ в Шумен. За седмица пред жури и публика бяха представи 11 спектакъла от изминалия театрален сезон само по български автори, а в града си дадоха среща 250 театрали.Оценката е на Бина Харалампиева, Ириней Константинов, д-р Светла Бенева, Теодора Лазарова и Димитър Димитров.Журито присъди две награди за спектакъла „Турболенции“ по Камен Донев на пловдивския театър „Н.О.Масалитинов“ – за режисура на Стайко Мурджев и за женска роля на Елена Атанасова.Мариус Куркински пъкq заслужи приза за най-добра мъжка роля за играта му в „Черното пиле“ на ПК Ажур Пико – София. Моноспектакълът даде старт на театралния маратон на 11 май, а билетите се изчерпаха много по-рано.Георги Славков получи наградата за сценография за „Вампир“ от Антон Страшимиров, поставен от ДТ „Никола Вапцаров“ – Благоевград. Наградата за музика беше присъдена на Милчо Левиев, Антони Дончев, Румен Тосков за спектакъла „Тъгопоглъщач“ по Дафина Георгиева – Роня на Театър 199 – София.Наградата за чуждестранен спектакъл получи Държавен Академичен театър „Л.Н.Толстой“–Липецк, Русия, за спектакъла „Оркестър Титаник“ от Христо Бойчев.Тетралният фестивал има и раздел „Авторски прочит“, в който се състезаваха три пиеси, но журито беше критично и не даде награда. Присъдено е поощрение за пиесата „Потребителят“ от Михаил Казаков.", "date": "2017.05.17", "title": " „Турбуленции“ на пловдивския театър с 2 награди от фестивала в Шумен"}
{"url": "https://trud.bg/%d0%bf%d1%80%d0%be%d0%b5%d0%ba%d1%82-%d0%b7%d0%b0-%d0%b1%d0%bb%d0%b8%d0%b7%d0%be-15-%d0%bc%d0%bb%d0%bd-%d0%b5%d0%b2%d1%80%d0%be-%d1%81%d1%82%d0%b0%d1%80%d1%82%d0%b8%d1%80%d0%b0-%d0%b2-%d1%81%d0%b2/", "text": "Проект по Програмата за трансгранично сътрудничество Interrеg V-А Romania-Bulgaria 2014-2020 година стартира в Свищов. Проектът в сферата на здравеопазването е разработен съвместно с румънския град Зимнич и е на стойност 1 475 894, 96 евро, като по-голямата част от средствата ще бъдат усвоени от община Свищов.С реализирането на проекта „Вашето здраве има значение! – Модернизация на болниците в Зимнич и Свищов“, МБАЛ Димитър Павлович – гр. Свищов ще се сдобие с високотехнологична апаратура. По проекта е заложено доставянето на компютърен томограф и реаномобил от най-ново поколение.С новата техника ще се постигне осъществяване на комплексна и висококачествена диагностика, което е изключително важно за ефективността на свищовското лечебно заведение. Общата сума, която ще се усвои община Свищов е в размер на 763.231.29 евро, от които 2% са собствен принос.Освен модерната апаратура, в проекта са заложени средства за ремонт и реконструкция на помещението, в което ще бъде инсталиран томографа, обмяна на опит и други свързани с проекта дейности. Реализирането на проекта ще допринесе за постигане на по-голяма ефективност при оказване на спешна медицинска помощ и ще гарантира равен достъп и високо качество на болничната медицинска помощ.Здравните заведения от двете страни на река Дунав ще подобрят своя облик със съвременна технологична апаратура, която ще задоволи изискванията на своите пациенти. Благодарение на новите придобивки ще се повиши конкурентноспособността и свързаното с това насърчаване на заетостта и създаване на добавена стойност в здравните заведения на двата града.Договорът по проекта беше официално подписан на 12 април 2017 г., продължителността му е 24 месеца, с краен срок за изпълнение 11 април 2019 г.", "date": "2017.05.17", "title": " Проект за близо 1,5 млн. евро стартира в Свищов и Зимнич"}
{"url": "https://trud.bg/%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%be%d1%82%d0%ba%d1%80%d0%b0%d0%b4%d0%bd%d0%b0%d0%bb-%d1%81%d1%82%d1%8a%d0%bb%d0%b1-%d0%be%d1%82%d0%b8%d0%b2%d0%b0-%d0%b7%d0%b0%d0%b4/", "text": "Съдът одобри постигнатото с Районна прокуратура – Севлиево споразумение, с което 25-годишен рецидивист е осъден на шест месеца лишаване от свобода при строг режим за извършена кражба на метален стълб, собственост на общината.Асен П. се признал за виновен в това, че на 15.09.2016 г. в гр.Севлиево, на ул. “Великотърновско шосе”, при условията на опасен рецидив, чрез използване на техническо средство – каруца, отнел шестметров метален стълб, оставен в тревната площ до тротоара.Имуществото е на стойност 48 лв. и е собственост на Община Севлиево. Щетите в резултат на извършеното деяние са възстановени на общината.Споразумението има последици на влязла в сила присъда.", "date": "2017.05.17", "title": " Рецидивист, откраднал стълб, отива зад решетките за 6 месеца"}
{"url": "https://trud.bg/%d0%bf%d0%b8%d1%81%d0%b0%d1%82%d0%b5%d0%bb%d0%b8-%d0%b8-%d0%b2%d0%bb%d0%be%d0%b3%d1%8a%d1%80%d0%b8-%d1%89%d1%83%d1%80%d0%bc%d1%83%d0%b2%d0%b0%d1%82-%d1%83%d1%87%d0%b8%d0%bb%d0%b8%d1%89%d0%b0%d1%82/", "text": "Варна посреща с уникални литературни празници Международния ден на детето. Този път писатели и влогъри с книги и идеи ще щурмуват училищата край морето.В клас ще влязат и автори на илюстрации, графити-артисти, както и анимационни, и приказни герои. Варна не е културна периферия, ще стане новият литературен пристан на България, обяви известният белетрист и драматург Захари Карабашлиев, инициатор на „Варна Лит 2017“.Идеята се осъществява от община Варна и се вписва в събитията на Европейска младежка столица. В литературния десант от 31 май до 3 юни ще се включат над 25 от най-добрите наши и чужди съвременни автори. Сред тях са Георги Господинов, Теодора Димова, Илиян Любомиров, Константин Трендафилов, Юлия Спиридонова, Неделчо Богданов и Ал Торо, Димитър Петров-създателят на проект „Златната ябълка“, влогърите Емил Конрад, Стан, варненските творци Елена Владова и Нуша Роянова и др.Световноизвестните писатели Сали Грийн, автор на поредицата „Полулош” (Великобритания) и Стефан Пастис, автор на хитовата поредица за деца „Тими Провала” (САЩ) са специални гости на Варна Лит 2017.Освен четене и дискусия в клас с живите автори на любими книги, учениците ще излязат от школата и от Фейсбук, за да участват в ателиетата на Регионална библиотека „Пенчо Славейков“, партньор в проекта. Думите свързват всички изкуства и за това ще има танци, хорови изпълнения, дори съвместни участия на герои от приказките заедно с рок музиканти, каза още Захари Карабашлиев.Идеята е началото с празниците, посветени на четенето, да се превърнат в ежегоден литературен фестивал.", "date": "2017.05.17", "title": " Писатели и влогъри щурмуват училищата край морето\t\t\t"}
{"url": "https://trud.bg/38-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b4%d1%8a%d0%bb%d0%b3%d0%be%d0%b2%d0%b5-%d1%81%d0%b0-%d0%bd%d0%b0%d1%82%d1%80%d1%83%d0%bf%d0%b0%d0%bb%d0%b8-%d0%b7%d0%b0-%d1%82%d1%80%d0%b8-%d0%b3/", "text": "Дългове за над 3 млн. 800 хиляди лева са натрупали граждани и фирми към „В и К“ – Сливен до момента, въпреки активната работа в последната година на новосъздадения КОЛ-център на дружеството, който постига месечна събираемост от 115 процента. Това е счетоводната рекапитулация на задълженията от последните 3 години, съобщиха от дружеството.Сред първенците по борчове е сливенското село Младово, в което на едно домакинство се падат по 7-8 хиляди лева неплатена вода. В село Крушаре водният дълг е за над 253 хиляди лева, Жельо войвода има 102 хиляди лева общи задължения, Селиминово – 177 хиляди, Самуилово – 124 хиляди лева. Неплатените задължения за вода на сливенските села са за над 1 млн. 850 хиляди лева.Със старите дългове от много години насам, абонатите в град Сливен дължат на „В и К“ над 5 млн. 550 хиляди лева. Квартал “Речица“ отделно дължи на водния оператор над 400 хиляди лева за вода.Събираемост най-малко 75-85 процента изисква държавата от водните дружества, които изразходват много средства за електроенергия в селските райони, където се доставя вода предимно от помпените станции на Тунджа, заяви управителят на „В и К“ – Сливен инж. Севдалин Рашев. Към длъжниците „В и К“ – Сливен предприема мерки за събиране на вземанията, които започват с предизвестие за издължаване, предложение за разсрочено или друг вид плащане и крайна мярка – спиране на водоснабдяването в имота на некоректния абонат.„В и К“ – Сливен работи активно за подобряване организацията на събираемостта в кв. „Надежда“, където недоборите възлизат на над 1,5 млн.лева. Там дружеството започна повторно поставяне на водомери, на мястото на изпочупените от потребителите нови измервателни уреди, доставени от общината. В момента водомерното стопанство на ромската махала има 400 водомера, в близко време предстои да бъдат поставени още толкова.", "date": "2017.05.17", "title": " 3,8 млн. лева дългове са натрупали за три години домакинства и фирми към „ВиК“ в Сливен"}
{"url": "https://trud.bg/%d1%83%d1%80%d0%be%d0%bb%d0%be%d0%b7%d0%b8-%d0%be%d1%82-%d1%83%d0%bc%d0%b1%d0%b0%d0%bb-%d0%b1%d1%83%d1%80%d0%b3%d0%b0%d1%81-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0%d1%82-%d0%bc/", "text": "Лекарите в едно от най-високотехнологичните отделения в областта подемат мащабна профилактична кампания. Тя ще се проведе през юни 2017г., като всяка седмица на месеца е отредена за превенция на различно урологично заболяване. Прегледите ще се извършват от началника на Отделението по урология д-р Николай Миринчев и д-р Злата Чолакова. Те ще стават след предварително записване на час на тел.: 0879 357758 (от 14ч. до 15ч. в делнични дни).„При обаждането си пациентите ще бъдат консултирани от наш лекар. Те ще могат да опишат какъв точно е здравословният им проблем и според това да научат какви изследвания е препоръчително да носят със себе си”, обяснява д-р Николай Миринчев.Прегледите са безплатни и ще се извършват от понеделник до четвъртък между 13:00 – 14:00ч. в Медицински център „Св. Николай Чудотворец”, който се намира до Спешното отделение на УМБАЛ Бургас.Здравният календар на кампанията включва скрининг на :– Простатен карцином – 5-ти до 8-ми юни;– Бъбречно-каменна болест (уролитиаза) – 12-ти до 15-ти юни;– Доброкачествена хиперплазия на простата – 19-ти – 22-ри юни;– Инконтиненция на урина (изпускане на урина) при жени – 26-ти – 29-ти юни.„Целта на кампанията е да насърчим профилактиката на урологичните заболявания, които засягат най-много хора”, допълва д-р Миринчев. Отделението, което той завежда, разполага с високотехнологична апаратура за лечение на тези състояния. В УМБАЛ Бургас е внедрен най-модерният апарат за ехографско трансректално изследване на простатa – трансректален трансдюсер. При необходимост през него чрез специален “пистолет” по най-съвременен метод се извършва биопсия на простатната жлеза.„Подготвяме се да се превърнем в Център по уролитиаза. Към момента разполагаме с уретероскоп, към който има ултразвуков интракорпорален литотриптер, с чиято помощ се разбиват камъните в уретера и бъбрека. Разполагаме и с екстракорпорален литотриптер, чрез който камъните се разбиват още по-щадящо за пациента – неинвазивно, през кожата, с помощта на ултразвукови вълни”, допълва д-р Миринчев. Отделението по урология разполага и с биполярен резектоскоп, който се използва при операции на хиперплазия на простатната жлеза.Понеже часовете за профилактичните прегледи са ограничени, е желателно пациентите, които имат интерес, да се запишат възможно по-скоро.", "date": "2017.05.17", "title": " Уролози от УМБАЛ Бургас организират мащабна профилактична кампания"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d0%b8%d1%85%d0%b0-%d0%ba%d1%83%d1%87%d0%b5%d1%82%d0%b0%d1%82%d0%b0-%d0%bd%d0%b0-%d0%bf%d0%bb%d0%b0%d0%b6%d0%b0-%d0%b2-%d0%bd%d0%b5%d1%81%d0%b5%d0%b1%d1%8a%d1%80/", "text": "Кучетата на Южния плаж в Несебър са забранени. Стопаните им нямат право да ги разхождат по ивицата. Това обяви фирмата- наемател.Ограниченията вече са в сила, тъй като сезонът започва.  По цялото протежение на плажа ще бъдат поставени предупредителни табели, които ще информират за забраната, а служители на фирмата ще бдят дали се спазва тя.Ограничителните мерки се налагат заради безопасността на плажуващите, както и заради строгите хигиенни изисквания на контролните органи във връзка с чистотата на плажа.", "date": "2017.05.17", "title": " Забраниха кучетата на плажа в Несебър"}
{"url": "https://trud.bg/%d0%b7%d0%b0%d0%ba%d1%80%d0%b8%d0%b2%d0%b0%d1%82-%d0%b4%d0%b2%d0%b5-%d1%81%d0%b5%d0%bb%d1%81%d0%ba%d0%b8-%d1%83%d1%87%d0%b8%d0%bb%d0%b8%d1%89%d0%b0-%d0%b2-%d1%82%d1%8a%d1%80%d0%b3%d0%be%d0%b2%d0%b8/", "text": "Оптимизиране на общинската училищна мрежа, със затваряне на две основни селски училища и насочването на децата към средищни, предлага кметската администрация в Търговище. На практика двете училища се самозакриват, тъй като учениците в тях са много под минимума за провеждане на занятия и делегираните бюджети въобще не могат да поемат издръжката им.В средищното в Буйново, където учат деца от три села, се очаква да има 53 ученика от 1 до 7 клас включително. В това в Руец пък би трябвало да влязат само 38 ученика.При стандарт за 1 ученик от 1611 лв., издръжката на едно дете там е 2800 – 3000 лв. За дофинансирането на двете учебни заведения трябва да се осигурят над 213 000 лв. от общината и бюджетите на големите училища в града.По тази причина се внася предложение в Общинския съвет за закриването на училищата в двете села и насочване на децата към други по-големи, които са в най-близките населени места.Предвижда се общината да кандидатства за средства за ремонти и оборудване на приемащите учебни заведения в общ размер на 270 000 лв.От местната администрация припомниха, че последната оптимизация на училищната мрежа е била през 2008 г. Оттогава досега децата са намалели с близо 1200. Всяка година вече са с по над 200 по-малко, спрямо предходната.Ниската раждаемост и засилената миграция са причините за намаляването и затварянето на класните стаи. Особено проблемни били последните 3 години. Като пример посочиха, че в Руец например преди 3 години в училището е имало 100 деца. Сега се очаква да са 38, но вероятно не биха стигнали и толкова.", "date": "2017.05.17", "title": " Закриват две селски училища в Търговищко, няма деца\t\t\t"}
{"url": "https://trud.bg/%d0%bc%d0%bd%d0%be%d0%b6%d0%b0%d1%82-%d1%81%d0%b5-%d0%b4%d0%b5%d0%bb%d0%b0%d1%82%d0%b0-%d0%b7%d0%b0-%d1%82%d0%b5%d0%b6%d0%ba%d0%b8-%d0%bf%d1%80%d0%b5%d1%81%d1%82%d1%8a%d0%bf%d0%bb%d0%b5%d0%bd%d0%b8/", "text": "С 30 на сто се е увеличил броят на делата за тежки престъпления срещу личността, данъчни измами и пране на пари за последните 3 г. Това съобщи Янко Янков, председател на Наказателното отделение в Апелативния съд във Варна при представянето на отчета на институцията за 2016 г.Магистратите са гледали 29 процеса за убийства. Най-много случаи за укриване на ДДС от 6-те области в апелативния район са постъпили от Варна, а от Разград и Силистра – за фиктивни сделки и недекларирани приходи.Увеличават се и делата по Закона за отговорността на държавата. Завеждат ги най-често хора, обвинени от прокуратурата и после оправдани, като почти винаги процесите се решават в полза на ищеца, посочи председателят на Гражданското отделение на АС Милен Славов. Той отчете, че миналата година   са гледани 21 дела за отнемане на имущество, добито по престъпен начин, повечето от които са били уважени.Общият брой на делата, постъпили за разглеждане от 24-мата магистрати миналата година е бил 2179. За периода са били приключени 1936 процеса. 89% са били свършени в 3-месечен срок, а близо 80 на сто от решенията на варненските магистрати са потвърдени от върховната инстанция, обобщи председателят на съда Ванухи Аракелян.", "date": "2017.05.17", "title": " Множат се делата за тежки престъпления и  данъчни измами"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%80%d0%b5%d1%88%d0%b8-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2%d0%b5%d1%82-%d0%bd%d0%b0-17/", "text": "Правителството одобри актуализирана Национална стратегия за развитие на научните изследвания до 2030 г. и предлага на Народното събрание да я приеме. Проектът е подготвен от Министерството на образованието и науката съвместно с експерти от Българската академия на науките и висши училища.Стратегията предвижда държавното финансиране за научноизследователска дейност да се повиши тройно до 2022 г. – до 0,7% от БВП, а през 2025 г. да достигне 1 процент. Идеята е нарастването на публичните средства да окаже ускоряващ ефект върху частното финансиране, което да се увеличи до 1,5% през 2020 г. и 2% от БВП през 2025 г.Анализът на сегашното състояние в областта на научните изследвания в страната показва устойчиво изоставане на България в научното развитие, което води до изоставане в областта на иновациите и високотехнологичната индустрия, а оттам – и в приходите и качеството на живот. Според най-значимата научна база данни – Web of Science (WoS), през последните десетилетия България губи позиции по отношение на броя на международно видимите научни резултати. През 2016 г. страната ни заема 59 място след страни като Виетнам, Алжир и Нигерия.Основната цел на обновената стратегия е България да стане регионален център за авангардни научни изследвания и развитие на нови технологии, както и да се възстанови международният научен авторитет на страната.Документът предвижда три етапа на развитие. До 2022 г. българската наука трябва да се модернизира. До 2026 г. системата трябва да се доближи до средното европейско равнище. До 2030 г. научните изследвания в България трябва да достигнат световно ниво. За постигане на тези цели в проекта за стратегия са формулирани конкретни дейности, индикатори за оценка на резултатите и механизми за контрол.Стратегията предвижда откриване на Изпълнителна агенция за наука към МОН, която ще управлява и подкрепя изследванията в научните организации и висшите училища в България. Тя ще прави и мониторинг на научноизследователските дейности.В структурата на агенцията ще бъде включен Фонд „Научни изследвания“. Целта е да бъде продължено проектното финансиране на научните разработки. В същото време дейността на агенцията ще се разшири към създаване на различни програми – за финансиране на кариерното развитие на учените, за приложни изследвания, за развитие на научните центрове, за международно сътрудничество, както и към разработване на специализирани и секторни програми за научни изследвания.Към Изпълнителната агенция за наука ще работят звена за подкрепа на участието на български колективи в европейски програми и за координиране на дейността на основните научни центрове и инфраструктура. Тя ще взаимодейства с Националния иновационен фонд към Министерството на икономиката и със специализирани дирекции за наука и иновации в други министерства.С помощта на новата структура висшите училища и научните организации ще създадат критерии за атестиране на своите учени. Онези, които получат повече от една незадоволителна оценка, няма да може да заемат академична длъжност. Атестирането на учените ще влияе и върху формирането на заплатите им. Предвижда се основното възнаграждение да е фиксирано за отделните научни длъжности, докторанти и постдокторанти и да се покрива от държавната субсидия на научната организация или висше училище.Размерът на заплатите ще се определя спрямо средната работна заплата в страната за предходната година. Ще има и допълнителни стимули, обвързани с конкретни научни резултати. За младите учени без научни резултати ще има различен механизъм за допълнително възнаграждение. Те ще могат да участват в специално създадени за тях проекти към Фонд „Научни изследвания“. Ще бъде променена процедурата за конкурси за главен асистент. Младите учени ще могат да кандидатстват за тази позиция с дисертационен труд, без конкурсен изпит. Тяхното кариерно развитие ще бъде обвързано с резултатите от научната им дейност.Обновената стратегия предлага още в цялата страна да се създадат научно-иновационни комплекси, като за целта бъдат привлечени и партньори от бизнеса. Активно участие в развитието на комплексите трябва да имат общинските и областните управи и партньори от чужбина. Тези структури ще бъдат финансирани чрез различни източници, включително и от структурните фондове на ЕС.Националната стратегия за развитие на научните изследвания 2017-2030 г. е едно от необходимите условия за постигане на целите, залегнали в Споразумението за партньорство на Република България с ЕК през програмния период 2014-2020 г. и в Иновационната стратегия за интелигентна специализация 2014-2020 г.Стратегията цели да се подпомогне науката в България за превръщането й във фактор за развитието на икономика, базирана на знанието и иновационните дейности, като целевата група, към която е насочена, са университетите и научните организации в България. Стимулирането на развитието на авангардни научни изследвания и на нови технологии ще бъде фактор за задържането на млади таланти в България, за засилване на интеграцията на българската наука в обществото, за издигане на международния авторитет на страната в областта на науката и като краен резултат – постигане на икономически растеж и значително повишаване на качеството на живот.Правителството одобри промени в надзорните съвети на Националния осигурителен институт и на Националната здравноосигурителна каса, които са резултат от новия състав на Министерския съвет.По закон надзорът на НОИ се състои от по един представител на всяка от национално представителните организации на работодателите и синдикатите и равен на тях брой членове, определени от правителството, един от които задължително е заместник-изпълнителен директор на Националната агенция за приходите.За нови членове на Надзорния съвет на НОИ са определени министърът на труда и социалната политика Бисер Петков, заместник-министърът на здравеопазването Мирослав Ненков и заместник-министърът на икономиката Лъчезар Борисов. От състава на Надзорния съвет са освободени Гълъб Донев, Галин Каменов и Владимир Туджаров.За председател на Надзорния съвет на Националната здравноосигурителна каса е определен Кирил Ананиев – заместник-министър на финансите. Освен изпълнителния директор на Националната агенция за приходите Галя Димитрова, в състава на Надзорния съвет се включват Николина Сотирова от Министерството на здравеопазването и Лъчезар Борисов – заместник-министър на икономиката. Представителят на МЗ е юрист, останалите членове на Надзорния съвет от държавната квота са финансисти и икономисти. Така ще се постигне по-добра координация и съгласуваност в действията и отговорностите на представителите на държавата в ръководството на НЗОК и ще се подобри ефективността на изпълнение на функциите на институцията.Министерският съвет прие Отчет за дейността на Агенцията за държавна финансова инспекция за 2016 година.Извършените през 2016 г. финансови инспекции и проверки по реда на Закона за обществените поръчки са 664. Констатирани са причинени вреди на организации и лица в размер на 8 411 214 лв., от които по време на инспекциите са предотвратени и възстановени 1 094 178 лева. Контролната дейност на агенцията допринася както за своевременно отстраняване на причинени вреди, така и до реално възстановяване на средства и недопускане на незаконосъобразно разходване на публичен ресурс. За установените вреди са съставени 28 акта за начет срещу 24 длъжностни лица и са направени предложения за търсене на отговорност по Кодекса на труда или по общия исков ред.Финансовите инспектори са установили 286 случая на възложени обществени поръчки за 58 802 734 лв., при които не са проведени съответните законови процедури или не са събрани оферти чрез публикуване на покани за избор на изпълнител на обществената поръчка при наличие на всички основания за това. Тези случаи представляват най-тежкото нарушение в областта на обществените поръчки.През 2016 година са проверени 2016 обществени поръчки на стойност 843 150 220 лева.Установени са нарушения при 782 поръчки или при 39% от общия им брой. При 341 поръчки, или при 17% от общо проверените, са установени нарушения, които водят до неспазване на принципите на ЗОП за публичност и прозрачност, свободна и лоялна конкуренция, равнопоставеност и недопускане на дискриминация. При 30 обществени поръчки е установено, че възложителите са поставили условия, които дават предимство или необосновано ограничават участието на кандидатите в процедурите. При 15 случая са сключени анекси към договори за обществени поръчки, с които са изменяни цени, срокове за изпълнение и др., без да са били налице законови основания за това и др. При 441 или при 22% от проверените обществени поръчки са констатирани нарушения, които имат процедурен характер – неспазване на срокове, неизпращане на информация за публикуване, пропуски при определяне, внасяне и освобождаване на гаранции за участие и за изпълнение на поръчки и други.Установени са нарушения на бюджетната и финансова дисциплина за 17 404 445 лв., за които органите на АДФИ ангажират административнонаказателна отговорност, в т. ч. нарушения на Закона за счетоводството, на нормативни актове, уреждащи бюджетната, финансово-стопанската или отчетната дейност, извършени разходи, без да има одобрени средства по бюджетите, нецелево разходване на предоставени от държавния бюджет средства за капиталови разходи и други.През отчетния период са съставени 646 акта за установяване на административни нарушения, в т. ч. 486 на физически и 160 на юридически лица. По образуваните административнонаказателни производства са издадени 268 наказателни постановления, с които са наложени глоби и имуществени санкции в размер на 258 480 лева.На органите на прокуратурата са изпратени 101 доклада от извършени финансови инспекции и проверки.Министерският съвет прие доклад за изпълнението към 30 април на Плана за действие за 2017 г. с мерките, произтичащи от членството на България в Европейския съюз.Общо 112 мерки са със срок на изпълнение до края на месец април, като от тях са изпълнени 67 мерки. Неизпълннието е 40,2% при 44,2% в края на месец март. Относително високият процент неизпълнение се дължи и на забавяне на разработването и приемането на законопроекти от Народното събрание.От неизпълнените мерки 19 са свързани със стартирали процедури за нарушения по чл. 258 от Договора за функционирането на Европейския съюз.Към доклада са приложени директивите на ЕС в областта на Вътрешния пазар (Single Market Scoreboard) с изтекъл срок за транспониране до 30 ноември 2016 г. – шест директиви, които ще бъдат част от дефицита на България при въвеждането на директивите в рамките на предстоящото издание на таблото през месец май 2017 г., както и такива, чиито срок е до края на месец май 2017 г. – 10 директиви, (общо дефицит от 1,7%).При отчитането на изпълнението на Плана за действие към 30.04.2017 г., независимо от постигнатото намаление на процента неизпълнени мерки, се запазва тенденцията за забавяне на работата по изготвяне и приемане в срок на националните актове, с които се въвеждат директиви на ЕС. Това, от своя страна, представлява реална заплаха от завеждане на дела и осъждане на България от Съда на ЕС да заплати значителни финансови санкции.Правителството разреши пребиваването в териториалното море и изключителната икономическа зона на България на научно-изследователския кораб „Mare Nigrum“, плаващ под знамето на Румъния, в периода 19-25 май 2017 г.Решението е във връзка с провеждането на съвместна океанографска експедиция, свързана с прегледа и актуализацията на интегрираните национални програми на България и Румъния и регионалните програми за мониторинг на Черно море.Провеждането на експедицията е продиктувано от необходимостта двете страни, като държави-членки на ЕС, да хармонизират стратегиите, методологиите и параметрите на вземането на проби и анализ, така че да може да се прилага единен подход за оценка на екологичното състоянието на морската околна среда, съответстваща на европейските инициативи (Морска стратегия и Рамкова директива за водите).Министерският съвет одобри проект на меморандум за разбирателство между правителството на България и Европейската банка за възстановяване и развитие относно подкрепа за изпълнение на проекти, финансирани чрез европейските структурни и инвестиционни фондове за периода 2014-2020 година.Меморандумът дава възможност да бъдат сключвани двустранни споразумения за техническа помощ от управляващи органи и бенефициенти по програмите, съфинансирани от ЕСИФ в сферите: подобряване на конкурентоспособността, комерсиализация на общинските услуги, водна реформа, реформа на енергийния сектор и енергийна сигурност, финансови инструменти.Документът е следствие от успешното и устойчиво сътрудничество между правителството на България и международните финансови институции при изпълнението на проекти, финансирани със средствата от Кохезионната политика на ЕС по време на първия за страната програмен период 2007-2013 г.Меморандумът влиза в сила след неговото подписване и без последващо утвърждаване. Упълномощен за подписването му е заместник министър-председателят Томислав Дончев.Правителството одобри позициите на страната за предстоящи заседания на Съвета на ЕС. На 22 май в Брюксел ще се проведе специалното заседание на Съвет „Общи въпроси“ (чл. 50). Този формат на Съвета е в състав от министри на 27-те държави-членки на ЕС, който разглежда въпросите, свързани с оттеглянето на Обединеното кралство от Съюза. На заседанието си Съветът ще предостави на ЕК мандат за започване на преговори с Обединеното кралство от името на ЕС.Основният елемент от мандата са приложените към него преговорни директиви с подробно описание на подхода, който ЕК ще следва. Това е последната формална стъпка преди ефективното начало на преговорите по споразумението за оттегляне на Обединеното кралство, които се очаква да започнат веднага след предсрочните парламентарни избори в страната на 8 юни 2017 г.България ще подкрепи решението за предоставяне на мандат на ЕК за започване на преговорите. Страната ни счита, че предложеният в преговорните директиви подход съответства на интересите и приоритетите на България, дефинирани в резултат на предварителните секторни оценки за въздействието, което би имало за нашата страна оттеглянето на Обединеното кралство от ЕС. Защитата на придобитите права на всички категории граждани и техните семейства в обема, гарантиран от европейското законодателство, е основен приоритет на българската страна. България ще настоява за недискриминационни и ефективно приложими механизми за защита на тези права, включително правото на постоянно пребиваване, на здравно и пенсионно осигуряване, правата на дългосрочно и постоянно пребиваващите в Обединеното кралство, както и на студентите да продължат образованието си без промяна на условията.България ще подкрепи и подхода, предложен от ЕК по отношение на бюджетните въпроси. Придържането към този подход съответства на националния интерес, тъй като би способствало за минимизирането на негативните ефекти върху бюджета на ЕС и не би довело до промени във вноските на държавите-членки в съюзния бюджет. На 22 и 23 май в Брюксел ще се проведе и редовното заседание на Съвета по образование, младеж, култура и спорт на ЕС.Съветът във формат министри, отговорни за младежта, ще приеме заключения относно ролята на работата с младежта за подпомагане на развитието на основни житейски умения у младите хора, които улесняват успешния им преход към зрелостта, активното гражданство и професионалния живот, както и заключения относно стратегическите перспективи за европейското сътрудничество по въпросите на младежта след 2018 г. На заседанието в частта за образование Съветът ще представи доклад за напредъка относно предложение за решение на Европейския парламент и на Съвета за предоставяне на по-добри условия в областта на уменията и квалификациите („Европас“) и ще приеме предложение за препоръка относно Европейската квалификационна рамка за обучение през целия живот.Съветът на министрите, отговорни за аудиовизуалната политика и културата, ще постигне общ подход по предложението за изменение на Директива 2010/13/ЕС за координирането на някои разпоредби, установени в закони, подзаконови и административни актове на държавите членки, отнасящи се до предоставянето на аудиовизуални медийни услуги с оглед на променящата се ситуация на пазара и ще приеме заключения относно стратегически подход на ЕС към международните културни отношения. Министрите на спорта ще приемат заключения относно спорта като платформа за социално приобщаване чрез доброволческа дейност и резолюция за работния план на Европейския съюз за спорта (1 юли 2017 г. – 31 декември 2020 г.).Министерският съвет одобри българската позиция и за заседанието на Съвета на ЕС по икономически и финансови въпроси (ЕКОФИН), което ще се проведе на 23 май. Министрите на финансите ще проведат ориентационен дебат по темите за обща основа за облагане с корпоративен данък и пречките пред движението на капитали в Европейския съюз. ЕКОФИН ще проведе дискусия за постигането на общ подход по предложението за директива относно механизми за разрешаване на спорове във връзка с двойното данъчно облагане в ЕС. Очаква се да бъдат приети заключения на Съвета относно процедурата при макроикономически дисбаланси и задълбочените прегледи по страни съгласно графика на Европейския семестър за 2017 г.На 18 май в Брюксел е заседанието на Съвета „Правосъдие и вътрешни работи”. Одобрените български позиции за него се отнасят до ефективното прилагане на принципите на отговорност и солидарност и до борбата с тежката и организираната престъпност.Министрите на вътрешните работи ще приемат Заключения по извеждане на приоритетите на ЕС в борбата с тежката и организираната престъпност в периода 2018-2021 година.Правителството одобри българската позиция за неформалното заседание на министрите по енергетика на Европейския съюз, което ще се проведе на 18 май в Малта. В първата работна сесия ще бъде разгледано актуалното състояние на дискусиите по ключовите аспекти от законодателните предложения по енергийна ефективност, част от законодателния пакет на ЕК „Чиста енергия за всички европейци“. Ще бъдат обсъдени и предизвикателствата пред островните държави в прехода им към чиста енергия.Неформално заседание в периода 21-23 май ще проведе и Съветът по земеделие и рибарство. Предвидената за обсъждане тема е свързана с предизвикателствата пред селското стопанство, породени от промените в климата и водните ресурси в ЕС. От министрите се очаква да изразят мнение за възможните политически инициативи на ниво ЕС за увеличаване на усилията за насърчаване на повишената устойчивост в селското стопанство, включително ролята на научните изследвания и иновациите.Одобрени бяха и резултатите от проведеното на 25 април заседание на Съвета на ЕС по общи въпроси, формат Кохезионна политика. На него беше решено да продължат и в новия програмен период усилията за опростяване на правилата за управление на фондовете.България подчерта, че Кохезионната политика не е механичен сбор от фондове, а преди всичко обща европейска политика за дългосрочни инвестиции в растеж, заетост и балансирано териториално развитие на ЕС. Одобрени бяха и заключенията по доклад на ЕК за изпълнението на макрорегионалните стратегии на ЕС, сред които е и Стратегията за развитие на Дунавския регион.След проведен конкурс правителството определи „Фаст-Ком“ ЕООД за концесионер на морския плаж „Поморие-централен“.Договорът за концесия е за 20 години, като за този срок са предвидени инвестиции в размер на 35 000 лв. Средствата са за организация на целогодишно санитарно-хигиенно поддържане на морския плаж и стратегия за развитие и популяризация, включително спортно-развлекателна и друга дейност. Цената за ползване на чадър и шезлонг е от по 3,60 лв. в платената зона на плажа.Размерът на концесионното плащане за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане.Правителството одобри допълнителни трансфери в размер на 11 807 623 лева по бюджетите на общини. Средствата са предвидени в бюджета на Министерството на образованието и науката за възстановяване на транспортни разходи или на разходи за наем на педагогическите специалисти в детските градини и училищата за 2017 г.В съответствие с влезлите в сила нормативни промени, от началото на годината държавата покрива транспортните разходи на пътуващите учители, които преподават в селища с до 30 000 жители, а не с до 5000 души, както бе първоначално. По този начин са обхванати 90% от педагозите, които преподават извън населеното място, в което живеят, или над 14 600 от общо 16 500 пътуващи учители.Съгласно изготвената от кметовете на общини информация, с отпуснатите средства ще бъдат възстановени 11 774 611 лв. за транспорт и 33 012 лв. за наем за жилище на педагогическите специалисти за 2017 г.Правителството одобри Конвергентната програма на Република България за периода 2017-2020 година. Програмата очертава прилаганите ключови политики за поддържане на макроикономическата, финансовата и фискална стабилност на страната. В нея са отразени приоритетите на правителството за придържане към бюджетна политика, осигуряваща дългосрочна устойчивост на публичните финанси и ефективно насочване на публичните разходи към ускоряващи икономическия растеж дейности.Фискалните цели в средносрочен план остават насочени към запазване на устойчивата бюджетна рамка в контекста на ангажиментите на страната по линия на Пакта за стабилност и растеж.Важен аспект от стратегическите политики са повишаване на производителността и конкурентоспособността на икономиката за постигане на балансиран растеж, устойчива конвергенция и подобряване на благосъстоянието в дългосрочен план. Като приоритети са определени подобряването на ефективността и ефикасността на администрацията и на качеството на предоставяните публични услуги. В програмата са представени мерки, насочени към повишаване на събираемостта на данъците и борбата със сенчестата икономика и недекларирания труд.Правителството прие и актуализацията на Националната програма за реформи (НПР) на Република България за 2017 г. Тя е подготвена в изпълнение на Стратегия „Европа 2020“ и в рамките на засиленото наблюдение на икономическите политики в ЕС.Програмата е изготвена в съответствие със заключенията на Европейския съвет по Годишния обзор на растежа за 2017 г. и акцентира върху изпълнението на мерките в отговор на специфичните препоръки на Съвета от 12 юли 2016 г. Заложените в нея мерки адресират установените предизвикателства в задълбочения преглед за България по процедурата по макроикономически дисбаланси, в изпълнение на Регламент 1176/2011. В документа е представено и изпълнението на мерки за напредъка при изпълнение на националните цели по Стратегия „Европа 2020“, както и комплекс от мерки в области на политики, допринасящи за повишаване на конкурентоспособността на икономиката.Актуализацията на НПР за 2017 г. е разработена в съответствие с приоритетите за управление (2017-2021 г.) на правителството, с Конвергентната програма на Република България (2017-2020 г.) и със средносрочната бюджетна прогноза за периода 2018-2020 година.Вицепремиерът по обществения ред и сигурността и министър на отбраната Красимир Каракачанов е определен за председател на Националната комисия за борба с трафика на хора и на Централната комисия за борба срещу противообществените прояви на малолетните и непълнолетните.Националната комисия организира и координира взаимодействието между отделните ведомства и организации по прилагането на Закона за борба с трафика на хора, ръководи прилагането на националната политика и стратегия в областта на противодействието на това престъпление, ежегодно разработва и представя за утвърждаване от Министерския съвет национална програма за предотвратяване и противодействие на трафика на хора и закрила на жертвите му.Задачите на Централната комисия са да разработва и да предлага на Министерския съвет, на министерствата, на други ведомства и на юридически лица с нестопанска цел програми и дейности за предотвратяване и ограничаване на криминогенните фактори сред малолетните и непълнолетните.Тя също така обобщава съответните статистически данни, ръководи и контролира местните комисии, координира дейността на държавните органи и юридическите лица с нестопанска цел във връзка с борбата срещу противообществените прояви на малолетните и непълнолетните и др.Правителството одобри позицията на страната ни по дело С-97/17, Европейска комисия срещу Република България, образувано пред Съда на Европейския съюз по предявена от ЕК искова молба.Искането на Комисията към Съда на ЕС е да установи, че България не е изпълнила задължение по Директива 2009/147/ЕО за опазването на дивите птици. Основното твърдение на ЕК е, че страната ни не е класифицирала най-подходящите по брой и площ територии за опазването на видове птици съгласно Директивата, тъй като не е класифицирала Орнитологично важното място (ОВМ) „Рила” като специална защитена зона (СЗЗ) в неговата цялост.Българската страна смята за неоснователни и недоказани твърденията на ЕК, а иска – за недопустим. Комисията не е взела предвид данни за видовете птици, изпратени от България през 2014 г., които са от значение за решаването на спора, тъй като осигуряват информация за орнитологичната стойност на Рила. България настоява, че държавите членки нямат задължение да класифицират ОВМ като СЗЗ, а да класифицират като такава зона най-подходящите по брой и площ територии.Правителството определи състава на българската делегация и одобри рамкови позиции за подготовка и участие в Специалната среща на държавните и правителствените ръководители на страните-членки на НАТО. Форумът ще се проведе на 25 май в Брюксел.Министерският съвет предлага делегацията да бъде ръководена от Президента на Република България. В състава й са включени вицепремиерите Екатерина Захариева и Красимир Каракачанов, както и представители на президентската администрация и на министерствата на външните работи и на отбраната.Борбата с тероризма е сред основните приоритети на правителството на Република България. В тази връзка подкрепяме предложения подход за засилване на приноса на НАТО към усилията на международната общност в борбата с тероризма.Всички държави-членки на НАТО, в това число и България, и към момента са част от Глобалната коалиция за борба с ИДИЛ. Разширяването на приноса на Алианса в Глобалната коалиция запазва неговата досегашна роля, но изпраща силно политическо послание за единство и солидарност в противодействието на тероризма и е ярко потвърждение на силата на трансатлантическата връзка. To представлява също така значим политически сигнал за подкрепата на НАТО към държавите от региона на Близкия изток и Северна Африка, борещи се с тероризма.Правителството одобри участието, позицията и състава на българската делегация в 70-ата сесия на Световната здравна асамблея (СЗО), която ще се проведе в периода 22-31 май в Женева, Швейцария.Ръководител на българската делегация ще бъде министърът на здравеопазването проф. д-р Николай Петров. Основната тема на дискусиите тази година ще бъде изграждането на по-добри системи на здравеопазване в епохата на устойчиво развитие. Сред темите на форума са назначаването на Генерален директор на СЗО и програмният бюджет за периода 2018-2019 г., който включва увеличение на членските вноски на страните-членки.Дискусиите ще обхванат основно въпроси, свързани с глобалния план за действие по отношение на ваксините, принципи относно донорството и управлението на кръвта, кръвните съставки и други медицински продукти от човешки произход, както и Глобалната стратегия за здравето на жените, децата и подрастващите (2016-2030).Българската делегация ще даде положителна оценка на представените документи по основните въпроси от дневния ред, ще подкрепи предложените проекторезолюции и ще гласува в съответствие с общата позиция на страните от Европейския съюз.Правителството одобри промени в Наредбата за работното време, почивките и отпуските, с които се регламентират правила за съставяне на графици при сумирано изчисляване на работното време. Новите разпоредби ще влязат в сила от 1 януари 2018 г., тъй като се налагат допълнителни промени в нормативните актове на осигурителното законодателство, свързани със сумираното изчисляване на работното време.В досегашните текстове на наредбата липсваха текстове за изискванията за съставяне на графиците и за обстоятелствата, при които те се променят. Поради това към момента съществуват разнообразни практики при прилагане на сумирано отчитане на работното време, които не винаги са в съответствие с изискванията на Кодекса на труда. С одобрените промени ще се гарантира единното прилагане на нормативната уредба, както и правата на работниците и служителите, свързани с почивките и заплащането на труда при сумирано изчисляване на работното време.В наредбата се правят и изменения, които произтичат от предвиденото в законодателството от 1 юни 2017 г. разширяване на кръга на лица, имащи право да ползват отпуск поради бременност, раждане и осиновяване и отпуск при смърт или тежко заболяване на родител.С промени в Устройствения правилник на Министерството на образованието и науката ще бъдат разграничени функциите между Управляващ орган и бенефициент на средствата по Оперативна програма „Наука и образование за интелигентен растеж“ (ОП НОИР) на ниво министерство.Необходимостта от промяната е продиктувана от констатациите в одитния доклад на Европейската комисия относно управлението и контрола на оперативната програма. В него се посочва, че не е редно МОН да бъде едновременно управляващ орган и бенефициент на средствата по ОП НОИР.Съгласно промените, в рамките на компетентност на всяка дирекция в министерството, с изключение на Главна дирекция „Структурни фондове и международни образователни програми“, се добавя допълнителна функция за осъществяване на дейности по подготовка, кандидатстване, изпълнение и отчитане на проекти, които се финансират със средства от европейските структурни и инвестиционни фондове.Увеличава се броят на заместник-министрите от трима на четирима за сметка на намаляване броя на служителите на Звеното за вътрешен одит.Министерският съвет прие Стандарти за делегираните от държавата дейности с натурални и стойностни показатели през 2018 година. Стандартите са съобразени с размерите на бюджетните взаимоотношения между централния бюджет и бюджетите на общините според основните допускания за бюджетната прогноза за периода 2018-2020 година.Разчетени са средства във връзка с ръста на минималната работна заплата за страната и увеличението на осигурителната вноска за фонд „Пенсии“ от работодателя.Увеличението на стандартите за делегираните дейности по образованието за 2018 г. отразява увеличението на заплатите на учителите от 01.09.2017 г. с 15% в годишен аспект и допълнителното диференциране на стандартите за детските градини за седемте групи общини в полза на общините с малък брой население – малките и планински общини.Стандартите за социалните дейности са увеличени диференцирано, като за специализираните институции за предоставяне на социални услуги увеличението е със 7%, с изключение на домовете за стари хора, където то е с 10%. За социалните услуги, предоставяни в общността, увеличението на стандартите е в границите от 5 до 13 на сто, като за центровете за социална рехабилитация и интеграция увеличението е с 13%, а за защитените жилища – с 8 на сто. В прогнозата за 2018 г. размерът на месечната помощ на ученик запазва нивото си от 2017 г.В сферата на културата е предвидено увеличение на стандартите за държавните музеи, художествени галерии и държавната библиотека средно с 2 процента. За 2018 г. за делегираните от държавата дейности в културата, финансирани чрез бюджетите на общините, се предвижда да се въведе единен разходен стандарт за всички музеи и художествени галерии с регионален характер, независимо от субсидираната численост.Стандартът за регионалните библиотеки е завишен с 4%, а за читалищата – с близо 15 процента.Стандартите за делегираните от държавата дейности с натурални и стойностни показатели през 2018 г. са съгласувани с Националното сдружение на общините в Република България.Правителството одобри позицията и състава на правителствената част от националната тристранна делегация на България, която ще участва в работата на 106-ата сесия на Международната конференция на труда. Форумът ще се проведе в периода 5-16 юни в Женева, Швейцария.България, като държава-членка на Международната организация на труда, участва в тази сесия с национална тристранна делегация, която ще бъде ръководена от министъра на труда и социалната политика Бисер Петков.Сред въпросите, които ще се обсъждат на форума в Женева, са: ревизия на Препоръка (№71) за заетостта, оценка на ефекта от Декларацията на МОТ за социална справедливост за справедлива глобализация и трудовата миграция.В делегацията са включени и представители на национално представителните организации на работниците и служителите и на работодателите.Правителството одобри позицията на Република България по дело С-130/17, Европейска комисия срещу Република България, образувано пред Съда на Европейския съюз по повод предявена искова молба на основание чл. 258 от Договора за функционирането на Европейския съюз.Делото е образувано за установяване, че Република България е нарушила задълженията си за изграждане на единно звено за контакт за обмен на електронни сертификати за достъп до биометрични данни в документите за самоличност съгласно Решения С (2009) 7476 и С (2011) 5478 на Европейската комисия.В позицията са изложени всички действия, предприети от България за изпълнение на задълженията, обективните причини за забавяне възлагането на обществената поръчка и актуалното развитие, свързано с избор на фирма изпълнител.Правителството одобри присъединяването на страната ни към Многостранната конвенцията за прилагане на мерки, свързани с данъчните спогодби, за предотвратяване свиването на данъчната основа и прехвърлянето на печалби, чието официално подписване ще се състои в Париж на 7 юни. Документът ще бъде подписан при условие за последваща ратификация.Конвенцията има за основна цел едновременното изменение на повече от 2000 данъчни спогодби, сключени между държавите от цял свят. Тя ще замени процеса на предоговаряне на съществуващите спогодби между отделните държави и ще позволи чрез присъединяването към нея да се променят, заменят или добавят разпоредби към спогодбите, попадащи в нейния обхват.В Конвенцията се предлагат решения на редица проблеми, свързани със заобикалянето на данъчните спогодби, посочени в докладите на Организацията за икономическо сътрудничество и развитие по мерките от Проекта BEPS (Base Erosion and Profit Shifting).Отразено е и желанието на държавите за противодействие на укриването и невнасянето на данъци, както и общите усилия за въвеждането на мерките от плана BEPS, които са насочени срещу свиването на данъчната основа и неоснователното прехвърляне на печалби в други юрисдикции, към което се стреми и нашата страна. Мерките, свързани с данъчните спогодби, имат за цел да елиминират злоупотребите с двустранните данъчни спогодби, да подобрят процедурата за решаване на спорове и да осъвременят мрежата от данъчни спогодби.С присъединяването си към този международен договор страната ни ще изпълни ангажимента си за създаване на реални предпоставки за по-ефективна борба срещу трансграничното укриване на данъци чрез използването на офшорни сметки и други форми на агресивно данъчно планиране.Правителството измени постановлението за изпълнението на държавния бюджет за 2017 г., за да бъдат гарантирани своевременни мерки за осигуряване при необходимост на допълнителни средства за асистирана репродукция.С постановлението се урежда изрично, че при изчерпване на средствата за дейности по асистирана репродукция, утвърдени по бюджета на Министерството на здравеопазването, министърът предприема действия за осигуряване на допълнителни средства за тези дейности чрез вътрешнокомпенсирани промени и/или чрез одобряване на допълнителни разходи по бюджета на ведомството за сметка на централния бюджет.Приетото постановление създава сигурност, че потребностите на двойките с репродуктивни проблеми ще могат да бъдат оптимално задоволени чрез финансово подпомагане на дейностите по асистирана репродукция.Изпълнението на постановлението е възложено на министъра на здравеопазването и на министъра на финансите.Министерският съвет одобри средносрочната бюджетна прогноза за периода 2018-2020 година. С документа са определени средносрочните цели на фискалната политика, обвързани със заложените в Закона за публичните финанси правила, ограничения и основни принципи за управление на публичните финанси, определят се и таваните на разходите по отделни първостепенни разпоредители с бюджет и на бюджетните взаимоотношения за следващите три години.Разработването на средносрочната бюджетна прогноза за периода 2018-2020 г. стартира в рамките на мандата на служебно правителство, което заяви своята ангажираност да запази като основен приоритет поддържането на макроикономическата и финансова стабилност на страната. Отчитането на ефектите от новите политики и приоритети за управлението на избраното от 44-ото Народно събрание правителство, залегнали в програмата му за периода 2017-2021 г., изискваше известно забавяне в сроковете по бюджетна процедура за 2018 година.Независимо от отчитането на промените в развитието на политиките до 2020 г. и на параметрите на пролетната макроикономическа прогноза, се запазват целите на провежданата политика за постигане и поддържане на балансиран бюджет чрез залагане на мерки за фискална консолидация в рамките на прогнозния период.Ключови цели продължават да бъдат запазването на фискалната устойчивост, премахването на макроикономическите дисбаланси и провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС.За целите на международните сравнения, бюджетната рамка е представена както по национална методология (на касова основа), така и на базата на европейската методология ЕСС 2010 чрез показателите за сектор „Държавно управление“, като следва да се отбележи, че фискалните параметри отразяват по еднакъв начин фискалната политика.Макроикономическата прогноза, използвана при разработването на средносрочната бюджетна прогноза, се базира на допусканията за основни показатели на външната среда на Европейската комисия, Световната банка, Международния валутен фонд и Министерството на финансите на Република България, актуални към средата на месец март 2017 година.В бюджетната прогноза за периода 2018-2020 г. целта за дефицита по консолидираната фискална програма (КФП) за 2018 г. и 2019 г. се запазва съответно на 1% и на 0,5 % от БВП в съответствие със заложената в актуализираната средносрочна бюджетна прогноза за периода 2017-2019 година. За 2020 г. е планирано постигането на балансиран бюджет.Общото ниво на приходите по КФП в средносрочен план се предвижда да бъде в диапазона 36,8-36,4% от БВП. Съобразено със заложените цели за бюджетното салдо по КФП и очакваното ниво на приходната част на бюджета, възможностите за финансиране на публични разходни политики са ограничени в рамките от 37,9% от БВП през 2018 г. до 36,4% от БВП през 2020 година.Данъчната политика за периода 2018-2020 г. е насочена към утвърждаване на ефективна данъчна система, предоставяща макроикономическа и бюджетна стабилност в средносрочен и дългосрочен план. В средносрочен план не се предвиждат значителни промени на основните данъци и ставки при запазване на данъчната система и ниския дял на преразпределения от държавата БВП. С оглед поддържане на устойчиво ниво на бюджетните приходи при запазване на тежестта на данъчното облагане, основна цел на данъчната политика за периода 2018-2020 г. е повишаването на събираемостта и намаляването на дела на сенчестата икономика, както и намаляването на административната тежест и разходите за бизнеса и гражданите.Осигурителната политика за периода 2018-2020 г. предвижда запазване на съотношенията на осигурителните вноски за фондовете на държавното обществено осигуряване (ДОО), като за 2018 г. се повишава размерът на осигурителната вноска за фонд „Пенсии” на ДОО с един процентен пункт. Диференцираният минимален осигурителен доход за самоосигуряващите се лица, съобразно облагаемия им доход, се увеличава за 2018 г. съответно в размер на 510 лв., 550 лв., 600 лв. и 650 лв.; за 2019 г. – 560 лв., 600 лв., 650 лв. и 700 лв.; за 2020 г. – 610 лв., 650 лв., 700 лв. и 750 лева.В средносрочен план се предвижда увеличаване размера на минималната работна заплата от 460 лв. на 510 лв. от 1 януари 2018 г., на 560 лв. от 1 януари 2019 г. и на 610 лв. от 1 януари 2020 година.При разработване на разходите за пенсии за периода 2018-2020 г. е взето предвид увеличаването на минималната пенсия за осигурителен стаж и възраст на 180 лв. от 1 юли 2017 г. и на 200 лв. от 1 октомври 2017 година.В средносрочната бюджетна прогноза за периода 2018-2020 г. е предвидено поетапно увеличаване на възнагражденията на педагогическия персонал в системата на предучилищното и училищното образование с цел постигане на удвояването им в 2021 година.Въз основа на допусканията и прогнозното нетно дългово финансиране за периода 2018-2020 г., съотношението на държавния дълг към прогнозния БВП се очаква да отбележи спад и да достигне до ниво от 22,3% към края на периода в резултат основно на погашения по дълга в обращение.Вследствие на постигната фискална консолидация нивото на публичния дълг е стабилизирано на ниско и устойчиво равнище, далеч под средното ниво за еврозоната и ЕС, както и Маастрихтския критерий за публичен дълг към БВП.Правителството назначи Николай Пехливанов за областен управител на област София и освободи досега заемалата длъжността Диана Тонова.Николай Пехливанов е бил народен представител в 41-вото Народно събрание. От 2015 г. до момента е заместник-председател на Столичния общински съвет. Той е строителен инженер от Университета по архитектура, строителство и геодезия в София.", "date": "2017.05.17", "title": " Вижте какво реши Министерски съвет на 17 май 2017"}
{"url": "https://trud.bg/%d0%b1%d1%81%d0%bf-%d0%bf%d0%be%d0%b8%d1%81%d0%ba%d0%b0-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7/", "text": "БСП поиска оставката на заместник-министърът на регионалното развитие и благоустройството Павел Тенев, след като в интернет се появи снимка на Тенев, изпънал ръка в нацистки поздрав.От левицата публикуваха своя позиция, в която пита докога премиерът Борисов ще бездейства по казуса и дали зам.-министър Тенев ще посреща по този начин гостите от ЕС по време на българското председателство.Зам.-министърът е от квотата на „Обединени патриоти“.Публикуваме пълният текст на позицията:„Скандално е бездействието на премиера Бойко Борисов, който се прави, че няма проблем. БСП недуомява защо вече трети ден заместник-министърът на регионалното развитие и благоустройството Павел Тенев продължава да стои на своето място, вместо да бъде незабавно уволнен. Считаме, че човек, който е имал цинизма и наглостта да се снима как прави хитлеристки поздрав, няма място в управлението на България. Припомняме, че това е втора номинация на патриотите, която бива уличена в пристрастия към нацизма. През 2015 година те предложиха Иво Антонов за заместник-министър на отбраната, но тогава бързо го оттеглиха, когато на бял свят излязоха снимки, на които Антонов се е увековечил с поздрав към Хитлер.Скандалът продължи и с реакцията на вицепремиера Валери Симеонов. Вместо да оттегли своя кадър, той го защити с абсурдното и цинично твърдение, че и той, като млад, може да си е правил майтапчийски снимки в Бухенвалд. Паметта на жертвите на кафявата чума не може да бъде обект на никаква шега. Всеки, който си позволява да прекрачва тази морална граница, няма място, нито за минута, в управлението.На България й предстои председателство на Европейския съюз. Но ще бъде ли достоен председател нашата страна, когато в този кабинет има вицепремиер, който си е правил майтапчийски снимки в Бухенвалд и заместник-министър, увековечен как вдига ръка за хитлеристки поздрав? Как този човек ще посреща европейските си колеги по време на това председателство? С такива майтапи ли смята да ги забавлява? Европейският съюз възникна върху пепелищата, които остави кафявата чума след себе си. И е символ на отрицанието на нацизма във всеки негов аспект. БСП ще направи всичко необходимо, за да информира своите европейски партньори- какви хора стоят в правителството и как върху тях се опъва политически чадър. „", "date": "2017.05.17", "title": " БСП поиска оставката на зам.-министър заради нацистки поздрав"}
{"url": "https://trud.bg/%d0%b2%d1%8a%d1%80%d1%85%d0%be%d0%b2%d0%bd%d0%b8%d1%8f%d1%82-%d0%b0%d0%b4%d0%bc%d0%b8%d0%bd%d0%b8%d1%81%d1%82%d1%80%d0%b0%d1%82%d0%b8%d0%b2%d0%b5%d0%bd-%d1%81%d1%8a%d0%b4-%d0%be%d1%82%d0%bc%d0%b5/", "text": "Върховният административен съд (ВАС) е отменил решението на Министерски съвет от 26 януари, с което минималната работа заплата за 2017 г. се увеличава на 460 лв. Това съобщиха от Българска търговско-промишлена (БТПП).Делото се образува по повод на жалба на четири представителни на национално равнище работодателски организации (Асоциация на индустриалния капитал в България, Българска стопанска камара, Българска търговско-промишлена палата и Конфедерация на работодателите и индустриалците в България).В жалбата бяха изложени аргументи за нарушаване на законовата процедура, тъй като цитираното постановление е прието от МС без предварителното обсъждане на проекта (в предвидените нормативни срокове) с представителните работодателски организации, припомнят от БТПП.Решението на ВАС е сигнал към новото правителство за необходимостта от спазването на правилата на социалния диалог – при равнопоставеност на страните, участващи в него. Размерът на минималната работна заплата е един от основните икономически показатели в страната и от особена важност, както за работодателите, така и за работниците. Поради това определянето на този показател от изпълнителната власт при сепаративни договорки само със синдикатите е извън националните и европейски правила за социално сътрудничество и не е в интерес на конструктивното партньорство.", "date": "2017.05.17", "title": " Върховният административен съд отмени увеличението на минималната заплата"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b1%d1%83%d0%b9%d1%81%d1%82%d0%b2%d0%b0-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d0%bf%d0%be%d0%bb%d0%b5%d1%82-%d1%81%d0%be%d1%84/", "text": "Заради буйстващ 46-годишен българин самолет на „Райънеър“, летящ от София за Лондон, във вторник вечерта е трябвало да кацне принудително в Линц (Австрия), съобщава ORF. След около час престой полетът за столицата на Великобритания продължил.След излитането от София пътникът, който бил пиян, започнал да се държи агресивно. Затова машината „Боинг“ на нискотарифната компания трябвало да кацне в Линц в 22,30 ч.При разпита си в полицията в сряда 46-годишният българин разказал, че бил безработен. Летял за Лондон, защото „искал да се поразходи“. Но още на летището в София си купил бутилка узо, която изпил.Алкохолът явно не му се отразил добре. По време на полета между българина и други пътници възникнал скандал. Той започнал да се държи агресивно и да буйства. На всичко отгоре на ръката му се отворила стара рана, която кървяла толкова силно, че оцапала с дрехите на членове на екипажа и на някои пътници.На летището в Линц полицейски екипи очаквали кацането на самолета с буйстващия българин. Той не оказал никаква съпротива, когато го свалили. Раната му на ръката била обработена в местна клиника.Българинът, чието име не се споменава, ще бъде обвинен в застрашаване на сигурността по време на полет.", "date": "2017.05.17", "title": " Българин буйства по време на полет София – Лондон, самолетът каца принудително в Линц\t\t\t"}
{"url": "https://trud.bg/%d1%81%d0%bc%d0%b5%d0%bd%d0%b8%d1%85%d0%b0-%d0%b4%d0%b2%d0%b0%d0%bc%d0%b0-%d0%b2-%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%bd%d0%b0-%d0%bd%d0%b4%d0%ba/", "text": "С протокол на едноличния собственик на капитала на Национален дворец на културата – „Конгресен център София“ ЕАД бяха направени промени в състава на Съвета на директорите.Като членове на Съвета на директорите на НДК са освободени Марио Анастасов и Светлодара Енчева. На тяхно място са назначени Борислав Велков и Лазарина Стоичкова, съобщиха от Министерски съвет.Досегашният изпълнителен директор Мирослав Боршош запазва мястото си в Съвета на директорите.", "date": "2017.05.17", "title": " Смениха двама в ръководството на НДК"}
{"url": "https://trud.bg/%d1%81%d0%b0%d0%bc%d0%be-%d0%b7%d0%b0-5-%d0%b4%d0%bd%d0%b8-%d1%81%d1%8a%d0%b1%d1%80%d0%b0%d1%85%d0%b0-%d1%81%d1%83%d0%bc%d0%b0%d1%82%d0%b0-%d0%bd%d1%83%d0%b6%d0%bd%d0%b0-%d0%b7%d0%b0-%d0%be%d0%bf/", "text": "Цялата сума, нужна за операцията на великотърновеца Денислав Гавраилов Соколов, беше събрана за 5 дни. За това съобщи съпругата на младия мъж с искрени благодарности към хора от цяла България и нашенци в чужбина, които са реагирали светкавично на апела.„За нас това е второто чудо на което бяхме свидетели, а първото е нашата малка принцеса Деа .. Благодаря ви, че ни дарихте с надежда и върнахте вярата ни в доброто и ни помогнахте в този момент. Денислав вече е в Турция и изследванията, които са задължителни преди операцията са започнали.” – информира съпругата.Младият татко Денислав Гавраилов Соколов е на 24 години и е със злокачествено заболяване. Животът му се преобръща, след като чува зловещата  диагноза “ Остеосаркома тибие синистре“ след преглед заради оток в коляното. След биопсия се оказва, че туморът е злокачествен.Лечението, на което ще бъде подложен, е в болница Johns Hopkins Medicine Anadolu в Турция. Операцията струва 81 000 лв., а времето, за което трябваше да се съберат парите, беше буквално часове.", "date": "2017.05.17", "title": " Само за 5 дни събраха сумата, нужна за операцията на Денислав"}
{"url": "https://trud.bg/%d0%b6%d0%b5%d0%bd%d0%b0-%d1%83%d0%b4%d0%b0%d1%80%d0%b8-%d1%80%d0%b5%d0%bf%d0%be%d1%80%d1%82%d0%b5%d1%80-%d0%bd%d0%b0-%d0%b1%d0%b8-%d0%b1%d0%b8-%d1%81%d0%b8-%d0%b2-%d0%b5%d1%84%d0%b8%d1%80/", "text": "Репортер на Би Би Си получи шамар, след като се опита да отмести от кадъра на живото си включване жена, която нарочно влиза в него.При опита да отмести жената, ръката на репортера Бен Браун попада точно върху гърдите й, което прави ситуацията още по-комична.Дама се намесва с фразата „Абсолютно фантастично!” в разговор за Джереми Корбин и предизборните обещания на лейбъристката партия, която той оглавява.Не става ясно дали „фантастични” са обещанията на лейбъристите, разговорът за Корбин, живото предаване на Би Би Си или самият Браун.След като е избутана от кадър, жената минава зад репортера и го удря по врата. Не става ясно дали това е опит за шамар, който също не е уцелил правилното място, или просто гневно побутване по рамото.", "date": "2017.05.17", "title": " Жена удари репортер на Би Би Си в ефир"}
{"url": "https://trud.bg/%d0%ba%d0%bc%d0%b5%d1%82%d0%b8%d1%86%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%b7%d0%b0-%d0%bd%d0%b8%d0%ba%d0%b8-%d0%b2%d0%bc%d0%b5%d1%81%d1%82%d0%be-%d1%86%d0%b2%d0%b5%d1%82%d1%8f/", "text": "Кметицата на шуменската община Смядово Иванка Петрова не иска букети за предстоящи си рожден ден, а призова приятелите си да дарят парите за цветя на Ники от Шумен. Както „Труд“ писа, близките на 17-годишното момче събират 65 000 лв. за операция на тумор в Турция. Петрова е написала във фейсбук „кой колкото лева е решил да даде за цветя, нека остави тези средства при Петя“. Оказва се, че това е продавачката в единствения цветарски магазин в Смядово и в четвъртък вече имало хора оставили своята лепта. Иначе личния празник на сърцатата градоначалничка е на 20 май. На този ден получава поне 50 букета, които трудно оцеляват няколко дни, затова настоява парите на хората да отидат за смислена кауза. Сигурна е, че призивът й ще провокира към дарение и хора, които изобщо не са смятали да й подаряват цветя. На 22 май в шуменския театър „В. Друмев“ ще има благотворителен концерт за Ники и там Петрова е решила да отиде и даде лични 200 лв. Във вторник по време на благотворителна зумба тренировка в Шумен са събрани 1600 лв.", "date": "2017.05.17", "title": " Кметица: Подкрепа за Ники, вместо цветя за ЧРД\t\t\t"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d1%83%d0%b1%d0%b8%d1%82-%d0%bd%d0%b0-%d0%bf%d0%b5%d1%88%d0%b5%d1%85%d0%be%d0%b4%d0%bd%d0%b0-%d0%bf/", "text": "Шофьор, който уби 80-годишен дядо на пешеходна пътека в Шумен, получи условна присъда. Окръжният съд в Шумен наложи в сряда на Георги Г./25г./ 2,8 г. затвор при 4-годишен изпитателен срок за причиняване по непредпазливост смъртта на пешеходеца. Делото се гледа при условията на съкратено съдебно следствие, тъй като подсъдимият призна вината си. С присъдата съдът лишава водача и от право да управлява кола за срок от 3 г.Инцидентът стана на 15 февруари м.г., докато 25-годишният подсъдим управлявал служебен товарен автомобил „Мерцедес“, припомнят казуса от Апелативна прокуратура-Варна. При приближаване на пешеходна пътека на ул. „Панайот Волов“ в Шумен със скорост 36,9 км/час той не спрял, за да пропусне пресичащия на пътеката пешеходец, въпреки че имал техническа възможност да го стори.Мъжът паднал на платното, а 5 часа след инцидента починал от причинените травми.Присъдата на Георги Г., който е неосъждан, подлежи на обжалване пред Апелативния съд във Варна.", "date": "2017.05.17", "title": " Условна присъда за убит на пешеходна пътека"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bf%d0%b5%d1%85%d0%bb%d0%b8%d0%b2%d0%b0%d0%bd%d0%be%d0%b2-%d0%b5-%d0%bd%d0%be%d0%b2%d0%b8%d1%8f%d1%82-%d0%be%d0%b1%d0%bb%d0%b0%d1%81%d1%82%d0%b5%d0%bd/", "text": "Правителството назначи Николай Пехливанов за областен управител на Област София и освободи досега заемалата длъжността Диана Тонова, съобщиха от Министерски съвет.Николай Пехливанов е бил народен представител в 41-вото Народно събрание в парламентарната група на „Атака“. От 2015 г. до момента е заместник-председател на Столичния общински съвет. Той е строителен инженер от Университета по архитектура, строителство и геодезия в София и предприемач.Николай Пехливанов е строителен инженер и предприемач. През годините е придобил професионален опит като служител в държавни компании и частни строително-инвестиционни фирми, специализирани в изграждането и управлението на жилищни сгради и ваканционни обекти.Насочва се към частния бизнес през 2004 г., като основава строително-инвестиционната си компания „ГрийнЛайф“. За периода 2004 – 2010 г. е реализирал повече от 20 строителни проекти в районите на к.к. Пампорово, Созопол и Банско. Компанията е лидер в строителството на ваканционни обекти с клиенти от Русия, Великобритания, скандинавските страни, Полша, Испания и Гърция.Член е на Камарата на предприемачите в строителството, както и на Конфедерацията на работодателите и индустриалците в България (КРИБ) и Националната асоциация на строителите на жилища (НАСЖ).", "date": "2017.05.17", "title": " Николай Пехливанов е новият областен управител на София област"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%bf%d0%be%d0%b4-%d0%bf%d0%b0%d1%80%d0%b8%d1%87%d0%bd%d0%b0-%d0%b3%d0%b0%d1%80%d0%b0%d0%bd%d1%86%d0%b8%d1%8f-%d0%b6%d0%b5%d0%bd%d0%b0%d1%82%d0%b0-%d0%bf%d1%80/", "text": "Пускат от ареста , срещу гаранция от 10 000 лв. Това е постановил наблюдаващият прокурор на Окръжна прокуратура – Пловдив, съобщи , позовавайки се на информация от БГНЕС.36-годишният Делян Палазов загина в на 13 май, когато беше прегазен от джип, шофиран от 40-годишна жена, при опит да спре със стоп-палка друг автомобил.Той беше погребан вчера с почести, колегите му започнаха кампания за набиране на средства за съпругата ми и двете му деца – на 6 и 14 години.На обвиняемата е наложена и забрана да напуска пределите на България, като е постановено да бъде отнето временно свидетелството ѝ за управление на моторно превозно средство, съобщиха от прокуратурата.40-годишната жена е обвинена за това, че е нарушила правилата за движение по пътищата и по непредпазливост е причинила смъртта на Палазов. За това престъпление законът предвижда затвор от 2 до 6 години.", "date": "2017.05.17", "title": " Пускат под парична гаранция жената, прегазила пътен полицай в Пловдив"}
{"url": "https://trud.bg/%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d1%80%d1%83%d0%b4%d0%bd%d0%b8%d0%ba-%d0%b1%d0%b0%d0%b1%d0%b8%d0%bd%d0%be-%d0%bf%d1%80%d0%b8-%d0%bc%d0%b8%d0%bd%d0%b8-%d0%b1%d0%be%d0%b1/", "text": "Рудник  „Бабино“ при „Мини Бобов дол“,  който е най-големият на Балконите е затворен окончателно, съобщиха от Инспекцията по труда в Кюстендил.На 1 юни изтича крайният срок за регистрация в Бюрото по труда на останалите без работа миньори. До днес обаче на борсата са се записали едва 215 от общо 650, работили в „Бабино“.Съкращенията в рудника започнаха през ноември 2016 г., а миньорите предприеха серия от протести, докато на 10 април не им изплатиха напълно заплатите и ваучерите за храна. Оказа се, че междувременно повечето от съкратените са започнали работа – едни са пренасочени към други рудници в „Мини Бобов дол“, а други работят в метрото в София и пътуват всеки ден. Десетки са заминали за чужбина.В рудник „Бабино“ са останали 30-40 души по поддръжката на съоръженията и по контрола на вентилацията. Инспекцията по труда прави регулярни проверки, за да не се допуснат аварии и произшествия в иначе закрития рудник. Десетки миньори са в продължителен отпуск по болест.", "date": "2017.05.17", "title": " Затвориха рудник „Бабино“ при „Мини Бобов дол“\t\t\t"}
{"url": "https://trud.bg/%d0%b5%d0%bc%d0%b8%d1%80%d0%b5%d0%b9%d1%82%d1%81-%d0%ba%d0%b0%d0%b7%d0%b0-%d0%bd%d0%b5-%d0%bd%d0%b0-%d0%b2%d0%b5%d0%bd%d0%b3%d0%b5%d1%80/", "text": "Феновете на „Арсенал“ окончателно казаха „Не!“ на Арсен Венгер. Въпреки че все още техният тим е в битката за място в Шампионската лига. За домакинството срещу „Съндърланд“ (2:0) бяха продадени едва 59 510 билета за стадион „Емирейтс“. А години наред най-трудното нещо бе да си намериш билет за тази арена…Две от фенските групи на „Арсенал“ въобще не влязоха в протест срещу Венгер. При началния съдийски сигнал на трибуните имаше не повече от 40 000. През 2006 година Венгер обяви края на ерата на стадион „Хайбъри“. И обеща приказни нощи на новия „Емирейтс“. Клубът обаче все е далеч от шампионската титла. Бъдещето на Венгер продължава да тъне в неизвестност. Договорът му изтича след последния мач в неделя. Говори се, че „Арсенал“ иска да го продължи с още 2 години, което съвсем ще влуди запалянковците.„Без нов договор за Арсен!“ и „Благодарим за спомените, време е да си ходиш, Венгер!“ бяха само част от плакатите на мача със „Съндърланд“. Въпреки двата гола на Алексис Санчес, наречен „дявол“ от треньора си, „Арсенал“ е пети в класирането преди последния ден на Висшата лига.Англия пък изпадна в истерия около възможен бараж за Шампионската лига. Това ще е за първи път в историята. Нито един измежду „Манчестър Сити“ (победил „Уест Бромич“ с 3:1), „Арсенал“ и „Ливърпул“ са гарантирани за топ 4.Има три варианта за пълно изравняване на показателите. Първият е, ако „Сити“ завърши 3:3 срещу „Уотфорд“, а „Ливърпул“ падне с 0:3 от „Мидълзбро“. Тогава двата тима отиват на плейоф. Вариант №2 е между „Арсенал“ и „Ливърпул“. Това ще стане, ако „червените“ от „Анфийлд“ паднат с 0:2, а „Арсенал“ и „Евертън“ завършат 1:1. Третата опция е за допълнителен мач между „Сити“ и четата на Венгер. Тя ще се активира, ако „гражданите“ паднат с 0:4, а лондончани бият с 1:0.И все пак най-очакваното развитие за неделния ден е „Манчестър Сити“ и „Ливърпул“ да спечелят двубоите си, а „Арсенал“ да остане извън борда.", "date": "2017.05.17", "title": " „Емирейтс“ каза „Не!“ на Венгер"}
{"url": "https://trud.bg/%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d0%bf%d0%be%d0%b6%d0%b5%d0%bb%d0%b0-%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%8a%d0%bb%d0%b5%d0%bd-%d1%83/", "text": "Генералният секретар на НАТО Йенс Столтенберг поздрави министър-председателя Бойко Борисов за третия му премиерски мандат и му пожела пълен успех в новите задължения, съобщават от правителствената пресслужба.„Встъпвате в длъжност в момент, когато Алиансът е изправен пред важни предизвикателства, в отговор на които трябва да го запазим силен като същевременно стабилизираме нашите източни и южни съседства и поддържаме солидна трансатлантическа връзка“, пише Стобтенберг в поздравителния си адрес до българския премиер Борисов.Столтенберг подчертава, че приносът на България към общите усилия и операции на НАТО се цени високо. „Убеден съм, че това ще продължи по време на Вашия мандат и че Алиансът може да продължи да разчита на Вашата лична подкрепа в изпълнението на нашите общи задачи“, отбелязва генералният секретар на НАТО.В заключение Генералният секретар на НАТО добавя, че очаква да посрещне премиера Борисов в Брюксел по-късно този месец.", "date": "2017.05.17", "title": " Столтенберг пожела на  Борисов пълен успех в новите задължения\t\t\t"}
{"url": "https://trud.bg/%d0%b7%d0%b0-%d0%bf%d0%b5%d1%82%d0%b8-%d0%bf%d1%8a%d1%82-%d0%b1%d1%8f%d1%85%d0%b0-%d0%b2%d1%80%d1%8a%d1%87%d0%b5%d0%bd%d0%b8-%d0%bf%d1%80%d0%b8%d0%b7%d0%be%d0%b2%d0%b5%d1%82%d0%b5-%d1%80%d0%be%d0%b7/", "text": "Студенти от специалност „Визуални изкуства, теория и методика“ подредиха в сряда годишната си изложба в галерия „Университетска“ в Педагогическия факултет на Шуменския университет „Еп. Константин Преславски“. „Това е отчетът ни пред вас и с гордост можем да се похвалим, че изпращаме успешна година“, каза проф. Валери Чакалов, ръководител на катедрата по визуални изкуства. Студентите и преподавателите са показали своите творби в още три художествени галерии – в Габрово, Търговище и Добрич. По време на експозицията бяха обявени и носителите на наградата „Розалина Трутман“, която се връчва на изявени студенти в областта на визуалните изкуства. Осигурява се за пета поредна година от швейцарската фамилия Трутман, почитател на творчеството на българските студенти. Тази година общият награден фонд е 900 лв. Носител на наградата за цялостно представяне стана Борис Иванов, магистърски курс. Наградата за графика е за Йоана Стоянова също магистърски курс. Наградата за пластика получи Добри Добрев, III курс. Награда за живопис спечели Елисавета Ангелова, магистърски курс. За първи път бе дадена и награда за керамика и тя е за първокурсничката Мариана Василева. Раздадени бяха и поощрителни награди.", "date": "2017.05.17", "title": " За пети път бяха връчени призовете „Розалина Трутман“"}
{"url": "https://trud.bg/%d0%bc%d0%bb%d0%b0%d0%b4%d0%be%d0%ba-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b5%d0%bd-%d0%b7%d0%b0-%d0%b4%d0%be%d0%b2%d0%b5%d1%80/", "text": "„", "date": "2017.05.17", "title": " Младок на „Левски“ благодарен за доверието"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%81-%d0%b1-%d0%be%d1%82%d0%b1%d0%be%d1%80%d0%b0-%d1%81%d0%b8-%d0%b2-%d1%80%d1%83%d1%81%d0%b8%d1%8f/", "text": "Натискът на големите успя – световният шампион Германия ще играе със своя „Б“ отбор на Купата на конфедерациите. Националният селекционер Йоаким Льов извика само резервата на „Байерн“ Джошуа Кимих, който иска да напусне Мюнхен заради статута си. Няма го Тони Кроос от „Реал“ и Месут Йозил от „Арсенал“. Най-известните имена в състава на Германия са вратарят на „Барселона“ Марк-Андре тер Щеген и Юлиян Дракслер от „Пари Сен Жермен“.Льов залага само на един централен нападател – Тимо Вернер. Голмайсторът направи фурор с новака „Лайпциг“, завършил втори в Бундеслигата. Отново повиквателна не получи възстановената звезда на „Борусия“ (Дортмунд) Марко Ройс. Той пропусна Мондиал 2014 заради скъсана връзка малко преди турнира.Преди да замине за малкото световно първенство в Русия, германският отбор ще играе контрола с Дания и световна квалификация срещу Сан Марино. На Купата на конфедерациите съперници са Камерун, Чили и Австралия. В другата група са Португалия, Русия, Нова Зеландия и Мексико.", "date": "2017.05.17", "title": " Германия с „Б“ отбора си в Русия"}
{"url": "https://trud.bg/%d1%81%d0%bf%d0%b5%d1%87%d0%b5%d0%bb%d0%b8-%d0%b1%d0%b8%d0%bb%d0%b5%d1%82%d0%b8-%d0%b7%d0%b0-%d0%ba%d0%be%d0%bd%d1%86%d0%b5%d1%80%d1%82%d0%b0-%d0%bd%d0%b0-%d1%81%d0%bb%d0%b0%d0%b2%d0%b8-%d1%82%d1%80/", "text": "Харесай страницата на в. „ТРУД“ във „Фейсбук“ ()  и може да спечелиш 2 от осемте билета предоставени на редакцията!От 17 май до 9 юни редакцията на вестник „Труд“ ще раздаде 8 билета за концерта на Слави Трифонов в зала Арена Армеец на 18.06.2017 от 20:00 ч. Профилите на четирима късметлии, които са харесали страницата ни във „Фейсбук“ ще влязат в теглене и ще получат по 2 билета за грандиозното шоу.Щастливците ще бъдат уведомени, чрез лично съобщение за деня и мястото на получаване на наградата. Побързайте, местата са супер!", "date": "2017.05.17", "title": " Спечели билети за концерта на Слави Трифонов с „ТРУД“!"}
{"url": "https://trud.bg/%d0%bd%d0%b0%d1%88-%d0%b0%d0%bb%d0%bf%d0%b8%d0%bd%d0%b8%d1%81%d1%82-%d1%81%d0%b5-%d0%b8%d0%b7%d0%ba%d0%b0%d1%87%d0%b8-%d0%bd%d0%b0-8545-%d0%bc/", "text": "Алпинистът Атанас Скатов изкачи четвъртия по височина връх в света Лхотце (8545 м). Българинът бе част от експедиция, в чийто състав е имало още индиец и норвежец, и е първата, стъпила на върха от 2013 г. насам. В предишните два сезона всички опити се провалиха заради лошото време. Това е второто българско изкачване на Лхотце. Първото е на Христо Проданов от 1981 г. Любопитното е, че Скатов не използва никакви продукти от животински произход. Амбицията му е да стане първият веган, изкачил всичките 14 осемхилядници, а следващата му цел е Еверест. Плановете на групата са да слезе до лагер 2, откъдето да щурмува „Покрива на света“. Той вече е изкачвал Еверест през 2014 г., а на сметката му са още Манаслу (2015 г.) и Анапурна и Макалу (2016 г.).", "date": "2017.05.17", "title": " Наш алпинист се изкачи на 8545 м"}
{"url": "https://trud.bg/%d0%bd%d0%b8%d0%ba%d0%be%d0%bb-%d1%81%d0%b5-%d1%86%d0%b5%d0%bb%d1%83%d0%b2%d0%b0-%d1%81-%d0%ba%d0%be%d0%bb%d0%b5%d0%b3%d0%b0/", "text": "„Сън“ и „Мирър“, спрете да лъжете!“, призова Григор Димитров заради слуховете за раздялата му с Никол Шерцингер. Британските таблоиди обаче може би са по-близо до истината, отколкото се иска на българския тенисист. Певицата бе засечена в опасна близост с колегата си Парсън Джеймс, който сам се похвали с видео, на което двамата се целуват в салса клуб в Холивуд. Случката изплува броени часове след 26-ия рожден ден на Димитров, който скоропостижно отпадна от турнира от сериите „Мастърс“ в Рим и вече се готви за „Ролан Гарос“. Компания в подготовката може да му направи №1 в света Анди Мъри (Великобритания), който също напусна Вечния град след загуба с 2:6, 4:6 от местния любимец Фабио Фонини.", "date": "2017.05.17", "title": " Никол се целува с колега"}
{"url": "https://trud.bg/%d0%bf%d0%b5%d0%bf%d0%b5%d0%bb%d1%8f%d1%88%d0%ba%d0%b0-%d0%be%d0%b6%d0%b8%d0%b2%d1%8f%d0%b2%d0%b0-%d0%bd%d0%b0-%d1%81%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d0%ba%d1%83/", "text": "Постановката „Пепеляшка“ ще бъде играна на сцената на Куклен театър – Благоевград. Обичаната история, от малки и големи, ще бъде пресъздадена в Младежки дом от 11:00 часа на 20 май(събота). „Пепеляшка“ разказва  трогателната история на бедното момиче, което се превръща в принцеса.Режисьор на представлението е Съби Събев, а в ролите ще влязат актьорите Гергана Кирякова, Десислава Чардаклиева и Ирина Шумелова. Основната тема, която обединява всички образи в постановката, е човешката мечта.", "date": "2017.05.17", "title": " „Пепеляшка“ оживява на сцената на Куклен театър – Благоевград"}
{"url": "https://trud.bg/20-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b5%d0%b4%d0%b8%d0%bd-%d0%be%d1%82-%d0%ba%d0%b8%d0%bb%d1%8a%d1%80%d0%b8%d1%82%d0%b5/", "text": "Рекордно висока присъда от 20 години лишаване от свобода наложи Специализираният наказателен съд за разпространение на наркотици, проституция, незаконни залагания и убийства на един от участниците в организираната престъпна група, станала популярна като „Килърите 3“, съобщиха от пресцентъра на Апелативна специализирана прокуратура.Най-тежкото наказание Специализираният наказателен съд определи за  Милчо Петров. Той бе осъден на 7 години лишаване от свобода като участник в престъпната група от създаването ѝ в началото на 2003 г. до 23.09.2007 г., както и като нейн ръководител заедно с Васил Василев (от 23.09.2007 г. до края на март 2008 г.). Милчо Петров бе осъден и на 18 години лишаване от свобода за убийството на Тодор Неофитов, чиито останки бяха открити в местността „Адамец“ край с. Габров дол. Съдът определи на Петров общо наказание от 18 години затвор, като го увеличи с 2 години на основание на чл. 24 от Наказателния кодекс – до 20 години, при първоначален строг режим. Седемгодишна ефективна присъда получи ръководителят на групата Васил Василев. Той бе признат за виновен затова, че от 12.10.2005 г. до края на март 2008 г., в Перник, е ръководил въоръжена организирана престъпна група, заедно с Румен Стефанов (до 23.09.2007 г., когато Стефанов е убит) и с Милчо Петров – ръководител от 23.09.2007 г. до края на март 2008 г. Съдът призна Василев за виновен и му определи 2 години затвор и затова, че е държал незаконно в дома си в с. Лилянци огнестрелно оръжие – зареден пистолет Брауниг 9 мм. Василев бе оправдан по обвинението, че е ръководил групата от създаването й през 2003 г. заедно със сина си Васил Арарски (по-известен като Райко Кръвта) до 12.10.2005 г., когато Арарски е убит. Общото наказание от 7 години лишаване от свобода Василев ще изтърпява при първоначален строг режим. Ефективни присъди от по 3 години лишаване от свобода получиха участниците в групата Иван Цветков и Калоян Томов. На 2 години бе осъден Борислав Николов, а на 1 година – Димитър Начков. Съдът определи всеки от шестимата осъдени да плати и по 1970,44 лв. разноски по делото. Присъдата може да бъде обжалвана пред Апелативния специализиран наказателен съд.", "date": "2017.05.17", "title": " 20 години затвор за един от Килърите\t\t\t"}
{"url": "https://trud.bg/%d0%ba%d1%80%d0%b0%d0%b4%d0%b5%d1%86-%d0%bd%d0%b0-10-%d0%ba%d0%b0%d1%81%d0%b8-%d0%b1%d0%b8%d1%80%d0%b0-%d0%b8-%d0%b1%d0%b5%d0%b7%d0%b0%d0%bb%d0%ba%d0%be%d1%85%d0%be%d0%bb%d0%bd%d0%b8-%d0%be%d1%81/", "text": "Задържане под стража постанови Районният съд в Разград за крадец на 10 каси с безалкохолни и бира. 3 от тях останали неоткрити при издирването на задигнатите напитки, докато другите били складирани в близост до заведението, което е било обект на набезите на апаша.35-годишният Мариян Н., който досега е имал три ефективни присъди, е действал в съучастие със 17-годишно момиче. Двамата взломили катинар на хладилна витрина в лятната градина на заведение в Разград късно в понеделник вечерта. Бързичко пренесли касите с различни безалкохолни и бира. Складирали част от тях в близост до заведението, но три успели да скрият и не съобщили къде са и след задържането им.По искане на Районна прокуратура рецидивистът е с наложена мярка за задържане под стража, съобщиха от Апелативна прокуратура във Варна. Срещу него е повдигнато обвинение за кражба в условията на опасен рецидив и в съучастие с непълнолетна. Наказанието по текстовете, по които е обвинен, е от 3 до 15 години. По данни на прокуратурата мъжът бил съден многократно за тежки умишлени престъпление, но досега имал само три ефективни присъди.", "date": "2017.05.17", "title": " Крадец на 10 каси бира и безалкохолни остава в ареста\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%bd%d0%b0-8-%d0%bc%d0%be-%d0%bc%d1%8f%d1%81%d1%82%d0%be-%d0%bf%d0%be-%d0%ba%d0%be%d0%bd%d1%81%d1%83%d0%bc%d0%b0%d1%86%d0%b8%d1%8f-%d0%bd/", "text": "Широко разпространеният стереотип, че руснаците са на първо място по употреба на алкохол в Европа, ако не и в света, се оказа неверен. Според годишния доклад на Световната здравна организация (СЗО) за 2016 г. те са едва на 4-то място (на Стария континент и на планетата) със средна консумация от 13,9 литра чист алкохол годишно.За най-големи любители на чашката са обявени гражданите на Литва, които изпиват по 18,2 литра алкохол за година. След тях са Беларус (16,5 л) и Молдова (19,5 л).България е на 8-мо място в класацията. Според доклада на СЗО българите изпиват годишно по 13,6 литра чист алкохол. Толкова консумират и хърватите. Малко по-сериозни пиячи са чехите и румънците с 13,7 литра, а непосредствено след нас се нареждат белгийци (13,2), украинци и естонци – с по 12,8 литра годишно.Най-големи трезвеници в Европа са турците, които изпиват средно по едва 1,9 литра алкохол за година и македонците – 2,8 л.Прави впечатление, че най-много алкохол на глава от населението годишно консумират европейските държави. В Африка например, най-пиещите нации – Уганда и Намибия – имат средна консумация от 11,8 л годишно. В Америка това са канадците (10 литра), а в Азия – южнокорейците (11,9 литра).", "date": "2017.05.17", "title": " България е на 8-мо място по консумация на алкохол в света"}
{"url": "https://trud.bg/%d1%83%d0%bd%d1%81%d1%81-%d0%b2%d0%b4%d0%b8%d0%b3%d0%b0-%d0%bd%d0%be%d0%b2-%d0%bc%d0%be%d0%b4%d0%b5%d1%80%d0%b5%d0%bd-%d0%ba%d0%be%d1%80%d0%bf%d1%83%d1%81/", "text": "Първа копка на нов модерен корпус на Университетът за национално и световно стопанство бе направена днес, когато вузът отбелязва 97-та годишнина от своето създаване.На официалната церемония, предхождана от тържествен водосвет присъстваха министърът на регионалното развитие и благоустройството Николай Нанков, проф. Любен Тотев, председател на Съвета на ректорите и ректор на Минно-геоложкия университет и Димитър Дилчев, кмет на район „Студентски“, както и студенти и преподаватели.„„По повод годишнината на университета официалните гости поднесоха венци на паметника на на проф. Стефан Бобчев – основател и първи ректор на УНСС.След това бе открита и Стена на славата, която събира имената на преподаватели и студенти на вуза, заемали висши държавни длъжности – министър-председатели и техни заместници, председатели на НС, министри, шефове на БНБ и главни прокурори.", "date": "2017.05.17", "title": " УНСС вдига нов модерен корпус"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80/", "text": " Министърът на отбраната Красимир Каракачанов ще участва в заседание на Направляващия борд на Европейската агенция по отбрана във формат „министри на отбраната“ и в заседанието на Съвета „Външни работи/Отбрана“ на ЕС. Те ще се проведат на 18 май 2017 г. в Брюксел, Белгия, съобщиха от Министерство на отбраната.Министрите ще обсъдят въпроси, свързани с изпълнението на приоритетите в областта на сигурността и отбраната от Глобалната стратегия на ЕС, сътрудничеството ЕС – НАТО, както и ключовите задачи и следващите стъпки от дейността на Европейската агенция по отбрана.След заседанието на  Съвета, министрите на отбраната и министрите на вътрешните работи на страните-членки на ЕС ще се срещнат на работен обяд, на който ще обсъдят въпроси, свързани с борбата с тероризма.В рамките на посещението си в Брюксел министър Каракачанов ще проведе и среща с Генералния секретар на НАТО Йенс Столтенберг. Министърът ще представи актуалната вътрешнополитическа обстановка в България и приоритетите на кабинета в областта на сигурността и отбраната. Двамата ще обсъдят и мигрантската криза, обстановката в Западните Балкани, както и предстоящата на 25 май 2017 г. специална Среща на държавните и правителствени ръководители на Алианса.", "date": "2017.05.17", "title": " Министърът на отбраната Красимир Каракачанов ще участва в заседанието на Съвета „Външни работи/Отбрана“ на ЕС\t\t\t"}
{"url": "https://trud.bg/%d1%87%d0%b5%d0%bb%d1%81%d0%b8-%d0%bc%d0%b0%d0%bd%d0%b8%d0%bd%d0%b3-%d0%bd%d0%b0-%d1%81%d0%b2%d0%be%d0%b1%d0%be%d0%b4%d0%b0-%d1%81%d0%bb%d0%b5%d0%b4-7-%d0%b3%d0%be%d0%b4%d0%b8%d0%bd%d0%b8-%d0%b7%d0%b0/", "text": "Бившият американски редник Челси Манинг, която бе осъдена за разкриването на хиляди секретни документи в „Уикилийкс“, днес бе пусната на свобода след 7 години, прекарани в американския военен затвор „Форт Левънуърт“, съобщава Би Би Си.Предсрочното освобождаване е в резултат на решението на предишният американски президент Барак Обама да помилва 29-годишния войник. По този начин Манинг прекара само 7 от първоначално наложените 35 години затвор.Челси Манинг, която преди да смени пола си през 2010 г. бе известна като Брадли Манинг, бе осъдена по 20 обвинения, между които шпионаж и съдействие на врага.По нейни думи действията й са били с цел „да покаже истинското лице цена на войната“, като впоследствие се извини, че „е навредила на САЩ“.След напускането на затвора се очаква Манинг да продължи живота си в щата Мериленд.Пред Би Би Си журналистът Глен Грийнуалд, свързан с публикуването на информация от Едуард Сноудън, сподели, че Манинг „я очаква труден живот извън решетките“.„Тя ще живее в страна, в която високопоставени длъжностни лица я считат за предател,“ допълни Грийнуалд.   ", "date": "2017.05.17", "title": " Челси Манинг на свобода след 7 години затвор"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%b7%d0%b0%d0%bf%d0%bb%d0%b0%d1%88%d0%b8-%d1%83%d0%bd%d0%b3%d0%b0%d1%80%d0%b8%d1%8f-%d1%81-%d0%bb%d0%b8/", "text": "Европейският парламент прие резолюция, с която настоява Унгария да бъде санкционирана заради положението с основите права в страната. Будапеща е заплашена дори от отнемане правото на глас в ЕС.Резолюцията беше приета с 393 гласа „за“ срещу 221 „против“, с 64 „въздържал се“.Евродепутатите смятат, че настоящото положение в Унгария в областта на основните права оправдава започването на официална процедура, която да установи дали има явна опасност от сериозно нарушение на ценностите на ЕС от страна на държава членка, съобщиха от ЕП.Резолюцията призовава за активиране на член 7, параграф 1 от Договора за ЕС. Той предвижда механизъм за законово налагане на ценностите на Съюза. Съгласно член 7, параграф 1 Съветът на ЕС може да установи, че съществува очевиден риск от тежко нарушение от страна на държава членка на ценностите на Съюза и да отправи конкретни препоръки към въпросната държава членка.Следваща стъпка от процедурата е член 7, параграф 2, с която по предложение на една трета от държавите членки или на Комисията, може да се установи наличието на действително нарушение на ценностите на ЕС. НАй-тежкото наказание е задействането на Член 7, параграф 3, който предвижда спиране на някои права, включително правото на глас на представителя на правителството на тази държава членка в Съвета на ЕС.ЕП настоява унгарското правителство да отмени законите, които затягат правилата за неправителствените организации и лицата, търсещи убежище, както и да постигне споразумение с официалните власти на САЩ, за да се позволи на Централноевропейския университет, станал известен като „университетът на Сорос“, да остане в Будапеща като свободна институция.", "date": "2017.05.17", "title": " Европарламентът заплаши Унгария с лишаване от глас в ЕС"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b8%d0%b7%d1%82%d0%b5%d0%b3%d0%bb%d1%8f-%d0%b4%d0%be%d0%ba%d0%bb%d0%b0%d0%b4%d0%b0-%d0%bd%d0%b0-%d1%8f%d0%bd%d0%b5%d0%b2-%d0%b7/", "text": "Военният министър Красимир Каракачанов ще изтегли доклада на предшественика си от служебния кабинет Стефан Янев за състоянието на отбраната, съобщи .Това той обяви на първото заседание на ресорната парламентарна комисия, на което представи екипа си. Каракачанов окачестви като грешка крайните оценки в този доклад, а именно, че състоянието на армията е такова, че тя може само частично да изпълнява конституционното си задължение по опазването на суверенитета.В доклада беше посочено, че тя е в състояние само на 30% да го изпълнява.„Докладът, който беше внесъл служебното правителство, беше грешка, той внася смут в редовете на армията и съмнение в обществото, отсече пред депутатите Каракачанов.„Ще предложа да се изтегли и преработи този доклад – не да се заглаждат недоимъците в армията, а да се отправят повече препоръки. Този доклад създаде повече шум и излишни опасения в обществото“, смята новият военен министър. „Да, проблеми в армията има, но не са натрупани през последните години“, допълни той и напомни, че от доста време насам на войската се е гледало като на нещо, което може да почака.По-късно пред журналисти Каракачанов коментира, че подобен доклад е в състояние да демотивира и онези военни, които са в армията не заради заплащането и го правят с желание.„Моята идея е в този доклад да има повече конкретни препоръки, които, разгледани и от правителството, и от комисията по отбрана, да бъдат част от политиката, която ще се води, а не само да правим констатации. Констатациите са хубаво нещо – аз мисля, че с известни нюанси всички сме направили една и съща констатация“, каза Каракачанов.Той призна, че лансира само своя идея без да я е консултирал с президента.Това е втори случай на ревизия на решение на служебния кабинет в сферата на отбраната, след като Каракачанов вече заяви, че правителството ще ревизира и позицията за покупка на изтребители Грипен. И анонсира, че отново ще обсъди трите оферти за нови самолети на ВВС. ", "date": "2017.05.17", "title": " Каракачанов изтегля доклада на Янев за отбраната\t\t\t"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%b3%d0%bb%d0%b0%d0%b2%d0%b5%d0%bd-%d1%81%d0%b5%d0%ba%d1%80%d0%b5%d1%82%d0%b0%d1%80-%d0%bd%d0%b0-%d0%bf%d0%b5%d1%82%d1%80%d0%b8%d1%87-%d0%bd%d0%b0-%d1%81/", "text": "Дадоха на съд бившият главен секретар на Петрич Туфчо Сандъкчиев по обвинение, че е оказвал политически натиск по време на предизборна кампания за местни избори.Според обвинителния акт на Районна прокуратура-Петрич Сандъкчиев е извършил деянието септември 2015 година.В общинска администрация Петрич работил и Н.М. като старши експерт в дирекция „Социални дейности и вероизповедания“.През септември 2015 г., в хода на предстоящите избори за местни органи на властта и национален референдум, Сандъкчиев разбрал, че Н.М. има различни политически убеждения от неговите.На 11.09.2015 г., в сградата на общинска администрация гр. Петрич, той извикал Н.М. в кабинета си. Експертът се притеснил, тъй като вече бил викан на разговор, по време на който секретарят на общината му заявил „да внимава какво прави“, за да не си „загуби работата“. Имайки предвид случилото се и опасявайки се, че вероятно Сандъкчиев отново ще упражни принуда върху него, поради политическите му убеждения, Н.М. решил да запише предстоящия разговор на телефона.В кабинета си обвиняемият, въпреки че знаел, че няма право на това, съзнателно направил опит да принуди експерта да напусне работа, поради симпатиите му и общуване с кандидата за кмет от опозиционна политическа партия, като отправил заплахи към него.Предстои насрочване на делото от съда.", "date": "2017.05.17", "title": " Бившият главен секретар на Петрич на съд за оказване на политически натиск на избори"}
{"url": "https://trud.bg/%d0%b1%d0%b5%d0%bd%d0%b7%d0%b8%d0%bd-%d0%b2%d0%b7%d1%80%d0%b8%d0%b2%d0%b8-%d0%b2%d0%b0%d1%80%d0%bd%d0%b0-%d1%81-%d0%b5%d0%ba%d1%88%d1%8a%d0%bd-%d0%b8-%d0%bb%d1%8e%d0%b1%d0%be%d0%b2/", "text": "Премиерата на филма „Бензин “ взриви Варна с ефектно шоу на големи скорости, с най-красивите кадри от нея като декор, с много екшън и красива любов на екрана. На рали писта вместо червен килим красиви лимузини докараха звездите от режисьорския дебют на Асен Блатечки и Катерина Горанова пред входа на Морската градина.За примиерата във Варна пристигнаха Снежана Макавеева, Калин Врачански, Пламен Манасиев, Веселин Калановски и разбира се-Асен Блатечки, който изпълнява главната роля. Той пристигна с черната Mazda Luce, която участва в „Бензин“.  Стотици фенове видяха на живо преди да се завърти лентата и други от автомобилите, ползвани в каскадите. Във филма участват още холивудският актьор Майкъл Медсън, фронтменът на Godsmack Съли Ерна и моделът Лиляна Станаилова. Част от снимките на наситения с високи скорости и бурни емоции екшън бяха правени миналата есен във Варна. „Филмът “Бензин” тръгна от Варна на бързи обороти! Щастлив съм, че бяхме домакини на премиерата. Благодаря на Асен Блатечки, благодаря на целия екип, който работи на висока скорост и направи Варна част от “Бензин”. Вярвам, че филмът, който подкрепихме, ще рекламира морската столица по света, защото кадрите, заснети във Варна, показват неповторимата атмосфера на нашия град, знакови места и събития – международната регата Толшипс, Катедралният храм, Аспаруховият мост, Морска гара, пристанище Варна…Пожелавам успех на филма!“, каза кметът Иван Портних, който заедно с областния управител на Варна Стоян Пасев приветстваха звездите.Гала примиерата препълни зала 1 на Фестивалния и конгресен център, а публиката аплодира всеки кадър, заснет във Варна.", "date": "2017.05.17", "title": " „Бензин“ взриви Варна с екшън и любов"}
{"url": "https://trud.bg/%d0%ba%d1%80%d0%b8%d0%b1-%d0%bb%d1%8a%d1%87%d0%b5%d0%b7%d0%b0%d1%80-%d1%86%d0%be%d1%86%d0%be%d1%80%d0%ba%d0%be%d0%b2-%d1%89%d0%b5-%d0%be%d1%81%d1%82%d0%b0%d0%bd%d0%b5-%d0%b7%d0%b0%d0%b2%d0%b8%d0%bd/", "text": "Лъчезар Цоцорков ще остане завинаги в нашите сърца като събирателен образ на голям работодател и достоен за възхищение човек, допринесъл много за развитието на миннодобивния бранш в България. Това се казва в съболезнователно писмо на КРИБ до ръководството на „Асарел Медет“ АД и Българската минно-геоложка камара, по повод кончината на изтъкнатия индустриалец.Изключително горди сме, че сме имали възможността да работим съвместно с един истински професионалист, силно ангажиран с целите и проблемите на българския бизнес, един от първите работодатели станал част от нашата организация.Отиде си един изтъкнат българин, виден представител на Цоцорковия панагюрски род. Той завоюва множество успехи и награди – не само лични, а за всички нас заедно като народ. Неговият личен пример на социално отговорен работодател с голям принос за развитието на община Панагюрище, постигнал изключителни успехи в развитието на националната икономика като цяло, го прави голям българин, който чрез своя авторитет изгради позитивен образ на бизнеса в България и на страната ни пред света, се казва още в писмото.", "date": "2017.05.17", "title": " КРИБ: Лъчезар Цоцорков ще остане завинаги в нашите сърца"}
{"url": "https://trud.bg/%d0%b2-11-%d0%bd%d0%b0%d1%81%d0%b5%d0%bb%d0%b5%d0%bd%d0%b8-%d0%bc%d0%b5%d1%81%d1%82%d0%b0-%d0%b2-%d0%b4%d0%b8%d0%bc%d0%b8%d1%82%d1%80%d0%be%d0%b2%d0%b3%d1%80%d0%b0%d0%b4%d1%81%d0%ba%d0%be-%d0%be%d1%81/", "text": "В 11 населени места в община Димитровград водата е със завишени норми на алфа активност. Здравните власти въведоха забрана водата да се използва за пиене и готвене, съобщи .Хората в засегнатите райони получават бутилирана минерал вода или се снабдяват от водоноски. Проблема е, че общината разполага само с две водоноски, които обслужват едва 6 от засегнатите села. За проблема с алфа активността се е знаело още от септември миналата година.Днес бяха взети нови проби, за да се установи дали има риск за здравето на хората. Резултатите ще станат ясни след около месец.", "date": "2017.05.17", "title": " В 11 населени места в Димитровградско останаха без питейна вода"}
{"url": "https://trud.bg/%d0%bf%d0%b8%d1%82%d0%b0%d0%bc%d0%b5-%d0%b5%d0%ba-%d0%b7%d0%b0-%d0%b4%d0%be%d0%bd%d0%be%d1%81%d0%bd%d0%b8%d0%ba%d0%b0-%d1%82%d0%b0%d0%b2%d0%b0%d0%bd%d0%b8%d0%b5/", "text": "На 23 февруари т.г. „Труд“ относно доносите по негов адрес с автор Юри Бюрер Тавание, постоянен съветник по Механизма за сътрудничество и проверка на ЕК в София. Доказателствата са в секретна грама на американското посолство в София, от 26 юни 2009 г. на тогавашния посланик на САЩ у нас Нанси Макълдауни, засекретена от нейния заместник Александър Караянис.Документът, изтекъл в платформата „Уикилийкс“ показва, че информацията на Юри Бюрер Тавание стига до Централното разузнавателно управление на САЩ, военното разузнаване, министерство на правосъдието на САЩ, ФБР, Държавният секретар на САЩ и посланника на САЩ към ЕС.Посланник Макълдауни прави изричното уточнение в грамата, че самоличността на информатора трябва да остане в пълна тайна. От документа е видно, че след изписването на Юри Бюрер Тавание е добавен гриф “строго поверително”. От написаното се разбира още, че “съветникът” на ЕК в София не за първи път донася подробности за настроенията на високопоставени представители на държавите членки на ЕС спрямо България. От секретния документ става пределно ясно, че към средата на 2009 г. Тавание е бил противник на прекратяването на мониторинговия механизъм спрямо България и Румъния, което по план е трябвало да се случи в началото на 2010 година.Грамата на Макълдауни показва, че обект на доноси се оказват както български официални представители, така и тогавашният холандски външен министър и днешен първи заместник-председател на Европейската комисия Франс Тимерманс. Пред американските дипломати Юри Бюрер Тавание е изразил възмущение от усилията на тогавашния главен прокурор Борис Велчев и на тогавашния министър по европейските въпроси Гергана Паси мониторингът над страната ни да отпадне, както е било по план – в края на третата година от членството на България в ЕС.Първият и вторият човек в дипломатическата мисия на САЩ в България в началото на 2009 г. са били сред малцината, които са знаели за намерението на тогавашния холандски първи дипломат Франс Тимерманс – на България и на Румъния да се отнеме правото на глас при вземането на решения в Европейския съюз, както и че предстоящото председателство на Швеция (през втората половина на 2009 г. – бел. ред.) нямало да допусне отпадане на мониторинговия механизъм над двете държави от Балканите в края на годината.До ден днешен отговор от Европейската комисия няма.Затова „Труд“ още е в очакване дали г-н Тимерманс ще вземе отношение по следните въпроси:1. Какво е мнението му за действията на Тавание? 2. Какви мерки може да вземе Брюксел относно Тавание? 3. Какви последствия може да има от доносите на Тавание за България, а и за целия ЕС?", "date": "2017.05.17", "title": " Питаме ЕК за доносника Тавание"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d0%b4%d0%b0%d0%b4%d0%b5-%d0%be%d1%81%d1%82%d0%b0%d0%b2%d0%ba%d0%b0-%d0%b7%d0%b0%d1%80%d0%b0%d0%b4%d0%b8-%d0%bd%d0%b0/", "text": "Зам.-министърът на регионалното развитие от квотата на „Обединени патриоти” Павел Тенев подаде оставка. Това е станало след разговор с вицепремиера и съпредседател на националистическото обединение Валери Симеонов и премиера Бойко Борисов, съобщи .„Създаденото напрежение не работи добре за правителството и помолих да бъда освободен от длъжност. Най-правилното решение, което можеше да се вземе, е да се подаде оставка“, обясни пред журналисти Тенев.Тенев постави правителството в сложна ситуация, след като се появи негова снимка от посещение в музей на восъчните фигури от преди 9 г. На нея той отправя нацистки поздрав към статуи на нацистки войници.ГЕРБ и в частност Борисов запазиха мълчание по скандалния случай, който ядоса не само опозицията, но и граждани и неправителствени организации у нас и в чужбина. Валери Симеонов пък опита да омаловажи случая, но реално го раздуха още повече с коментара си за свое посещение в някогашния концлагер „Бухенвалд”: „Като се замисля, кой знае какви майтапчийски снимки сме си правили там…”.Това е втори зам.-министър, който буквално в първите дни на новия кабинет се налага да напусне поста си. Стоил Апостолов си тръгна от здравното министерство след разследване за злоупотреби в болницата, която е управлявал.", "date": "2017.05.17", "title": " Зам. министър подаде оставка заради нацистки поздрав\t\t\t"}
{"url": "https://trud.bg/%d0%b5%d0%bd%d0%b5%d1%80%d0%b3%d0%be-%d0%bf%d1%80%d0%be-%d1%81-11-%d0%b8%d0%b7%d0%bd%d0%b5%d1%81%d0%b5%d0%bd%d0%b8-%d0%bf%d1%80%d0%b8%d0%b5%d0%bc%d0%bd%d0%b8-%d0%b2-%d1%80%d1%83/", "text": "„Енерго-про“ продължава кампанията за организиране на изнесени офиси в област Русе.В периода 22-26 май екипи на дружеството ще посрещат в приемните жители от 11 населени места в областта.Посетителите ще могат да стартират процедура по смяна титуляра на партидата, да се консултират за процеса по присъединяване на нов обект към мрежата и други.", "date": "2017.05.17", "title": " „Енерго-про“ с 11 изнесени приемни в Русенско"}
{"url": "https://trud.bg/%d0%b2%d1%80%d0%b5%d0%b4%d0%b8-%d0%b7%d0%b0-8-%d0%bc%d0%bb%d0%bd-%d0%bb%d0%b2-%d0%b2-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%b8%d1%82%d0%b5-%d0%bf%d0%be%d1%80%d1%8a%d1%87%d0%ba/", "text": "39% от проведените обществени поръчки през миналата година са с нарушения, сочи отчетът на Агенцията за държавна финансова инспекция.Те са причинили вреди в размер на 8,4 млн. лв., от които по време на инспекциите са предотвратени и възстановени 1,09 млн. лв. При общо 665 инспекции са установени нарушения в 782 от всичките 2016 процедури за годината.Финансовите инспектори са разкрили 286 случая на възложени обществени поръчки за над 58,8 млн. лева, при които е установено най-тежкото нарушение – не са проведени съответните законови процедури или не са събрани оферти чрез публикуване на покани за избор на изпълнител на обществената поръчка при наличие на всички основания за това.На органите на прокуратурата са изпратени 101 доклада от извършени финансови инспекции и проверки.", "date": "2017.05.17", "title": " Вреди за 8 млн. лв. в обществените поръчки"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d1%80%d0%b8%d0%bb%d1%81%d0%ba%d0%b8-%d1%81%d0%bf%d0%be%d1%80%d1%82%d0%b8%d1%81%d1%82-%d0%b8%d0%bc/", "text": "Президентът на баскетболния „Рилски спортист“ Петър Георгиев протестира с отворено писмо против наказанието, което му наложи федерацията заради заплашване на съдии. Късно снощи „Рилецо“ гостува на „Лукойл Академик“ в пети мач от полуфиналната серия от мъжката НБЛ. „Съдийството не е най-големият проблем на българския баскетбол, но някои провокативни, скандални и тенденциозни решения са много показателни за нещо „гнило“ в целия организъм на баскетбола ни – гласи част от писмото. – Създава се усещането – и у състезатели, и у треньори, и у обикновените любители на баскетбола – че всичко е нагласено, предрешено, опорочено.“", "date": "2017.05.17", "title": " Президентът на „Рилски спортист“: Има нещо гнило в баскетбола"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b8%d0%b5-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%bc/", "text": "Премиерът Бойко Борисов прие подадената от заместник-министъра на регионалното развитие и благоустройството Павел Тенев оставка, съобщиха от пресслужбата на Министерски съветМотивът на Тенев е създалото се напрежение около негово действие преди близо 10 години, което той не желае да се пренася върху работата на правителството.", "date": "2017.05.17", "title": " Борисов прие оставката на заместник-министър Тенев"}
{"url": "https://trud.bg/%d0%b4%d0%b6%d0%be%d1%88%d1%83%d0%b0-%d0%bc%d0%be%d0%bb%d0%b8-%d0%bf%d1%83%d0%bb%d0%b5%d0%b2-%d0%b4%d0%b0-%d0%bc%d1%83-%d0%be%d1%81%d1%82%d0%b0%d0%b2%d0%b8-%d0%bf%d0%be%d1%8f%d1%81%d0%b0/", "text": "Носителят на 3 от титлите в тежката категория на профибокса Антъни Джошуа е помолил Международната боксова федерация (IBF) да направи изключение и да му позволи да излезе на реванш срещу Владимир Кличко. Шампионът трябва да защитава пояса си срещу задължителния претендент Кубрат Пулев, но евентуален реванш с украинеца би донесъл много по-големи приходи. Затова мениджърът на британеца Еди Хърн е пледирал федерацията да наруши правилника си и да не отнема титлата, както направи с Тайсън Фюри в края на 2015 г. „Получихме такава молба и очакваме от „Зауерланд“ отговор дали Пулев е съгласен да изчака с мача си за титлата – обяви Дарил Пийпълс, президентът на IBF. – Следващата седмица нашият борд ще разгледа възможностите за евентуално отлагане.“ Кличко в момента е на ваканция във Флорида и все още не е обявил дали ще се възползва от клаузата за реванш, но британските медии вече са готови да обявят втора серия от съперничеството му с Джошуа. Според слуховете тя ще е на „Милениъм Стейдиъм“ в Кардиф. Има и вариант сблъсъкът да е в Дубай или в САЩ.", "date": "2017.05.17", "title": " Джошуа моли Пулев да му остави пояса"}
{"url": "https://trud.bg/%d1%80%d0%b0%d0%b7%d0%bc%d0%b8%d1%80%d0%b8%d1%86%d0%b8-%d0%bf%d1%80%d0%b5%d0%b4-%d1%82%d1%83%d1%80%d1%81%d0%ba%d0%be%d1%82%d0%be-%d0%bf%d0%be%d1%81%d0%be%d0%bb%d1%81%d1%82%d0%b2%d0%be-%d0%b2-%d1%81/", "text": "След срещата между турския президент Реджеп Ердоган с американския му колега Доналд Тръмп във Вашингтон във вторник вечер пред турското посолство се стигна до сблъсъци, довели до раняването на 9 души, съобщава Ню Йорк Таймс.В стълкновението са били замесени протестиращи от кюрдски произход, сподвижници на Ердоган, както и охранители на турския президент.9 души, ранени в резултат на конфронтацията, са били откарани в болница. Други двама са задържани от полицията по обвинения в нападение над длъжностно лице и нанасяне на телесна повреда.Говорителят на турското посолство Айдан Караманоглу не е дал изявление по случая, уточнява „Ню Йорк Таймс“.Срещата между двамата президенти бе с цел подобряване на отношенията Анкара-Вашингтон. ", "date": "2017.05.17", "title": " Размирици пред турското посолство в САЩ след срещата Ердоган-Тръмп"}
{"url": "https://trud.bg/%d0%bd%d0%b8%d1%89%d0%be-%d0%bd%d0%b5-%d0%b8%d0%bc-%d0%b2%d1%8a%d1%80%d0%b2%d0%b8-%d0%bd%d0%b0-%d0%bf%d0%b0%d0%bd%d0%be%d0%b2-%d0%b8-%d0%b8%d0%b2%d0%b0%d0%bd%d0%be%d0%b2/", "text": "Приватизаторите на морала нападнаха президента Румен Радев само защото си позволи да напомни на изгубилия връзка с реалността председател на Върховния касационен съд Лозан Панов, че в страната има закони и конституция. Парадоксално е, че точно тези, които от години тръбят за нужда от съдебна реформа, за да осигурят на гражданите справедливост, целенасочено тласкат институции и техните ръководители към престъпване на закона.Като как точно си е представял Лозан Панов Румен Радев да проверява главния прокурор? По кой текст от Основния закон, от Закона за съдебната власт, от Наказателно-процесуалния кодекс това да стане? Панов ясно е съзнавал, че поставя капан пред Радев. Ако това бе направено от група граждани, мнозина щяха да ги оправдаят с липсата на юридически познания, ако го беше направило някое “грантово” финансирано НПО, мнозина щяха да го обяснят с опит за скрит лобистки натиск, ако го беше направил някой инженерстван партиен проект, мнозина щяха да разпознаят опит за извличане на политически дивиденти. Прави го обаче председател на Върховния касационен съд. Дали защото на един розовобузест олигарх му е притеснено, че скоро прокурорските обвинения за приватизация на държавни активи ще влязат в съда. И понеже президентът спазва конституцията, той веднага се превръща в мишена на моралната полиция. Същите ментори на нашето всекидневие, които с помощта на зависими медии и журналисти от сайтове, вестници, телевизии, радиа все по-арогантно подменят дневния ред на обществото, осмиват ценности и традиции, докато насаждат недоверие към институциите и държавността. Във всяка правова държава политическите действия на председателя на ВКС Лозан Панов незабавно щяха да доведат до стартиране на процедура за неговото отстраняване. Абсурдно е, когато олигарси диктуват “опорни точки”, с които верният на задкулисието магистрат употребява позицията, която заема, за да атакува институция след институция.Успоредно със сценария на провокацията срещу държавния глава тече и друго “активно мероприятие”, чиято цел е овладяване на ключовия за управлението на съдебната система орган Висш съдебен съвет. Мишената в случая е електронното гласуване при прекия избор на магистрати за техни представители в колегиите на ВСС. И най-вече – за избора на съдиите, които ще имат правото да излъчат шестима от тях за членове на “правителството” на Темида. Дори само фактът, че зад кампанията по дискредитиране на електронния вот стоят проваленият бивш правосъден министър Христо Иванов и “експертът” от партийното ГМО “Да, България” Божидар Божанов, е гаранция, че в случая не става въпрос за нищо друго освен за поредната манипулация на олигархичните кукловоди.Иванов и Божанов упорито внушават, че електронният вот на съдиите можел да се манипулира. Как са го установили ли? Никак! Божанов бил прочел техническата документация към заданието, но нямал доказателства за твърденията си, че системата може да бъде манипулирана. Иванов пък нямал доверие на системата, защото тя била избрана от този Висш съдебен съвет. А от кой ВСС да бъде избран? От този, който Христо Иванов много се надяваше, че ще избере, ако беше успял предсрочно да прекрати мандата на настоящия в началото на 2015 година? Разбира се, нито една от двете марионетки на олигархичния кръг “Капитал” не е искрена не само с обществото, което едва ли е запознато с конкретните детайли на предстоящия избор за ВСС, но най-вече и със съдиите. Иванов и Божанов упорито неглижират факта, че всеки съдия има правото да избере как да гласува – с хартиена бюлетина или електронно.И тук идва най-важната подробност. За първи път шестимата съдии в бъдещия съвет ще бъдат избирани пряко от колегите си, т.е. един съдия – един глас. Настоящият и предишни състави на ВСС бяха избирани от делегатски събрания, като един магистрат представляваше по пет, десет или дори по двадесет колеги. Ясно е, че ако искат да гласуват с хартиена бюлетина, съдиите от Русе, Бургас или Малко Търново ще трябва да дойдат до София. Ако обаче са декларирали, че искат да го направят по електронен път, то те ще могат да си спестят към 1000 км път, а вотът им да бъде зачетен. Точно заради това и над 60% от съдиите вече са заявили, че искат да гласуват електронно.Какво би станало, ако няма електронно гласуване?Със сигурност част от съдиите от страната няма да успеят или директно ще откажат да пътуват до София, т.е. няма да гласуват. Кой има полза от това по-малко съдии да участват в прекия избор на членове на ВСС ли? Еднозначният отговор е: Съюзът на съдиите в България – компрометираната, политизирана и зависима от олигархичния кръг “Капитал” организация. Членската маса на ССБ е основно в софийските съдилища, което автоматично привилегирова “скритите” кандидати на ССБ за членове на ВСС, ако изборът е само с хартиени бюлетини. Това мотивира Христо Иванов и протежето му Божидар Божанов истерично да атакуват електронното гласуване за ВСС: не защото има нещо нередно със системата, а просто защото тя ще остави ако не всички, то повечето от кандидатите на задкулисието извън бъдещия състав на съвета. Самонадеяността на Иванов и Божанов им пречи да признаят, че системата е одитирана от външни експерти, които обаче са независими от “Да, България”, а отдел “Компютърни престъпления” на Главна дирекция “Борба с организираната престъпност” също извърши проверка на сигурността на предстоя­щия магистратски вот. Поведението на прокситата на олигархията всъщност е и нелепо, защото същият този “експерт” Божанов, който Иванов вре в лицето на обществото, само допреди няколко месеца твърдеше колко важно и сигурно е електронното гласуване за парламент. И когато през 2019 г. банкрутиралите “кукли на конци” отново пропищят за онлайн гласуване на изборите за европейски депутати, днешната им акция срещу ВСС ще трябва да им бъде напомнена. Пък после да се чудят защо хората не им вярват, не гласуваха за тях, а и никога повече няма да се подведат и да се включат в поръчковите им протести.Днешната морална полиция, състояща се от провалили се политически проксита, професионални протестъри и “грантови” марионетки, атакува президента, прокуратурата, Висшия съдебен съвет, утре ще атакува (за кой ли път) правителството и парламента. Атакуват, защото не са част от тази власт, избрана от вота на българите. Да, точно тези “демократи” са най-големите врагове на демокрацията! Това са същите банкрутирали безморални същества, които след три седмици ще ни обясняват, че българите не сме в час, не сме “тренди” и модерни, защото не сме съгласни да приемем за “нормално” еднополовите бракове.", "date": "2017.05.17", "title": " Нещо не им върви на Панов и Иванов\t\t\t"}
{"url": "https://trud.bg/%d0%b4%d0%be%d0%ba%d0%b0%d1%82%d0%be-%d0%bf%d0%b0%d0%bd%d0%be%d0%b2-%d0%b8-%d0%ba%d0%b0%d0%bb%d0%bf%d0%b0%d0%ba%d1%87%d0%b8%d0%b5%d0%b2-%d0%ba%d0%bb%d0%b5%d0%b2%d0%b5%d1%82%d1%8f%d1%82-%d0%b3%d0%bb/", "text": "Днес Сотир Цацаров изнесе лекция пред френския правосъден институт. Събитието се проведе в аулата на Софийския университет. В него взеха участие гости от Париж, френският посланик на наша територия, полицейски служители, магистрати и заети в сферата на сигурността. Основна тема на сбирката бе битката с тероризма и методите, с които правораздавателните органи защитават националната сигурност. В края на дискусията, обаче неминуемо последва логичният въпрос към Цацаров – какво е неговото мнение за актуалната ситуация в съдебната система?Въпросът бе съвсем резонен. Поради простата причина, че в последния месец българското общество и европейските ни партньори станаха свидетели на бруталната война, която се води срещу родната прокуратура. В основата на атаките по адрес на държавното обвинение виждаме Лозан Панов, председател на Върховния касационен съд (ВКС) и Калин Калпакчиев, член на Висшия съдебен съвет (ВСС) от съдийската квота.Ситуацията безспорно е абсурдна. Едва ли в друга страна-членка от Европейския съюз е налице подобен прецедент. Съдии да атакуват прокурори, използвайки за оръжие медиите на подсъдими лица. Уви, явно сме на път да дадем уникален принос в хилядолетната история на правото и съдебните институции.Критиците на Цацаров стигнаха дотам, че опитаха да прехвърлят проблемите на Висшия съдебен съвет далеч отвъд храма на Темида. Шефът на ВКС Панов поиска от президента Румен Радев (забравил, че подобно искане му бе отказано от предишния президент Росен Плевнелиев) да наруши Конституцията, намесвайки се в спора между магистратите. В отговор Радев изрази искреното си недоумение, че съдия номер 1 на Републиката не познава законите на страната. Членът на ВСС Калпакчиев отиде и по-далеч. Той написа писмо до Еврокомисията, в което искаше отстраняването на главния прокурор. Освен лишен от правна логика, текстът блестеше с доноси, лични нападки и фактологични грешки. Като например внушението, че бизнесмените Гергов и Дончев са обект на разследване от държавното обвинение. Накратко – опитаха се да прехвърлят проблема от болната глава на здравата. Не видяха гредата в своето око, а сламката в чуждото. Панов забрави, че е гостувал в офиса на адвокат с дела за милиони в подопечния му съд. Калпакчиев пропусна честите близки срещи, които провежда с председател на една съвсем нова политическа партия.И в крайна сметка – атакуваха прокуратурата, институциите и държавността на всички възможни фронтове, с всички възможни оръжия.Интересното в случая е – каква бе реакцията на Цацаров, как той отговори на горепосочения въпрос към него. А именно – какво е мнението му за актуалните събития в българската съдебна система?Ето го и отговора: „И дума не може да става за противоречие между съдии и прокурори в България. Прокурорът е страна в процеса и знае своето място и роля в него. Но противоречие между българските магистрати няма и не може и да съществува…“Тоест – проблем няма, няма скандали във Висшия съдебен съвет, няма ги атаките на Панов и Калпакчиев към главния прокурор. Съвсем ясно, че Цацаров не е съвсем прав. Още на следващия пленум на ВСС ще станем свидетели на поредния сценарий срещу прокуратурата в изпълнение на съдиите Панов и Калпакчиев. Но това от утре.Днес образът на държавността пред френския институт по правосъдие беше Цацаров. И той даде добър урок на критиците си, как се пази държавността. Разликите може да откриете и сами. Главният прокурор понася ежедневни хули, обиди, скалъпени и изфабрикувани активни мероприятия. И въпреки това не казва и думичка срещу държавата, когато го попитат чужденците.Обратно – Панов и Калпакчиев нямат задръжки и скрупули. Готови са да клепат България в Европа, да пишат доноси, да вадят изсмукани от пръстите компромати.Докато Панов и Калпакчиев клеветят, главният прокурор даде урок, който бе посрещнат с оглушително мълчание от „правилните“ медии и коментатори. Те не обелиха и дума за днешната му лекция. А иначе са първа писта по всякакви съдебни теми и юридически въпроси. Но както знаем добре – интересът е водещ. А в случая – грантовете от съответната фондация.", "date": "2017.05.17", "title": " Докато Панов и Калпакчиев клеветят, главният прокурор защити държавността"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb-%d0%b2-%d0%bf%d0%b0%d1%80%d0%b8%d0%b6-%d0%b7%d0%b0%d1%80%d0%b0%d0%b4%d0%b8-%d1%88%d0%b0%d1%80%d0%b0%d0%bf%d0%be%d0%b2%d0%b0/", "text": "Женската тенис асоциация (WTA) разкритикува решението на Френската тенис федерация да не даде уайлдкард на Мария Шарапова за „Ролан Гарос“. Домакините на турнира от Големия шлем в Париж обосноваха решението си с необходимостта да бъде защитен спортът от допинг нарушителите. „Може да дадеш уайлдкард на тенисист, който е бил контузен и е загубил позициите си в ранглистата, но не и на допинг нарушител – твърди президентът на френската тенис федерация Бернар Джудичели. – Съжалявам за феновете на Мария и за самата нея, но нашата мисия е да държим високи стандарти.“ Скандалът стана още по-голям, след като федерацията даде уайлдкард за квалификациите на мъжкия турнир на французина Констан Летиен, който миналата година изтърпя 7-месечно наказание за залози на мачове. Шефът на WTA Стив Саймън остана недоволен, че най-голямата звезда в женския тенис ще отсъства от Париж. „Арбитражният съд наложи наказание, което Шарапова изтърпя – заяви американецът. – Не приемам обяснението на френската федерация, тъй като тя няма юрисдикцията да налага допълнително наказание. Тя е част от нашата структура и е приела нашите мерки срещу допинга.“ Самата тенисистка прие решението и се закани въпреки това да стане отново №1 в света. „Ако това е цената, която трябва да платя, за да се изправя отново, съгласна съм! – написа тя. – Никакви думи или действия няма да ме спрат да постигна мечтите си, а те са много.“", "date": "2017.05.17", "title": " Скандал в Париж заради Шарапова"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-16-%d0%b8%d1%80%d0%b0%d0%ba%d1%87%d0%b0%d0%bd%d0%b8-%d0%bd%d0%b0-%d0%b3%d1%80%d0%b0%d0%bd%d0%b8%d1%86%d0%b0%d1%82%d0%b0/", "text": "Шестнадесет иракски граждани, сред които има и деца,  са задържани при опит за нелегално преминаване на границата. Действията по задържането са били  съвместни  на българските и румънските граничари.При акцията на Граничното полицейско управление и на Районното управление на полицията в Генерал Тошево, заедно с румънските гранични власти, са били задържани десетима мъже, четири жени и две малолетни деца. Те са били заловени в пшенична нива в покрайнините на румънското село Дарабани. В личните им вещи са били открити български регистрационни карти на чужденци. По случаите са образувани бързи полицейски производства.", "date": "2017.05.17", "title": " Задържаха 16 иракчани на границата\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%89%d0%b5-%d0%bf%d1%80%d0%be%d0%b4%d1%8a%d0%bb/", "text": "България се гордее със своята многобройна общност в Украйна, която съумя да съхрани връзката си с родината силна и жизнена. Полагаме всички усилия да пазим техните права и да ги подкрепяме. Това заяви днес държавният глава Румен Радев на работна среща с депутата от Върховната рада на Украйна Антон Киссе, съобщиха от прессекретариата на президентството.Президентът изрази благодарност към Антон Киссе за неговите дългогодишни усилия и активната му позиция за запазването и утвърждаването на българската идентичност и националните ни ценности у над 200-хилядното ни малцинство в Украйна.Румен Радев изрази готовност българската страна да продължава и подобрява политиката си за защита на правата на българите в Украйна. „Следим ситуацията в Украйна и Болгардския район. Вслушваме се в проблемите на бесарабските българи, защото връзката ни с тях е приоритет и национално богатство“, каза още президентът и потвърди подкрепата на страната ни за европейската перспектива на Украйна.Президентът изрази и заинтересоваността на България към запазването на възможностите за изучаване, използване и обучение на български език като майчин за малцинството ни в Украйна.„Българите в Украйна са горди със своя произход, помнят и обичат своята  история и традиции. Уверен съм, че добрите отношения между София и Киев и активната подкрепа на България за сънародниците в Бесарабия ще създадат повече възможности за приближаването на тази българска общност до родината на техните предци“, заяви Антон Киссе по време на срещата.Сред акцентите на разговора бяха и подобряването на достъпа на сънародниците ни в Украйна до образование в България и създаването на перспективи за по-активно включване на българите в Украйна в трудовия пазар у нас.", "date": "2017.05.17", "title": " Президентът Радев:  България ще продължи да се вслушва в гласа на сънародниците ни в Украйна"}
{"url": "https://trud.bg/%d0%bd%d0%b0%d1%88-%d0%bf%d0%b0%d1%82%d0%b5%d0%bd%d1%82-%d1%87%d0%b8%d1%81%d1%82%d0%b8-%d0%b2%d0%be%d0%b4%d0%b0%d1%82%d0%b0-%d0%be%d1%82-%d1%83%d1%80%d0%b0%d0%bd/", "text": "Съоръжението само преценява как да пречисти водата чрез озон, без да използва канцерогенния хлорПоследно поколение пречиствателна станция може да реши проблема със замърсената с уран и манган вода на Хасково за дни. Патентованата, изцяло българска технология, която няма еквивалент в света, чака възможност да бъде приложена на практика. Това обявиха пред “Труд” авторът й – професорът по квантова електроника и шеф на старозагорската “Елфи Тех” ООД Жеко Ганев, и Красимир Узунов, собственикът на варненската компания “Интерсервиз Узунови”.От 30 години проф. Ганев се занимава с научни разработки в тази сфера. Преди 8 г. той патентовал адаптивна станция, която избира режима на работа на пречиствателното съоръжение според замърсителния товар – тежки метали, микробилогия, токсини. Подобни продукти предлагат и големи производители в САЩ и Англия, но те са 5 до 10 пъти по-скъпи, подчерта ученият пред “Труд”. Преди година и половина той обединил усилия с мениджъра Красимир Узунов и до момента общото им дружество е продало пречиствателни станции с капацитет до 20 хил. души на клиенти по цял свят.Идеята за точно този тип адаптивни станции се родила заради многото хлор в питейната вода у нас. Той се ползва за пречистване на органичните замърсители, но крайният ефект е, че пием вода, в която има стотици пъти повече канцерогенни хлорамини от нормите на Световната здравна организация, подчерта проф. Ганев. Неговата станция решава и този проблем, като цената на най-малката – за 1000 души, е 160 000 евро.“В рамките на 10-15 дни можем да решим въпроса на Хасково. За там са нужни четири от нашите инсталации. Правителството отпусна два милиона лева по предложение на специалисти от ВиК за нови сондажи. Това обаче няма на реши въпроса по никакъв начин, защото трябва да се търсят нови пътища за справяне с проблема”, категоричен е проф. Ганев.По думите му това, което се случва в Хасково, ще се повтори на много места в страната. “Въпросът е тук да не се всява паника. Една модерна западна инсталация за пречистване е от порядъка на десетки милиони евро и доста по-несъвършена от нашата. Тя е и десетки пъти по-евтина”, посочи ученият.Реален тест В помощ на ХасковоГотови сме да монтираме инсталацията в 3-дневен срок, обясни Красимир Узунов пред „Труд“. Проф. Ганев и Красимир Узунов са готови да предоставят за няколко месеца инсталация за пречистване на питейна вода по физико-химичен начин с капацитет за 1000 души на Хасково. “Искаме институциите да ни разрешат да направим този реален тест, който да бъде потвърден от измервания на контролните органи. Готови сме да монтираме инсталацията в 3-дневен срок”, обясни Узунов пред “Труд”. Идеята трябваше да бъде разгледана на вчерашното заседание на парламентарната комисия, която търси причините за замърсяването в Хасково. Депутатите решиха, че всички предложения ще бъдат обсъдени след доклада на Министерството на икономиката, който ще излезе на 25 май. След това на ново заседание на комисията предложените писмено идеи ще бъдат разискани.“Когато видяхме проблема в Хасково, решихме, че имаме морален дълг да помогнем. Искаме да покажем, че у нас се правят високотехнологични продукти и ако те влязат в промишлено производство, работят за здравето на българите”, коментира още Узунов.Родна иновация Тайната е в озонаВодата влиза в реактор на съоръжението и в него структурата й става кристална. В новото пето поколение пречиствателна станция химическият агент озон се произвежда на място и на това се основава цялата технология. “Този вид озонатор е уникален. Ние сме открили шестия метод за създаване на озон – чрез нискотемпературна плазма. Основата на цялата технология се гради на него. Такава технология също няма света. Ние сме постигнали 4 пъти по-ниска цена от най-ниската световна. Един грам озон се произвежда с 22 вата, а най-добрият американски озонатор работи със 120 вата енергия. При нас всичко е адаптивно. Колкото озон трябва за окисление на замърсителите, толкова се произвежда без намесата на човек”, уточнява принципа на действие на патентовата технология проф. Ганев.“Да кажем, във водата, която минава през станцията, уранът е във втора валенция, ние го окисляваме до осма и той става неразтворим. След това се вкарва в абсорберите, които също са автоматични. Оттук водата влиза в реактора. В него правим структурата й кристална и повече тя няма възможност да приеме външни замърсители. Тя е капсулирана и с помпи отива към потребителите”, уточнява той.Първи в света Природен газ от утайкиС още едно решение България е първа в света. Активните утайки от пречиствателни станции, съдържащи органични съединения, в комбинация с тежки метали и токсини се преработват до висококалоричен газ без намеса в екологичното равновесие на околната среда, уточняват специалистите.“Създали сме съоръжение и за това, което отново няма аналог в света. Говорим за нискотемпературна плазмена перолиза, която е уникално българско изобретение. Това означава, че имаме разграждане на всички органични компоненти до нормални търговски продукти. Утайката, която се получава при пречистването и която би се съхранявала някъде, замърсявайки околната среда, ние я трансформираме в природен газ. Той отива за потребление в домакинствата. Няма отделяне на сяра, няма въглеродни емисии”, разкрива пред “Труд” проф. Жеко Ганев.", "date": "2017.05.17", "title": " Наш патент чисти водата от уран (СНИМКИ)\t\t\t"}
{"url": "https://trud.bg/%d1%81%d0%bb%d0%b0%d0%b2%d0%b5%d0%bd-%d0%bf%d0%b8%d0%bb%d0%be%d1%82-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d1%80%d0%b0%d1%81%d0%be%d0%b2%d0%b8-%d0%ba%d0%be%d0%bb%d0%b8-%d0%b2-%d1%81/", "text": "Спортните автомобили на Audi вече имат собствен дом на българска земя. Шоурумът „Порше София Запад“ в София стана Audi Sport дилър и отговаря на изискванията за продажба, обслужване и сервиз на върховите модели от гамата RS и на Audi R8.За откриването на дилърството Audi Sport у нас пристигна известният италиански състезател Емануеле Пиро, който е печелил пет пъти състезанието за издръжливост в Льо Ман с прототипите на германската компания. Той представи най-новите модели от RS гамата. Сред тях са компактната лимузина RS3 с най-мощния петцилиндров двигател в света, която ускорява за 4,1 секунди от 0 до 100 км/ч. Друг премиерен автомобил е купето RS5, който се задвижва от изцяло нов битурбо мотор 2,9 TFSI с ресурс от 450 конски сили и 600 Nm и разполага с стандартно със системата Quattro за силово предаване към четирите колела.Подобни мощни машини изискват специализирана техника за поддръжка и висококвалифицирани специалисти. Собствениците на тези коли ще ги намерят в центъра Audi Sport.", "date": "2017.05.17", "title": " Славен пилот представи расови коли в София"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bd%d0%b0%d1%87%d0%b0%d0%bb%d0%be%d1%82%d0%be-%d0%bd%d0%b0-%d0%bf%d1%80%d0%be%d0%bb%d0%b5%d1%82%d0%bd%d0%b8%d1%8f-%d0%b1%d0%b0%d0%bb-%d0%bd%d0%b0-%d0%ba%d1%80%d0%b8/", "text": "Третият пролетен бал на Конфедерацията на работодателите и индустриалците в България (КРИБ) започна преди минути в „София Тех Парк“. На церемонията по-късно вечерта ще бъдат раздадени най-авторитетните награди за бизнеса „КРИБ – Качество, Растеж, Иновации от България“.На събитието присъстват около 400 гости – премиерът Бойко Борисов и министри, водещи мениджъри и индустриалци.", "date": "2017.05.17", "title": " Вижте началото на пролетния бал на КРИБ (СНИМКИ)"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b8%d0%b7%d1%85%d0%b2%d1%8a%d1%80%d1%87%d0%b0-%d0%be%d1%82-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2/", "text": "БСП поискаха оставката на вицепремиера Симеонов заради „майтапчийски снимки в Бухенвалд“Зам.-министърът на регионалното развитие Павел Тенев от квотата на „Обединени патриоти“ подаде оставка след разговор с премиера Бойко Борисоов. А причината за краткия му престой на поста е скандална снимка от 2009 г., на която се вижда, как Тенев е изпънал ръка в знак на поздрав към восъчни фигури на нацисти. Фотото е било част от снимковия архив на Тенев във фейсбук и е правено в музея „Гревен“ в Париж. Но се разпространи в социалната мрежа след назначението му в регионалното министерство. Вчера от БСП поискаха министър-председателят да уволни Тенев. Социалистите атакауваха и вицепремиера Валери Симеонов. Съпредседателят на „Обединени патриоти“ по-рано защити Тенев и отбеляза, че „като млад и той може да си е правил майтапчийски снимки в нацисткия лагер Бухенвалд“. „Защо обръщате внимание на БСП, те вдигат шум, за да бъдат забелязани, коментира пред „Труд“ лаконично Симеонов. „Паметта на жертвите на кафявата чума не може да бъде обект на никаква шега. Как този човек ще посреща европейските си колеги по време на това председателство на България на ЕС?“, запитаха обаче от БСП. Междувременно социалистите в Европарламента оцениха поведението на българския вицепремиер като „недопустимо и излагащо страната“. „Подобни действия са твърде опасни сега, когато Европа и светът са изправени пред предизвикателствата на екстремизма, национализма и тероризма“, отбеляза в специално изявление и президентът на ПЕС Сергей Станишев. От формацията на Мария Капон – Единна народна партия, също излязоха с декларация: „Присъствието на вицепремиер, склонен да приема за шега нацизма, е безумие в европейска България.“", "date": "2017.05.17", "title": " Зам.-министър изхвърча от правителството заради нацистки поздрав (ОБЗОР)"}
{"url": "https://trud.bg/%d1%88%d0%b5%d1%81%d1%82-%d0%bd%d0%be%d0%b2%d0%b8-%d0%b5%d0%ba%d0%be%d0%bb%d0%b8%d0%bd%d0%b8%d0%b8-%d0%bf%d1%83%d1%81%d0%ba%d0%b0%d1%82-%d0%b2-%d1%81%d0%be%d1%84%d0%b8%d1%8f/", "text": "Шест нови екологични линии тръгват в София. Общината планира в столицата да заработят 30 електробуса. Возилата ще бъдат пуснати на два етапа и ще се обслужват линиите №84, №65, №30. През втория етап на конкурса се предвижда електробуси да се движат и по линиите №42 до Банкя, №47 до Градоман, №48 до Михайлово и №14 до Гара Искър. Очаква се на утрешното си заседание Столичния общински съвет да одобри инвестиционната програма на електротранспорта до 2020 г. За екологичните автобуси ще бъдат изградени 12 зарядни станции,  а разходът им се очаква да е до 9 пъти по-нисък от останалите возила. Днес по линия 314 тръгна експериментално нов електробус.„Той е чешко производство, нископодов, разполага с 46 места и може да измине над 160 км с едно зареждане“, каза столичният кмет Йорданка Фандъкова. По думите й това е четвъртият електробус, който общината ще тества за нуждите на градския транспорт. Припомняме, че първият беше тестван по линията на тролей 11, а вторият се движи за период от 4 месеца по автобусна линия 84 и линия 67. С третия по линия 84 за месец са спестени над 200 кг вредни емисии.", "date": "2017.05.17", "title": " Шест нови еколинии пускат в София\t\t\t"}
{"url": "https://trud.bg/%d1%81-%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b8-%d1%81%d0%b8%d0%bc%d0%b2%d0%be%d0%bb-%d0%bf%d0%be%d1%81%d1%80%d0%b5%d1%89%d0%bd%d0%b0%d1%85%d0%b0-80-%d0%b3%d0%be%d0%b4%d0%b8%d1%88/", "text": "В истински морски празник се превърна посрещането на мореплавателя д-р Васил Куртев от околосветското му плаване. Ветроходци му сложиха олимпийския символ –лавров венец, а представителният духов оркестър на ВМС свири в негова чест на Морска гара във Варна.Точно в 17.30 ч. след 22 месеца в морета и океани  80-годишният шкипер и единствен член на екипажа на яхта „Одесос” акостира на родния бряг. „Аз съм щастлив! Обичам ви”, каза мореплавателят, трогнат и изненадан от голямото посрещане. Той трябваше да се прибере няколко часа по-рано, но около нос Емине е свършило горивото на лодката му и доплава с надути платна. На кея го чакаше съпругата му д-р Мария Панайотова, синът му Иван Куртев, близки и приятели от град Каварна.Д-р Васил Куртев потегли на околосветското плаване на 5 август 2015 г.  Своя 80-ти рожден ден е посрещнал в Индийския океан на 22 януари , сам на борда и се е почерпил с „каквото дал Господ” по думите му.  Морският мъж е трикратен носител на най-престижната  награда „Златен глобус” на фондация „ Кор Кароли”.Той направи околосветското си плаване в годината , когато се навършват четири десетилетия от обиколката на първия ни голям мореплавател кап.Георги Георгиев.", "date": "2017.05.17", "title": " С олимпийски символ  посрещнаха 80-годишен мореплавател\t\t\t"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d0%bf%d0%be%d0%b4%d0%b0%d0%bb%d0%b8%d1%8f-%d0%be%d1%81%d1%82%d0%b0%d0%b2%d0%ba%d0%b0-%d0%b7%d0%b0%d0%bc-%d0%bc/", "text": "Благодаря му много за достойната постъпка. Съжалявам за него, от всички зам. – министри на патриотите той беше най-подготвеният. Това заяви премиерът Бойко Борисов при пристигането си на третия пролетен бал на КРИБ по повод развихрилия се днес скандал и оставката на зам.-министъра на регионалното развитие  Павел Тенев.„Той оцени, че стана скандал от това, че се е снимал през 2009 г. с жена си в музей на восъчните фигури… Ако не беше на този пост и не беше такава ситуацията…сигурно много хора го правят. Разговарях и с Валери Симеонов, подписах оставката и за мен случаят е приключен. Реагирах по възможно най-добрия начин“, обясни министър-председателят.„От всичките зам.-министри на Обединените патриоти Тенев беше най-добрият и най-подготвеният. Истински съжалявам, че това се случва заради подобна глупост от негова страна. Това е удар за кариерата му. Човешко е по време на командировки да се правят такива шеги“, каза още Бойко Борисов.По повод днешното решение на ВАС за минималната работна заплата Борисов бе категоричен: „Ще следваме процедурите.“ На въпрос ще продължи ли да се бори за минималната работна заплата да остане 460 лв. той отговори: „Разбира се, ще направим необходимите постъпки“.Министър – председателят се спря и на изпълненото от предизборната кампания на ГЕРБ  обещание за безлимитно инвитро.  “ Това също е важно и решава големия демографски проблем“, каза Борисов. Той обяви, че ще поиска: „Цялата нация и всички институции да започнем осъзната битка срещу катастрофите и жертвите по пътищата. Защото ние всяка година губим близо 1000 души“.Попитан дали ще откликне  и ще се срещне с Лозан Панов Борисов заяви: “ Щом председателят на ВКС  е поискал среща с премиера аз мога да го поканя и да чуя какво ще каже. В петък в 8 и 30 ще се видя с него ще го чуя. Ще кажа и аз какво мисля.“", "date": "2017.05.17", "title": " Бойко Борисов за подалия оставка Павел Тенев: Съжалявам за него, от всички зам. – министри на патриотите той беше най-подготвеният"}
{"url": "https://trud.bg/%d0%b7%d0%b5%d0%bb%d0%b5%d0%bd%d0%b8-%d1%80%d0%b8%d1%82%d0%bd%d0%b0%d1%85%d0%b0-%d0%bf%d1%8a%d1%80%d0%b2%d0%b8%d1%8f-%d0%b7%d0%b0%d0%ba%d0%be%d0%bd-%d0%bd%d0%b0-%d0%bd%d0%be%d0%b2%d0%b0%d1%82%d0%b0/", "text": "Хиляди собственици на земеделска земя ощетени от решението на управляващите, „Обединени патриоти“ в недоумение от позицията на ГЕРБДепутатите на Борисов оттеглиха подкрепата си за Закона за опазване на земеделските земиГЕРБ набързо оттегли подкрепата си за промените в Закона за опазване на земеделските земи, който бе внесен от трима техни депутати и четирима народни представители от коалиционния партньор „Обединени патриоти“ (ОП). Политическата маневра бе направена по-малко от 12 часа след малоброен протест на зелени активисти пред сградата на Народното събрание. „Труд“ научи, че във вторник на Председателския съвет на коалицията от ГЕРБ уверили ОП, че законопроектът влиза за обсъждане в пленарната зала. Вчера в тяхната стая в сградата на НС влязъл Цветан Цветанов, който обяснил, че формацията оттегля подкрепата си, тъй като не било добре още в първите дни на 44-тия парламент да има протести под прозорците на институцията.По време на брифинга един от вносителите на текстовете – Десислава Танева от партията на Борисов, заяви:„Оттегляме подкрепата си, въпреки че създадената в последните дни представа, че проектът касае и обслужва големи инвеститори по Българското Черноморие, не отговаря на истината“. Друг вносител – Йордан Апостолов от ОП, обяви, че без ГЕРБ този закон не може да мине и затова го изтеглят от парламента.Пред „Труд“ ситуацията коментира и Валери Симеонов, вицепремиер по икономическата и демографската политика: „Добри каузи стават жертва на политически интриги и малобройни протести.“Корекциите предвиждаха удължаване от 6 на 9 години на срока, в който собствениците на малки и средни земеделски имоти могат да строят в тях, заради получен статут на временно преотредени. Тази възможност бе въведена през 2011 г. и много дребни инвеститори се възползваха. Впоследствие на тази дейност бе поставен срок, който изтича след седмица – на 24 май. В мотивите си вносителите на законопроекта написаха, че ако този срок бъде удължен до 2019 г., собствениците ще могат да изпълнят плановете си. Зелените излязоха на площада пред НС с аргумента, че текстовете са заплаха за Черноморието, тъй като се давало още една възможност за неговото застрояване, въпреки че законът се отнася за цялата страна. Вчера потърпевши от действията на властта се събраха на протест пред МС. Прие ги земеделският министър Румен Порожанов, който им каза, че ще има обществено обсъждане.„Какво обсъждане, като срокът изтича другата седмица? С тези действия ГЕРБ за пореден път клекнаха пред еколозите. Сега са ощетени 14 000 дребни собственици само по морето“, каза пред „Труд“ Тодор Георгиев от асоциацията „Българско Черноморие“.", "date": "2017.05.17", "title": " Зелени ритнаха първия закон на новата власт\t\t\t"}
{"url": "https://trud.bg/%d0%bd%d0%be%d0%b2%d0%b0-%d1%82%d0%b5%d0%b6%d0%ba%d0%b0-%d1%81%d0%b0%d0%bd%d0%ba%d1%86%d0%b8%d1%8f-%d0%b3%d1%80%d0%be%d0%b7%d0%b8-%d0%bb%d0%b5%d0%b2%d1%81%d0%ba%d0%b8/", "text": " Нова тежка санкция заради феновете е на път да сполети ръководството на „Левски“ през този сезон. Само 2 седмици след като „сините“ бяха глобени с 19 000 лева от БФС за издигната свастика в дербито с ЦСКА, сега столичният тим може да бъде разследван и за расистки скандал. Това се случи по време на двубоя с „Лудогорец“ от седмия кръг на плейофната фаза, загубен от домакините с 1:3.Привържениците на „сините“ отправиха на няколко пъти маймунски звуци към чужденците от „зелените“. Грозният инцидент се разигра през второто полувреме, когато „орлите“ атакуваха вратата на „сините“ откъм сектор „Б“, където по традиция стоят най-върлите фенове на „Левски“. Сектор „А“ на съоръжението пък остана затворен именно заради въпросния нацистки символ, издигнат срещу „червените“ миналия месец на националния стадион, което генерира допълнителни загуби за клуба.По подобен начин през 2014-а на „Георги Аспарухов“ бяха задължени да платят 37 500 лева за скандирания на дискриминационни думи за цвят и раса от страна на публиката по време на двубоя с „Литекс“.Сега евентуалната санкция зависи изцяло от главния делегат на мача от вторник вечер – Валентин Драгомиров, и по- конкретно дали той е описал случая в доклада си.Расистки скандал имаше и в мач от Втора професионална лига между отборите на „Оборище“ и „Лудогорец“ II, където Ели Маркес от тима на Панагюрище обвини Светослав Дяков в неспортсменско поведение. Според бразилеца капитанът на „орлите“ и българския национален отбор го е обидил на „маймуна“ и „мангал“ при една наглед спокойна ситуация.", "date": "2017.05.17", "title": " Нова тежка санкция грози “Левски“"}
{"url": "https://trud.bg/38-%d1%83%d1%87%d0%b5%d0%bd%d0%b8%d1%86%d0%b8-%d1%81-%d0%b3%d1%80%d0%b0%d0%bc%d0%be%d1%82%d0%b8-%d0%be%d1%82-%d1%80%d0%b8%d1%86%d0%b0%d1%80%d1%81%d0%ba%d0%be-%d1%81%d1%8a%d1%81%d1%82%d0%b5%d0%b7%d0%b0/", "text": "В специално рицарско състезание се надпреварваха над 500 деца от столични училища, като 38 от тях бяха отличени с грамоти. Орденът на рицарите тамплиери на Йерусалим-Велик Приорат България за трета поредна година отличи децата от София, участници в националния конкурс „Рицарят в мен“. Състезанието е включено в Националния календар на МОН за извънкласни дейности. 38-те селектирани от журито на първия етап от състезанието рисунки на ученици от столицата са допуснати до националния кръг на конкурса. Идеята за мероприятието е да провокира ученици от V до VІІІ клас чрез рисунките си да пресъздадат рицарството – като изграждане на личности и характери, като школа за израстване и развитие. Победителите ще бъдат обявени на финала на националния конкурс на 1 юни. Първите трима ще получат по една стипендия от 900 лв. Предвидени са и други награди за учениците и учителите, участници в конкурса. Рисунките, стигнали до националния кръг, участват и в специална изложба.", "date": "2017.05.17", "title": " 38 ученици с грамоти от рицарско състезание\t\t\t"}
{"url": "https://trud.bg/%d0%ba%d1%80%d0%b8%d0%b1-%d1%80%d0%b0%d0%b7%d0%b4%d0%b0%d0%b4%d0%b5-%d0%bd%d0%b0%d0%b9-%d0%b0%d0%b2%d1%82%d0%be%d1%80%d0%b8%d1%82%d0%b5%d1%82%d0%bd%d0%b8%d1%82%d0%b5-%d0%b7%d0%b0-%d0%b1%d0%b8%d0%b7/", "text": "Конфедерацията на работодателите и индустриалците в България (КРИБ) раздаде най-авторитетните за бизнеса награди „КРИБ – Качество, Растеж, Иновации от България“ на престижната церемония по време на Третия пролетен бал на Конфедерацията на работодателите и индустриалците в България.Гости на събитието бяха премиерът Бойко Борисов, патрон на бала за трета поредна година, кметът на София Йорданка Фандъкова, 16 министри и депутати, членове на КРИБ, собственици и мениджъри на компании.При откриване на бала премиерът заяви: „Ако все още бях частен работодател, какъвто бях преди, щях да членувам в КРИБ.“Голямата награда в категория „Качество“ получи „Дънди Прешъс Металс Челопеч“ ЕАД. Премиерът Бойко Борисов връчи приза на Илия Гърков, вицепрезидент и изпълнителен директор на компанията за България.В категория „Растеж“ беше отличена „Алкомет“ АД. Министърът на икономиката Емил Караниколов връчи наградата на Фикрет Индже, собственик и председател на надзорния съвет на „Алкомет“.В категория „Иновации“ призът връчи Димитър Димитров, изпълнителен директор на „Софарма Трейдинг“ и зам. – председател на КРИБ, а голямата наградата получи Яник Мекушин, изпълнителен директор на „Балкам Груп“ ЕООД“.Специалната награда на председателя на КРИБ за цялостен принос за развитието на икономиката в България получи Шнайдер Електрик България ЕООД. Председателят на КРИБ Кирил Домусчиев връчи наградата на Йонуц Фаркаш, управител на Шнайдер Електрик България.", "date": "2017.05.17", "title": " КРИБ раздаде най-авторитетните за бизнеса награди"}
{"url": "https://trud.bg/%d0%bf%d1%80%d0%b5%d0%b1%d0%b8%d1%85%d0%b0-%d1%87%d1%83%d0%b6%d0%b4%d0%b5%d0%bd%d0%b5%d1%86-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%81%d0%be%d1%84%d0%b8%d1%8f/", "text": "Чужденец е бил нападнат нападнат в центъра на София. Нигериецът е пребит посред бял ден край Руски паметник. Предполага се, че е атакуван само защото е цветнокож. Нападателите засега са неизвестни, съобщи .Финансистът от Лондон пристигал на екскурзия в София, без да има представа, че ще се наложи да си тръгне пребит и разочарован.„Разхождах се из града, разглеждах. Бях около „Руски паметник” и ме нападнаха в гръб.  После един непознат ме удари наистина силно в лицето. Като дойдох на себе си очите ми бяха замъглени – не виждах добре. Виждах мъгливо, че стои там. После отново ме приближи. Питах го – Какво не е наред? Защо ме удари? – Той просто продължи оттам, откъдето беше дошъл. Видях и втори човек. Не разбрах какво каза и извади малък джобен нож. Опита се да го отвори”, разказва пострадалият Окон Анянихи. ", "date": "2017.05.17", "title": " Пребиха финансист от Лондон в центъра на София\t\t\t"}
