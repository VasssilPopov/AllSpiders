{"url": "https://trud.bg/%d0%bf%d0%be%d1%80%d0%be%d1%88%d0%b5%d0%bd%d0%ba%d0%be-%d0%bd%d0%b5-%d0%b8%d0%b7%d0%ba%d0%bb%d1%8e%d1%87%d0%b2%d0%b0-%d0%b4%d0%b2%d1%83%d1%81%d1%82%d1%80%d0%b0%d0%bd%d0%bd%d0%b8-%d0%bf%d1%80%d0%b5/", "text": "Петро Порошенко заяви, че не изключва двустранни преговори с Владимир Путин, но украинската позиция трябва да бъде подкрепена от международните партньори, съобщава РИА „Новости“. „Може ли да има двустранни преговори? Разбира се, ние сме суверенна, независима държава. Но позицията на Украйна ще бъде по-слаба, ако отидем без подкрепата на нашите партньори в про-украинската коалиция. Очевидно е, че е по-слаба“, каза Порошенко в интервю за украински телевизии. Според него, на двустранна основа, могат да се водят преговори, например, относно освобождаването на украинските моряци, арестувани в Русия за нарушаване на държавната граница, и за връщането на корабите. По време на посещението си в Крим на 18 март Путин заяви, че Русия ще започне да изгражда отношения с Украйна, когато в Киев надделее здравият разум.    ", "date": "2019.03.27", "title": " Порошенко не изключва двустранни преговори с Путин"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%bf%d0%be%d0%b4%d1%80%d0%b5%d0%b4%d0%b8-%d0%bb%d0%b8%d1%81%d1%82%d0%b0%d1%82%d0%b0-%d1%81%d0%b8-%d0%b7%d0%b0-%d0%b5%d0%bf/", "text": "Президентът на Франция Еманюел Макрон определи досегашната си министърка по европейските въпроси Натали Лоазо за водач на листата на неговата партия “Република, напред!” на предстоящите през май избори за Европарламент, предадоха френски медии. До края на седмицата се очаква да бъдат обявени и първите 30 имена на най-вероятно избираеми места в групата, която новите френски либерали ще поведат към ЕП и към евентуално ново обединение със своите колеги от същото политическо семейство. В края на м.г. Еманюел Макрон постигна споразумение с премиера на Холандия Марк Рюте за евентуална обща група в ЕП в рамките на фракцията на АЛДЕ в следващия състав на европейското законодателно събрание. Същевременно френският президент загуби доста позиции в страната около протестите на “жълтите жилетки” срещу управлението му, започнали през миналия ноември, които костваха голям процент от рейтинга му.  на одобрение.наблюдатели припомнят, че за последните месеци политическата ситуация във Франция изведе две нови крайности на спектъра с Макрон от едната страна и националистите на Марин Льо Пен от другата, като втора най-сериозна политическа сила в страната.", "date": "2019.03.27", "title": " Макрон подреди листата си за ЕП"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%b8%d1%8f%d1%82-%d0%bf%d1%80%d0%b8%d0%be%d1%80-%d0%bd%d0%b0-%d0%b2%d0%b5%d0%bb%d0%b8%d0%ba-%d0%bf%d1%80%d0%b8%d0%be%d1%80%d0%b0%d1%82-%d0%b1%d1%8a%d0%bb%d0%b3%d0%b0/", "text": "„Постепенно завзехме нашата територия, онова което ни се полага – не със сила, а с труда си. Работим за икуменизъм и прехвърляме мостове към други вероизповедания с цел намаляване на напрежението”. Това каза Великият Приор на Велик Приорат България на Ордена на Рицарите Тамплиери акад. Румен Ралчев. Приоратът представи книгата „Алманах”, посветена на 10-годишната му история от 2008 до 2018 г. У нас има рицари от 2002 г. „В исторически аспект извършихме нещо, което в България рядко се случва”, каза акад. Ралчев. Това е обединението в един Велик Приорат през 2008 г. на две групи създадени от Приоратите на Сърбия и Италия. „Сега ние сме най-големият Велик Приорат в Ордена на Рицарите Тамплиери на Йерусалим в Европа и втори в света”, подчерта акад. Ралчев. Приоратите в Русия, Македония и Украйна са организирани с помощта на българския. „Бях приет в Ордена 2005 г. Ментор ми беше непрежалимият актьор Андрей Баташов”, каза на представянето археологът проф. Николай Овчаров.", "date": "2019.03.27", "title": " Великият Приор на Велик Приорат България акад. Румен Ралчев: Завзехме територията си не със сила, а с труд"}
{"url": "https://trud.bg/%d0%be%d0%b3%d1%80%d0%b0%d0%bd%d0%b8%d1%87%d0%b8%d1%82%d0%b5%d0%bb%d0%b8-%d0%b7%d0%b0-%d1%81%d0%ba%d0%be%d1%80%d0%be%d1%81%d1%82%d1%82%d0%b0-%d0%b7%d0%b0-%d0%b2%d1%81%d0%b8%d1%87%d0%ba%d0%b8-%d0%ba/", "text": "ЕК очаква да ограничи загубата на 25 000 живота годишно Всички нови автомобили, продавани на територията на държавите членки на ЕС след 2022 г., ще трябва задължително да бъдат оборудвани с ограничители за скоростта, които да възпрепятстват водачите да нарушават ограниченията. До това решение достигнаха тази седмица в редовния си триалог основните институции на общността – Еврокомисията, Европейският съвет и Европарламента. За да бъде прието решението и въведено като задължително, то трябва тепърва да бъде одобрено от законодателното събрание на ЕС и лидерите на страните членки. Проекторезолюцията предвижда задължения за производителите на автомобили да инсталират задължително в колите аварийни спирачки, информационни и записващи сензори, както и да гарантират подобрена видимост за шофьорите спрямо пешеходци и колоездачи. Според европейския комисар по въпросите на транспорта Елжбиета Биенковска, въвеждането на тези мерки ще спомогне за намаляване до 2038 г. на загубата на 25 000 живота средно годишно при пътнотранспортни произшествия в страните от ЕС.", "date": "2019.03.27", "title": " Ограничители за скоростта за всички коли в ЕС до 2022 г.\t\t\t"}
{"url": "https://trud.bg/%d1%81%d0%b2%d0%b8%d0%b4%d0%b5%d1%82%d0%b5%d0%bb%d1%8f%d1%82-%d0%b1%d0%b8%d1%81%d0%b5%d1%80-%d0%bb%d0%b0%d0%b7%d0%be%d0%b2-%d0%bf%d1%80%d0%b5%d0%b4-%d1%80%d0%b5%d0%bf%d0%be%d1%80%d1%82%d0%b5%d1%80/", "text": "Изслушването продължава на 16 април “Цветан Василев предаде мен и всички хора, които му вярвахме. Той е предателят”, заяви основният свидетел по делото “КТБ” Бисер Лазов пред журналисти в спецсъда, където и днес продължи изслушването му. “Отношенията между нас и Василев се изграждаха на доверие. С години ние му вярвахме и го следвахме, както апостолите са следвали Христос. Когато дойде моментът той да извърви докрай своя път и да отиде на своята Голгота, той избяга и ни предаде. Целият живец съм си дал за Цветан Василев и се почувствах съсипан от него, когато виждах как се отрича от всички хора, които му вярваха и са работили с него, дори обяснява, че нищо не бил подписвал”, каза още Лазов, който от 1998 до 2014 г. е бил главен счетоводител на фирмите на Василев. Свидетелят си припомни, че КТБ била затворена на 20 юни 2014 г. “Денят беше петък , а в понеделник – на 23 юни, аз бях във Виена при Цветан Василев. Занесох му документи, поговорихме си и тогава ми каза, че няма никакво намерение да се върне в България и каза още нещо, което ми съсипа живота”, завърши Лазов, но не пожела да говори повече с репортерите, защото все още не е разказал този епизод пред съда. Лазов ще продължи да дава показания на заседание, насрочено за 16 април. Днес той описа впечатленията си от шефовете в КТБ, които изпълнявали безпрекословно всички заповеди на Василев, дъщеря му Радосвета. Банкерът беглец и щерка му дори си позволявали да ги ругаят и унижават.   Плащало се на журналисти да очернят „През 2011 г. Цветан Василев получи приза „Мистър Икономика” и срещу него започна яростна медийна атака, затова той продължи медийната си стратегия и ми поръча да се осигуряват средства за финансиране на журналисти”. Това разказа Бисер Лазов пред спецсъда. По думите му едната линия била чрез наливане на суми в телевизията Тв7, където с много по-високи от нормалните хонорари да се привличат именити журналисти, като например на Люба Кулезич, за да води предаване. Друг начин бил да се придобиват дялове от медии, както това станало с вестник „Банкер”. През 2008 г. фирма на подставено лице – шофьор на Василев, купила с кредит от КТБ 50 % от акциите на издателите за 3,3 млн евро. През 2011 г. и 2013 г. други фирми на Василев купили останалите дялове на два пъти, съответно за 1,2 млн. евро и 1,8 млн. евро. Отделно Василев дал задача на Лазов да осигури финансиране на определени журналисти. „Беше платено за медиен проект на Соня Колтуклиева, която получи парите, но не зная дали го осъществи”, заяви счетоводителят. Василев запознал Лазов с Огнян Стефанов, като първоначално бил отпуснат заем от 300 хил. лв. за фирмата на Стефанов „Торнадо медия“. Освен това банкерът заръчал Стефанов да получава пари директно от касата. През август 2013 г. и през март 2014 г. по тази заръка на Стефанов били дадени общо около 250 хил. лв. По подобен начин бил финансиран и журналистът Мирослав Иванов. Лазов чул от Василев, че на Стефанов и Иванов се плаща „за специални задачи” – да дискретидират хора, които имат негативно отношение към самия Василев и КТБ.   Фирмите му дължали по 40 млн. лв. месечно Фирми, регистрирани на подставени лица на Василев в последните месеци дължали общо към 40 млн. лв. от лихви и погасителни вноски към КТб. Това заяви пред съда Бисер Лазов, който всеки ден до фалита през 2014 г. бил длъжен да следи хода на парите. В един момент цял юридически отдел бил ангажиран с „манифактура” – да намира хора, да им регистрира фирми, които да вземат кредити, за да могат да се обслужват предишните. Парите отивали още за издръжка на вече купени от Василев губещи предприятия като Тв7, каза още счетоводителят.", "date": "2019.03.27", "title": " Свидетелят Бисер Лазов пред репортери в спецсъда: Цветан Василев е предателят, който избяга от своята Голгота (обзор)\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81%d0%bf%d0%b5%d1%87%d0%b5%d0%bb%d0%b8%d1%85%d0%bc%d0%b5-%d0%bc/", "text": "Превозвачи протестираха в София и Страсбург  Макар и много трудно, продължаваме да печелим малки битки по пътя да защитим справедливостта във връзка с пакета “Мобилност”. Това заяви премиерът Бойко Борисов, след като се разбра, че председателят на Европейския парламент Антонио Таяни оттегли точката за пакета от дневния ред на заседанието на ЕП. “Вчера съм разговарял с много мои колеги, шефове на партии. Да не се радваме предварително, а точно обратното, да се надяваме, че при следващото гласуване всички евродепутати от България ще гласуват и ще са там”, заяви премиерът. Според Антонио Таяни спорният пакет “Мобилност” трябва да се разгледа отново в транспортната комисия, заради множеството предложения за промени. По думите му са постъпили 1224 предложения за изменения на първоначалните текстове. “Следва пореден опит пакет “Мобилност” да бъде вкаран в транспортната комисия в понеделник, да го гласуват във вторник, за да влезе на малката пленарна сесия на 3 и 4 април. Това би било нередно, ние ще се опитаме да попречим на това”, коментира евродепутатът Ангел Джамбазки. По време на дебатите в ЕП за пакета от Европейската народна партия заявиха, че е по-добре да няма споразумение, отколкото да има лоша договореност. Социалистите и демократите се обявиха срещу задължителното връщане у дома на шофьорите и призоваха за гъвкавост. Европейските консерватори и реформатори посочиха, че този ЕП е изгубил възможността да постигне отстъпки. “За” промените се обявиха от групата на зелените и от Европейската обединена левица. Решението на Таяни не отказа българските превозвачи и те излязоха на протест в Страсбург, заедно с колегите си от Румъния, Полша, Литва и Латвия. В София колегите им блокираха движението пред сградата на Представителството на Европейската комисия. И се заканиха, че протестите няма да спрат.  ", "date": "2019.03.27", "title": " Премиерът Бойко Борисов: Спечелихме малка битка по пакета „Мобилност“ (обзор)\t\t\t"}
{"url": "https://trud.bg/%d0%b5%d0%bf-%d0%b7%d0%b0%d0%b1%d1%80%d0%b0%d0%bd%d0%b8-%d0%bf%d0%bb%d0%b0%d1%81%d1%82%d0%bc%d0%b0%d1%81%d0%be%d0%b2%d0%b8%d1%82%d0%b5-%d0%bf%d1%80%d0%be%d0%b4%d1%83%d0%ba%d1%82%d0%b8-%d0%b7%d0%b0/", "text": "Европейските законодатели гласуваха за забрана на пластмасови продукти за еднократна употреба, като сламки, прибори за хранене и други, които замърсяват световните океани, съобщи AFP. Текстът вече беше одобрен при преговори между държавите-членки и сега той ще бъде бързо одобрен в закон. Забраната влиза в сила от 2021 г.", "date": "2019.03.27", "title": " ЕП забрани пластмасовите продукти за еднократна употреба от 2021 г."}
{"url": "https://trud.bg/%d0%ba%d0%b0%d0%ba-%d0%b4%d0%b0-%d1%81%d0%b5-%d0%bf%d0%b5%d0%bd%d1%81%d0%b8%d0%be%d0%bd%d0%b8%d1%80%d0%b0%d0%bc%d0%b5-%d0%b8%d0%b7%d0%b1%d0%b8%d1%80%d0%b0%d0%bc%d0%b5-%d0%b4%d0%be-2023-%d0%b3/", "text": "Внесоха промени в Кодекса за социално осигуряване  Правят оценка на 90 000 хора с увреждания Новите пенсионери ще имат възможност да избират дали да се пенсионират по старата или по новата формула, предвиждат промени в Кодекса за социалното осигуряване, внесени от депутати от ГЕРБ. Тази възможност ще важи до 1 януари 2023 година, след това ще се пресмята само осигурителният доход, натрупан след 1 януари 2000 г. Желаещите да се пенсионират по стария ред ще трябва да представят данни за доходите си през три последователни години от последните 15 преди 1997 г., когато осигурителният им доход е бил най-висок, както и документи за брутното трудово възнаграждение или доход за 1997, 1998 и 1999 година. Тези, които вече са подали заявления за пенсиониране или имат отпусната пенсия от началото на 2019 г., ще имат право да поискат преизчисляване по стария ред. Срокът за това е до 6 месеца, след влизане в сила на закона, обясни социалният министър Бисер Петков. По думите му около 1300 души ще бъдат ангажирани с извършване на индивидуална оценка на потребностите на хората с увреждания. Тя ще се прави във всички 146 дирекции “Социално подпомагане”. Около 90 хиляди са хората с увреждания, които до септември трябва да преминат през оценка, за да получават асистентска подкрепа.", "date": "2019.03.27", "title": " Как да се пенсионираме, избираме до 2023 г.\t\t\t"}
{"url": "https://trud.bg/%d0%b8%d0%b7%d0%bf%d1%80%d0%b0%d0%b2%d1%8f%d1%82-%d0%bf%d1%80%d0%b5%d0%b4-%d1%81%d1%8a%d0%b4%d0%b0-53-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d1%83%d0%b1%d0%b8%d0%bb-%d0%bc/", "text": "53-годишен мъж от сливенското с.Гавраилово ще бъде изправен пред Окръжния съд в Сливен по обвинение за грабеж на 200 лева, придружен с убийство, съобщиха от обвинението. Първото заседание е насрочено за 28 март. Тежкото престъпление бе извършено на 6 април миналата година. Жертвата, жена на 58 години от същото село, се прибирала към дома сислед края на работния ден. Вървяла по безлюдна и слабо осветена улица. Пияният нападател забелязал, че тя държи в ръката си портмоне. Решил да я ограби. Хванал я с лявата си ръка за тялото, а с дясната показал нож, за да я сплаши. Заповядал й да му предаде вскичките си пари. Тя се съпротивлявала и отказала да се подчини. Тогава той й нанесъл множество удари с ножа в горната част на тялото, които довели до смъртта й. Тежкото престъпление беизвършено по време на Великденските празници, на разпети петък. Жертвата работила като магазинерка в местен магазин. Във фаталната вечер тя отказала на мъжа да му даде за пореден път цигари на вересия, тъй като неплатените му сметки доста набъбнали. Близките на жената се притеснили, че тя закъснява след работа. Помислили, че може би е останала за по-дълго време в магазина, защото има клиенти. Започнали да звънят на мобилния й телефон, но тя не отговаряла. Тръгнали към търговски обект. Продължавали да звънят. Недалеч от него чули звука на мобилния й телефон. После тялото било открито под паркиран бус, където убиецът се опитал да го скрие. За разкриването му полицията използва следово куче. Обвиняемият бил от известна местна фамилия. През последните години не работел, злоупотребявал с алкохола, разказаха в селото.", "date": "2019.03.27", "title": " Изправят пред съда 53-годишен мъж, убил магазинерка за пари"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%b3%d0%be%d1%82%d0%be%d0%b2%d0%b0-%d0%b4%d0%b0-%d0%b4%d0%b0%d0%b4%d0%b5-%d0%be%d1%81%d1%82%d0%b0%d0%b2%d0%ba%d0%b0-%d0%bf%d1%80%d0%b5%d0%b4/", "text": "Британският премиер Тереза Мей заяви пред консервативните депутати, че ще се оттегли преди „следващата фаза“ на преговорите за Брекзит, без да дава повече подробности кога това може да бъде, каза пред британски медии депутат от торите. „Мей съобщи, че „няма да остане на поста за следващия етап от преговорите“, каза Джеймс Картлидж, когато напусна заседанието в парламента. „Няма да остана на поста за следващата фаза от преговорите“, казала Мей пред членовете на Комисия 1922 на Консервативната партия. Тя обещава да подаде оставка, след като сделката й за Брекзит с ЕС бъде прокарана в Камарата на общините. „Даунинг стрийт“ публикува извадка от речта на Мей пред торите. „Много ясно чух настроението в парламентарната група. Знам, че има желание за нов подход и ново лидерство във втората фаза на преговорите за Брекзит и аз няма да стоя на пътя… Готова съм да напусна този пост по-рано от това, което възнамерявах с цел да се направи това, което е правилно за нашата страна и партия“, обяви тя. Мей призова присъстващите да подкрепят споразумението за напускане на ЕС, за да гарантират плавен Брекзит. Британското правителство ще се опита да прокара споразумението за Брекзит на трето гласуване в парламента в петък.", "date": "2019.03.27", "title": " Тереза Мей готова да даде оставка преди „втората фаза“ на преговорите за Брекзит"}
{"url": "https://trud.bg/%d0%b8-%d1%82%d0%be%d0%b2%d0%b0-%d0%bb%d1%8f%d1%82%d0%be-%d1%81-%d1%82%d0%b0%d0%bf%d0%b8-%d0%ba%d1%8a%d0%bc-%d0%bc%d0%be%d1%80%d0%b5%d1%82%d0%be/", "text": "И през това лято по пътя към морето ще има тапи, заради извършвани ремонти по съоръжения и на двете магистрали към родните летни курорти – “Тракия” и “Хемус”. От днес стартира обновяването на платното за Варна на виадукта при 19-ти километър в близост до с. Потоп. За улеснение на трафика в петък и събота движението ще е по две ленти към морето и една към София, а в неделя и понеделник сутрин две от трите ленти ще са в посока столицата. Двупосочно в платното за София се осъществява и движението между 33-ти и 40-ти километър на “Хемус” заради ремонт на два виадукта – “Коренишки дол” и при 37 км. В близост до Варна ремонтират още 10 км от аутобана в платното към София. Три моста ремонтират и на магистрала “Тракия” – при 13-ти, 15-ти и 20-ти километър. Виадуктите не са обновявани над 30 години. Предвижда се обновяването им да приключи преди началото на активния летен сезон. Ремонтират и моста над река Тополница на същата магистрала. Обновяване има и при моста над река Елешница.  ", "date": "2019.03.27", "title": " И това лято с тапи към морето\t\t\t"}
{"url": "https://trud.bg/%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be-%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5-%d0%bd%d0%b0-%d1%81%d1%8a%d0%b2%d0%b5%d1%82%d0%b0-%d0%b7%d0%b0-%d1%81%d0%b8%d0%b3-3/", "text": "Постоянният представител на Франция към Съвета за сигурност на ООН Франсоа Делатр съобщи, че на 27 февруари Съветът ще проведе извънредно заседание, на което ще бъде повдигнат въпросът за Голанските възвишения, пише „Российская газета“. „Постоянната мисия на Сирия се обърна към нас с искане за провеждане на извънредно заседание. Нашето предложение като председател на Съвета за сигурност е да се проведе при открит режим, вместо предварително планираните затворени консултации“, каза Делатр. По-рано беше съобщено, че Сирия се е обърнала към Съвета за сигурност с искане да внесе за разглеждане въпроса за признаването от страна на САЩ на израелския суверенитет над Голанските възвишения. В изпратено писмо сирийската мисия в ООН обясни искането си със „скорошно грубо нарушение“ на резолюцията на Съвета за сигурност от американските власти. На 25 март американският президент Доналд Тръмп в присъствието на израелския премиер Бенямин Нетаняху подписа документ, в който се посочва, че Вашингтон признава израелския суверенитет над Голанските възвишения.", "date": "2019.03.27", "title": " Извънредно заседание на Съвета за сигурност на ООН за Голанските възвишения"}
{"url": "https://trud.bg/%d0%b4%d0%b4%d1%81-%d0%b7%d0%b0-%d1%84%d0%b5%d1%80%d0%bc%d0%b5%d1%80%d0%b8-%d0%b8-%d0%be%d0%b1%d0%bb%d0%b0%d0%b3%d0%b0%d0%bd%d0%b5-%d0%bd%d0%b0-%d1%81%d1%83%d0%b1%d1%81%d0%b8%d0%b4%d0%b8%d0%b8%d1%82/", "text": "Годишните данъчни декларации за доходите на гражданите (включително земеделските производители) се подават от 10 януари до 30 април. Затова в рубриката на “Труд” “Данъчна консултация” представяме позицията на НАП за това какъв е редът за облагане на субсидиите на фермерите с данък върху доходите и ДДС. Димитрина Захаринова е управляващ съдружник в одиторско дружество “Захаринова Нексиа” ООД (www.ZaharinovaNexia.com). От края на месец май дружеството е част от международна одиторска мрежа Nexia international. Преподавател е във Висшето училище за застраховане и финанси в гр. София. Била е Директор на Националната Агенция за Приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина, внук и внучка. Гражданин е бил земеделски стопанин, но от 1 октомври 2018 г. прекратява дейността си по производство на непреработени продукти от селско стопанство. Преди това обаче е получавал субсидии от Фонд “Земеделие” и е продал цялата си продукция. Очаква се да получи субсидии и през 2019 г., когато вече няма да осъществява дейност като земеделски стопанин. Подадено е искане за дерегистрация по Закона за данък върху добавената стойност (ЗДДС), но същата е отказана от органите по приходите. От Агенцията по вписванията са го уведомили, че заличаване на Булстата може да се направи от лицето, когато същият вече не му е нужен. Поставени са следните въпроси: 1. По коя норма от Закона за данъците върху доходите на физическите лица (ЗДДФЛ) ще се облага полученият доход от субсидии и кое приложение към годишната данъчна декларация (ГДД) трябва да се подаде? 2. Кога може да се извърши дерегистрация по ЗДДС? 3. Кога може да се заличи регистрацията по Булстат? Отговорите четете в броя на вестник „Труд“ в четвъртък.", "date": "2019.03.27", "title": " ДДС за фермери и облагане на субсидиите"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2%d0%bd%d0%b5%d1%81%d0%b5-%d0%b8%d1%81%d0%ba%d0%b0%d0%bd%d0%b5-%d0%b7%d0%b0-%d0%be%d1%82%d1%81%d1%82%d1%80%d0%b0-2/", "text": "Районна прокуратура-Панагюрище внесе искане в съда за отстраняване от длъжност на Стойно Чачов, кмет на Община Стрелча, съобщиха от пресцентъра на Апелативна прокуратура-Пловдив. Той е привлечен като обвиняем за това, че през 2016 г., като кмет на Община Стрелча, е принудил служител на общинската администрация да извърши нещо противно на волята си – да подаде молба за освобождаване от заеманата от него длъжност. Чачов е обвинен и че е злоупотребил с властта си като работодател – кмет на Община Стрелча, като е наредил молбата да бъде входирана с входящ номер и без знанието и съгласието на служителя – престъпление по чл. 143 ал.1 от Наказателния кодекс. Спрямо Чачов е взета мярка за неотклонение „Гаранция“ в размер на 2 000 лева, която е внесена. Предстои Районен съд-Панагюрище да насрочи заседание по искането на прокуратурата.", "date": "2019.03.27", "title": " Прокуратурата внесе искане за отстраняване от длъжност на кмета на Община Стрелча"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-372/", "text": "Цветанов напусна НС, бетонира партийния си пост Станах жертва на невярна информация.Отново ще сме първа политическа сила, обяви той.                 ДДС за фермери и облагане на субсидиите Данъчен консулт на „Труд“.           Проваленият политик Местан отчаяно иска да се легитимира Раните на Балканите трябва да се лекуват, а не да се чоплят, казва писателят Димитър Томов в интервю за „Труд“.           Кой пропуска света… В света на президента Ердоган още има кръстоносци, обединените християни под командването на Владислав II Яголо и генерала му Ян Хунияди, или цар Александър и генерала му Гурко – анализ на Димитър Гърдев.               Шуми III Силует на сина на Михаел Шумахер – Мик Шумахер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.27", "title": " Вижте акцентите в броя на вестник „Труд“ в четвъртък, 28 март 2019"}
{"url": "https://trud.bg/%d0%bf%d0%b0%d0%bb%d0%b0%d1%82%d0%b8%d1%82%d0%b5-%d0%bd%d0%b0-%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5/", "text": "Рачо Петров е абсолютен шампион по недвижими имоти за всички времена. Освен на територията на родината Рачо Петров има владения в Турция, Гърция, Германия, Австрия, Швейцария, Италия и Франция За народния представител е вредно да живее натясно. Ограничената територия потиска мозъчните му клетки, които са призвани да работят за добруването на отечеството. „Дай на птицата небе, за да полети!“, казвали древните. На народния представител е нужно небе, в което да размахват криле родолюбивите му мисли. По тази причина българският депутат не обитава гарсониерки, а просторни палати. Първият е вдигнат от Иван Евстратиев Гешов. Той е наследник на милионите на Евлогий и Христо Георгиеви. Има и собствена търговско-финансова къща. Депутатската му кариера започва през 1879 г. в Източна Румелия като председател на пловдивското Областно събрание. През 1883 г. се прехвърля в София и се разписва в единадесет обикновени и две велики народни събрания. Иван Гешов заръчва шедьовъра на австрийския архитект Фридрих Грюнангер. На бул. „Цар Освободител“ чужденецът демонстрира какво може. В партера са ситуирани кантора, библиотека, музикален салон, кухня и столова. На първия етаж има кабинет, два салона за гости и няколко спални. На втория са разположени девет стаи с вестибюли и сервизни помещения. Всичко се отоплява със собствено парно. Сградата е с два парадни входа и един откъм вътрешния двор. Там има конюшня със специална порта, която изолира неприятните миризми. Басейн и зимна градина допълват пейзажа. Дърветата и цветята са доставени от Виена. Обзавеждането също е вносно. Масите, леглата, креслата, канапетата, пердетата, кувертюрите и аксесоарите пристигат от големите европейски столици. Палатът е осветен на 23 юни 1901 г. Тогава Гешов е председател на Единадесетото народно събрание. На трапезата хайверът е от Гърция, вината са от Марсилия, дивечът и сладкишите са транспортирани от Виена. Оркестър прави глътките по-леки. Сред гостите са княз Фердинанд, премиерът Петко Каравелов, руският дипломат Юрий Бахметиев и английският му колега Хенри Елиът. Като вижда какво чудо е сътворил, князът обявява домакина за „Нашият Крез“. Иван Гешов поставя началото на съревнование в депутатското братство. Кой ще съгради по-впечатляващ домашен уют! Димитър Яблански, който присъства на тържеството, приема предизвикателството. Той оставя диря в шест обикновени събрания и един велик парламент. Яблански застава на една права с Гешов, като наема Грюнангер и полага основния камък също на „Царя“. Лентата е прерязана през 1907 г. Палатът на Яблански е решен в бароков стил с ренесансови елементи на украсата, а интериорът е в рококо. Мансардният етаж е акцент в художественото оформление на сградата, разнообразено с балконски перила от ковано желязо и скулптурни орнаменти с женски фигури. Те са дело на декоратора Андреас Грайс. Материалите и обзавеждането са доставени от Виена. „Бравос!“, ръкопляскат избирателите на Димитър Яблански и наричат постройката Малкият дворец на столицата. По-късно тя беше известна като къщата до „Ялта“. Най-сетне китайците я харесаха за тяхно посолство. Ето, че в състезанието се включва и Теодор Теодоров. Викали му Парламентарният тигър, заради внушителните бакенбарди, с които наподобявал физиономията на екзотичния звяр. Обитавал е тринадесет обикновени и едно велико народно събрание. Теодоров е заклет патриот и възлага своя замък на българските архитекти Георги Фингов и Петко Момчилов. Двамата постигат ефекта на лекота и въздушност, който ги разграничава от тежкия стил на Грюнангер. Инак другото е по Гешов и Яблански – локално парно и пищна украса. Теодоровият палат е завършен през 1911 г. на ъгъла на улиците „Славянска“ и „Добруджа“. Синът на Парламентарния тигър разказва: „Тази обширна къща изискваше и многобройна прислуга. По време на финансовия разцвет тя включваше две слугинчета, една готвачка, един шофьор-писар, един градинар-огняр и гувернантка-чужденка. Това не представляваше толкова голям разход, както днес бихме предполагали, защото храната беше почти без пари. Спомням си, че до Балканската война готвачката получаваше за пазар за цялото домакинство по 5 лв. дневно, за които вечер даваше сметка и връщаше стотинки. Заплатите също бяха много скромни. Момичетата бяха шопкинчета, изпращани в София, за да се пошлифоват и облекат по градски и по възможност да се задомят, в което повечето успяваха. Слугинчетата получаваха месечно по 20, а готвачката – 25 лв. Разбира се и дрехи, защото не можеха да ходят в къщата с шопските си носии.“ „Моята къща струва само с 20 хиляди лева по-малко от тази на богаташа Яблански!“, тегли чертата Теодор Теодоров. Със спестеното той купува първия депутатски автомобил у нас. Гешов, Яблански и Теодоров са членове на   в понеделник. Демократическата също има своите строители на съвременна България. Андрей Ляпчев е с три къщи на столичната ул. „Кракра“. Крум Чапрашиков извисява една на ул. „Оборище“. Като я вижда, Рачо Петров решава, че не може да остане по-долу. На съседната ул. „Шипка“ той вдига къща близнак – копие на Чапрашиковата. Цар Рачо, както го наричат, гравитира около Народнолибералната партия. Той е абсолютен шампион по недвижими имоти за всички времена. Пред него Цветан Цветанов със стандартните апартаментчета е като беден роднина. Историчката Цветана Кьосева изрежда Рачовите притежания: „Къща в София на ул. „Шипка“ с годишен наем 266 359 лева; здания на ул. „Граф Игнатиев“ и ул. „Хан Крум“ на стойност 14 993 008 лева; дворно място на ъгъла на ул. „Гр. Игнатиев“ и „Александър І“ на стойност 5 242 000 лева, в част от което е построено здание на д-во „Колос“, плащащо годишен наем от 24 000 лева; чифлик в Бояна с 4 постройки и около 220 декара ливади; 40-50 дка ливади в квартал „Лозенец“; ниви в Банкя; вила в Белово; над 4000 дка поземлени имоти в различни райони около София и в провинцията и др.“ Освен на територията на родината Рачо Петров има владения в Турция, Гърция, Германия, Австрия, Швейцария, Италия и Франция. „Поклон!“, сваля му шапка българският народ и го праща за свой представител в парламента. Заедно с депутатската карта Цар Рачо е носил генералски пагони, бил е министър и министър-председател. В епохата на социализма нямаше депутатски палати, защото правеха лошо впечатление. Народните представители живееха в държавни жилища, понякога събрани на едно място. Такава парламентарна обител имаше в Банкя, където Бойко Борисов е отраснал в бяла спретната колибка. На ул. „Ропотамо“ партията беше изградила комплекс от луксозни вили с общ двор. Населяваха ги народните избраници Сава Гановски, Петър Дюлгеров, Пантелей Зарев, Георги Джагаров и Венко Марковски. Четиримата имаха прислуга, охрана и транспорт. Когато през 1986 г. гръмна Чернобилската АЕЦ, височайшите бяха поставени на специален хранителен режим. Изгря демокрацията и на хоризонта отново се появиха депутатски палати. Ахмед Доган построи сараи като в „Хиляда и една нощ“. Борислав Ралчев от НДСВ изгради дворец по холивудски модел край Варна. Георги Юруков от БСП извиси замък с крепостни стени в Гоце Делчев. Лидерът на РЗС Яне Янев вдигна хасиенда по латиноамерикански образец в село Малки Цалим. Иван Тотев от ГЕРБ е автор на образцова къща и многозвезден хотел в Пловдив. Понеже по документи се водят на майка му, пловдивчани го нарекоха Мамин Ваньо. Това са само част от примерите.    ", "date": "2019.03.27", "title": " Палатите на депутатите\t\t\t"}
{"url": "https://trud.bg/%d0%bb%d0%b8%d0%bd%d0%b5%d0%b9%d0%ba%d0%b0-%d0%b8-%d0%ba%d0%be%d0%bb%d0%b0-%d1%81%d0%b5-%d1%83%d0%b4%d0%b0%d1%80%d0%b8%d1%85%d0%b0-%d0%bd%d0%b0-%d0%be%d1%80%d0%bb%d0%be%d0%b2-%d0%bc%d0%be%d1%81/", "text": "Кола и линейка се удариха на кръстовището на „Орлов“ мост в София, предаде БНТ. Няма пострадали. Щети има само по превозните средства. Пътната полиция изяснява причините за инцидента. За момента е ясно, че пробата за алкохол на двамата шофьори е отрицателна. Според очевидци, линейката била с включени сигнални светлини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.27", "title": " Линейка и кола се удариха на Орлов мост в София"}
{"url": "https://trud.bg/%d0%bf%d1%80%d0%b8%d0%b5%d0%bc%d0%b0%d0%bd%d0%b5%d1%82%d0%be-%d0%bd%d0%b0-%d1%82%d1%8a%d1%80%d0%bd%d0%be%d0%b2%d1%81%d0%ba%d0%b0%d1%82%d0%b0-%d0%ba%d0%be%d0%bd%d1%81%d1%82%d0%b8%d1%82%d1%83%d1%86/", "text": "Приемането на Търновската конституция и дебатите, които народните избраници от Учредителното събрание са водили през 1879 година, оживяха пред шестокласници и седмокласници от Основно училище „Св. Патриарх Евтимий“. Учебното заведение бе домакин на открит урок, посветен на 140-годишнината от изработването на първия основен закон на България. С голям интерес младите великотърновци изслушаха лектора – доц. Светла Атанасова, главен уредник в Регионалния исторически музей в Старата столица. Освен интерактивната презентация, върнала времето към изграждането на държавността след Освобождението, учениците се запознаха с документи, артефакти и дори оръжия от периода 1878-1879 година. Откритият урок бе част от поредицата срещи в училищата, организирани от центъра за професионално ориентиране и консултиране към Общинския детски комплекс. Освен да си припомнят фактите от историята, учениците се запознаха и с професията на музейния уредник. По-рано през месеца петокласниците от ОУ „Св. Патриарх Евтимий“ навлязоха в тайните на медицината и на лекарската професия, споделени им от педиатъра и началник на детското отделение в МОБАЛ „Д-р Стефан Черкезов“ д-р Валентин Точков. Предстои още една открита среща, посветена на 140-годишината от Търновската конституция – тя ще е в Средно училище „Емилиян Станев“, а лектор ще бъде председателят на Районния съд Десислава Чалъкова.  Продължава работата на откритата приемна на консултантите по професионално ориентиране в информационния център в сградата на Община Велико Търново. Всеки четвъртък от 14,00 до 16,30 ч. експертите се срещат с ученици и млади хора, за да им помогнат и да ги насочат в избора на последващо образование и професионална реализация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.27", "title": " Приемането на Търновската конституция оживя пред ученици в Старата столица"}
{"url": "https://trud.bg/%d1%81%d0%b2%d0%be%d0%b1%d0%be%d0%b4%d0%bd%d0%b0-e%d0%b2%d1%80%d0%be%d0%bf%d0%b0-%d1%80%d0%b5%d1%81%d1%82%d0%b0%d1%80%d1%82-%d0%bd%d0%b0-%d0%bc%d0%b0%d1%82%d1%80%d0%b8%d1%86%d0%b0/", "text": "В създаваните кризисни ситуации кукловодите на капиталчетата успяваха да инсталират във властта свои хора, които после продаваха на доносописците фабрики, винарски изби и други предприятиица на цените на спанака. Не чакахме дълго, за да разберем за чии грездей всъщност му е на човечеството възкресяването на медията с фаталното име „Свободна Европа”. Едва минал месец от появата й в публичното пространство, и през нея тръгна професионално режисирана диверсия привидно срещу водеща фигура в българския политически живот, а всъщност за разчистване на политически терен за „наши хора”. Ръката на майстор в подобни игри личи още от учудената невинност на първото съобщение, както и в последвалите на добре дозирани порции идентични съобщения за други купувачи на евтини жилища, свързани с фирмата-строител и с властта. Така бе постигната важна за пропагандния ефект градация на възмущението сред аудиторията и в диверсията бе въвлечена с цялата си ярост политическата опозиция от всички цветове заедно с дежурните политолози и социолози на повикване. Дотолкова качествено и елегантно бе изпълнена разработката, че и президентът, без много да му мисли, заговори по случая като съпартиец на Нинова. В тази преливаща от тъпотия манипулирана атмосфера един от моите бивши вестници удари в земята всички като написа, че все по вероятна ставала теорията, че скандалът с апартаментите бил хибридна атака с кремълски произход. Няма шест-пет уважаеми читатели – „Свободна Европа“ и умните и красивите соросоидчета били дирижирани от Москва. Но да се върнем към същността на играта. В политическите пиеси, играни на българска сцена, дори и при добра режисура, както е в нашия случай, винаги ще се намери някой, който да изтърси грешна реплика и с нея да издаде четата, чиито байрак вее. Томислав Дончев я свърши тая работа от сърце. Сурови думи, горящи от граждански патос отправи той към Цветан Цветанов, давайки на всички да разберат, че връзката му с марионетките на Прокопиев в различните им разновидности е повече от очевидна. А също така да потвърди и подозренията, че мишкува в своята партия и правителство. Питам се дали не е време директорът на театъра сериозно да се замисли дали поверената на Дончев роля съответства на умствените и нравствените му качества. Така стигаме до последно действие в пиесата, съчинена от „красивите и умните“ и представена на публиката от „Свободна Европа“. На сцената вече има няколко трупа. Има и ранен принц, като още не знаем дали раната е смъртоносна. Добре е Фортинбрас, който се очаква да дойде днес или утре, да си даде сметка, че въпреки мерака на авторите на пиесата, няма нужда от повече жертви. А заглавието? Да, заглавието обяснява какво всъщност е „Свободна Европа“. В зората на демокрацията седмичникът „Капитал“, създаден с финансов ресурс на чужди служби, периодично бе снабдяван с подобни невинни съобщения за български фирми, банки и личности. Следваха седмици на манипулативни дописки и компрометиране на определени физически и юридически лица, избрани „правилно“. В създаваните кризисни ситуации кукловодите на капиталчетата успяваха да инсталират във властта свои хора, които после продаваха на доносописците фабрики, винарски изби и други предприятийца на цените на спанака. Не се съмнявайте, уважаеми читатели, че крайната цел на скандала с апартаментите е идентична. И един много важен детайл, който пряко потвърждава факта, че матрицата „Капитал“ е възродена в „Свободна Европа“. Стана известно, че в същата сградата на улица „Елемаг“ 32, в която е имал два апартамента Цветан Цветанов, четиристаен апартамент с два гаража си е купила съпругата на шефа на Върховния касационен съд Лозан Панов Елисавета Панова. Взела го е преди 4 години на цена 225 евро на квадратен метър при средни пазарни цени в района тогава 1101 евро по данни от сайтовете за недвижими имоти. Както е известно, съдия Панов е любим герой и знаме на протестъри, капиталчета и други обикновени дизайнери. За него и жена му няма нито дума в „Свободна Европа” или „Антикорупционен фонд“. Те са от нашите. По същата схема пишеше дописките си и „Капитал“, докато мърдаше. Бяха инструктирани кои са лошите и кои добрите и строго спазваха нарежданията. Нещо като за Цветанов, който си купил апартамент, а за Лозан Панов – нищо. Това е. Обективната журналистика с марка „Капитал“ отново е сред нас с марка „Свободна Европа“. Честито! Да живее България!   Елисавета и Лозан са чисти и невинни През 2013 година съпругата на шефа на Върховния касационен съд Лозан Панов – Елисавета си е купила от „Артекс“ четиристаен апартамент в същата сграда, където са апартаментите на Цветан Цветанов – „Елемаг“ 32, за скромната сума от 225 евро/кв. м при пазарни цени по това време из същия район от 1101 евро/кв. м. Тази дребна историческа подробност, незнайно защо, не е съобщена от „Антикорупционния фонд“ и „Свободна Европа”.                      ", "date": "2019.03.27", "title": " “Свободна Eвропа” – рестарт на матрицата “Капитал”"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%83%d1%81%d0%ba-%d0%bd%d0%b5-%d0%b1%d0%b8%d0%b2%d0%b0-%d0%b4%d0%b0-%d0%bf%d1%80%d0%b5%d0%b4%d0%b0%d0%b2%d0%b0%d0%bc%d0%b5-%d0%bc%d0%b8%d0%bb%d0%b8%d0%be/", "text": "Председателят на Европейския съвет Доналд Туск призова евродепутатите да останат отворени за дълго отлагане на Брекзит, докато Великобритания преосмисля позицията си, като ги призова да не “предават” проевропейските избиратели във Великобритания. “Казах, че трябва да бъдем отворени за продължително отлагане, ако Обединеното кралство желае да преосмисли стратегията си за Брекзит, което, разбира се, би означавало участието на Великобритания в изборите за Европейски парламент“, заяви Туск, предаде  . “И тогава имаше гласове, които казваха, че това ще бъде вредно или неудобно за някои от вас. Позволете ми да бъда ясен, че такова мислене е неприемливо,” каза той в Страсбург. На европейската среща на върха миналата седмица лидерите на ЕС се договориха да отложат деня на напускането на Великобритания от блока с три седмици до 12 април, докато премиерът Тереза Мей се бори да ратифицира договора за оттегляне. Ако Великобритания все още е член на ЕС на тази дата, тя ще трябва да вземе участие в гласуването, а споровете около Брекзит ще продължат да тежат в европейския политически дневен ред в продължение на месеци или години. Туск, който подчерта, че изразява личното си становище, призова Европейския парламент да запази вярата си в тези британски гласоподаватели, които все още се надяват на по-дълго забавяне или дори промяна на решението за Брекзит. “Не можете да предадете шестте милиона души, които са подписали петицията за отмяна на член 50, един милион души, които са излезли за вот на народа, или все по-голямото мнозинство от хората, които искат да останат в Европейския съюз,” заяви Туск.", "date": "2019.03.27", "title": " Доналд Туск: Не бива да предаваме милионите британци, които искат да останат в ЕС"}
{"url": "https://trud.bg/%d0%b1%d0%b5%d1%80%d0%b1%d0%b0%d1%82%d0%be%d0%b2-e-%e2%84%9651-%d1%81%d1%80%d0%b5%d0%b4-%d0%b2%d0%b5%d0%bb%d0%b8%d0%ba%d0%b0%d0%bd%d0%b8%d1%82%d0%b5/", "text": "Димитър Бербатов попадна сред най-великите футболисти, играли в английската Висша лига. Класация от Топ 100 направи едно от най-авторитетните издания на Острова – в.“Индипендънт“. В престижното подреждане попадна и един българин – голмайсторът Бербатов, направил сериозна кариера с екипите на „Тотнъм“, „Манчестър Юнайтед“ и „Фулъм“. Той беше класиран от експертите на изданието на 51-ата позиция. Тази подредба се изработва под експертното мнение на над 200 журналисти от „Индипендънт“. Всеки подрежда своето Топ 100, а накрая се събират точките за всички и се определя крайният вид на класацията. Официално списъкът ще се обяви след няколко седмици. „Бербатов е играч, чиято класа беше предопределена от нечовешката елегантност в играта му и тоталната елиминация на всяко ненужно движение на терена – пише изданието. – Имаше проблеми в първите си няколко мача за „Тотнъм“, но после намери своя ритъм, което му позволи да премине в „Манчестър Юнайтед“ за рекордна тогава сума. Спечели две титли със сър Алекс Фъргюсън начело на тима, преди да завърши кариерата си в Англия с екипа на „Фулъм“. Той е може би най-неразбраният футболист в цялата история на Висшата лига и със сигурност е един от най-подценените“. Българинът изпревари куп легенди и именити играчи, сред които Фернандо Торес, Кевин де Бройне, актуалният носител на „Златната топка“ Лука Модрич, Гари Невил, Едвин ван дер Сар, Пол Инс, Юрген Клинсман, Оле Гунар Солскяер, Марк Овермарс, Марсел Десаи, Джей-Джей Окоча и др.", "date": "2019.03.27", "title": " Бербатов e №51 сред великаните"}
{"url": "https://trud.bg/%d0%b8%d0%bd%d0%b4%d0%b8%d1%8f-%d1%82%d0%b5%d1%81%d1%82%d0%b2%d0%b0-%d0%bf%d1%80%d0%be%d1%82%d0%b8%d0%b2%d0%be%d1%81%d0%bf%d1%8a%d1%82%d0%bd%d0%b8%d0%ba%d0%be%d0%b2%d0%be-%d0%be%d1%80%d1%8a%d0%b6/", "text": "Индия проведе успешно изпитание на противоспътниково оръжие, сваляйки апарат на ниска околоземна орбита, съобщи в сряда премиерът на страната Нарендра Моди в обръщение към нацията, предава ТАСС. „Индия влезе сред космическите свръхдържави след такива държави, като САЩ, Русия и Китай. Нашето противоспътниково оръжие успешно свали апарат на ниска околоземна орбита“, заяви Моди. По неговите думи, „Индия сега е готова за война в космоса“. Оръжието е създадено от Индийската организация за космически изследвания и разработки (ИОКИР). Министър-председателят поздрави специалистите от ИОКИР с този успех. „Само три страни в света имат такива възможности – САЩ, Русия и Китай. Това е момент на гордост за Индия“, добави премиерът.", "date": "2019.03.27", "title": " Индия тества противоспътниково оръжие, свали сателит\t\t\t"}
{"url": "https://trud.bg/7-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%be%d1%81%d0%bc%d0%be%d0%ba%d0%bb%d0%b0%d1%81%d0%bd%d0%b8%d0%ba-%d0%bf%d1%80%d0%b5%d0%b1%d0%b8%d0%bb-%d0%b4/", "text": "Осмокласник от варненска професионална гимназия бе осъден от Варненския окръжен съд на 7 г. затвор за убийството на бездомник, извършено по особено мъчителен и жесток начин и по хулигански подбуди в началото на миналата година. 14-годишният тогава Денис Живков действал с 13-годишния си приятел Камен, който бе настанен в интернат, защото като непълнолетен не може да носи наказателна отговорност. На 20 януари късно вечерта двамата смлели от бой 53-годишния бивш полицай Красимир Куртев, който водел скитнически живот край пазара в кв. Владиславово. Няколко дни по-рано двете момчета се скарали с Куртев пред пункт за вторични суровини и го набили. Във фаталната нощ решили да повторят наказателната акция. Открили убежището на клошара и 45 минути го налагали, докато техен приятел от ромската махала в квартала снимал зверството. Според съдебно-медицинската експертиза Красимир издъхнал почти 8 часа след побоя от черепно-мозъчна и гръдна травма, като през цялото време на агонията бил в съзнание. Убийците му натрошили ребрата, счупили и гръдната му кост. Според прокуратурата децата са извършили престъплението с нечувана жестокост. Делото срещу Красимир се гледа при закрити врати заради факта, че е непълнолетен. По закон той можеше да бъде наказан с от 3 до 10 г. затвор. Присъдата, която е над средния размер, може да се обжалва пред Апелативния съд във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.27", "title": " 7 години затвор за осмокласник, пребил до смърт бездомник"}
{"url": "https://trud.bg/%d1%84%d0%b5%d0%b4%d0%b5%d1%80%d0%b8%d0%ba%d0%b0-%d0%bc%d0%be%d0%b3%d0%b5%d1%80%d0%b8%d0%bd%d0%b8-%d0%b5%d1%81-%d0%bd%d0%b5-%d0%bf%d1%80%d0%b8%d0%b7%d0%bd%d0%b0%d0%b2%d0%b0-%d0%b8%d0%b7%d1%80%d0%b0/", "text": "Върховният представител на Европейския съюз по въпросите на външните работи Федерика Могерини   от името на всички държави членки на Европейския съюз, че не признават контрола на Израел над Голанските възвишения. Изявлението дойде, въпреки твърденията на израелския премиер Бенямин Нетаняху, че действията му ще нарушат единодушието на ЕС по въпроси, свързани с Израел. Американският президент Доналд Тръмп подписа декларацията за признаване на спорната област под контрола на Израел.", "date": "2019.03.27", "title": " Федерика Могерини: ЕС не признава израелския контрол върху Голанските възвишения"}
{"url": "https://trud.bg/%d1%80%d1%8f%d0%b4%d0%ba%d0%be-%d0%bf%d1%80%d0%b8%d1%80%d0%be%d0%b4%d0%bd%d0%be-%d1%8f%d0%b2%d0%bb%d0%b5%d0%bd%d0%b8%d0%b5-%d1%81%d1%82%d1%80%d0%b5%d1%81%d0%bd%d0%b0-%d0%b2%d0%b0%d1%80%d1%88%d0%b0/", "text": "Ефектна гръмотевична буря с обилен снеговалеж се изви над полската столица Варшава във вторник. Снежна гръмотевична буря е сравнително рядко метеорологично явление, в което вместо дъжд вали сняг или леден дъжд. В България подобни явления също не са обичайни. У нас те се случват веднъж на няколко години и също правят впечатление, като редки метеорологични събития. Уникално за снежната гръмотевична буря е това, че снегът играе ролята на „заглушител“ и потиска звука на гръмотевиците. Докато при нормалните бури те се чуват на много километри, в този случай звукът им достига радиус от 3,2 до 4,8 км от светкавицата.", "date": "2019.03.27", "title": " Рядко природно явление стресна Варшава (ВИДЕО)"}
{"url": "https://trud.bg/%d0%b4%d0%bf%d1%81-%d1%81%d1%8a%d0%b2%d0%b5%d1%82%d0%bd%d0%b8%d0%ba-%d0%b4%d0%b0%d1%80%d1%8f%d0%b2%d0%b0-%d0%b7%d0%b0-%d1%86%d1%8a%d1%80%d0%ba%d0%b2%d0%b0-%d0%b2-%d1%88%d1%83%d0%bc%d0%b5%d0%bd%d1%81/", "text": "Общинският съветник от ДПС-Шумен Сунай Садък ще дарява по 50 лв. всеки месец за градежа на църквата в шуменското село Вехтово. Той е подписал декларация-съгласие за ежемесечни удръжки от възнаграждението му за работата в местния парламент и го е входирал при председателя на Общинския съвет проф. Борислав Беджев. Същите декларации са изпратени на мейлите на останалите 40 общински съветници и ако желаят те могат да отделят лепта за храма. По думите му дори и 10-15 души да се отзоват, ще бъде успех. Садък постави въпроса за даренията на последната сесия на Общинския съвет, когато стана ясно, че заплатите на местните парламентаристи се вдигат значително /ще получават 360 лв. само за участие в сесия, допълнително за комисии б.а./, но колегите му отклониха темата. От години жителите на село Вехтово събират пари за нов храм и на Архангеловден м.г. строежът стартира с около 50 000 лв. Нужни са обаче над 130 000 лв., затова местните не спират да обхождат фирми и да търсят сърцати дарители. Както „Труд“ писа, случаят с църквата във Вехтово е емблематичен, защото от години за храм се ползва бивша кирпичена пивница с поставена камбана на покрива. Сградата вече е опасна и затова селото се е зарекло да вдигне нов храм на името на Св.Димитър.  Открита е банкова сметка:  Банка ДСК  BG58STSA93000021103918  STSABGSF АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.27", "title": " ДПС-съветник дарява за църква в Шуменско"}
{"url": "https://trud.bg/%d0%bf%d1%80%d0%b8-%d0%b7%d0%b0%d0%ba%d1%80%d0%b8%d1%82%d0%b8-%d0%b2%d1%80%d0%b0%d1%82%d0%b0-%d1%81%d0%b5-%d0%b3%d0%bb%d0%b5%d0%b4%d0%b0-%d0%bc%d1%8f%d1%80%d0%ba%d0%b0%d1%82%d0%b0-%d0%bd%d0%b0-%d0%b0/", "text": "В Районен съд Благоевград започна гледането на мярката срещу разследващата полицайка Розалина Кьосева на закрити врата. Тя бе доведена под засилен конвой. А пред залата отчаян седеше бащата на полицайката – Георги Кьосев, който е шеф на охранителна полиция в ОДП-Благоевград. Той отказа да говори пред медиите, само заяви, че очаква справедливост от съда. Висшият полицай се разплака, когато видя щерка си да я карат с белезници. Розалина Кьосева е 28-годишна и от четири години работи като дознателка. Тя бе арестувана при спецоперация на прокуратурата и вътрешна сигурност на работното й място. Задържаната получи 4 обвинения и всичките сериозни, за престъпление срещу правосъдието, за издаване на служебна тайна, за лично укривателство и за фалшиви документи. Делото за мярката се гледа при закрити врати, тя мина покрай кордон от репортери, но не пожела да говори, не трепна, нито пък направи опит да си крие лицето. Розалина Кьосева е изнасяла вътрешна информация до затворник заради интимни отношения. В момента приятелят и излежава присъда за наркотици в Бобовдолския затвор. Арестуваната дознателка от полицията в Благоевград Розалина Кьосева е укрила европейска заповед за екстрадиция на затворника и докато той се е укривал от властите му е носила храна в тайната квартира. Освен това е снабдявала затворника-любовник и със справки за магистрати-съдии, прокурори, следователи, в които се съдържали лични данни за тях. Прокуратурата поиска постоянна мярка задържане под стража, очаква се решенето на съда.", "date": "2019.03.27", "title": " При закрити врата се гледа мярката на арестуваната дознателка от Благоевград (СНИМКИ)"}
{"url": "https://trud.bg/%d1%85%d0%b8%d0%bb%d0%b0%d1%80%d0%b8-%d0%b4%d1%8a%d1%84-%d0%bf%d0%be%d0%ba%d0%b0%d0%b7%d0%b0-%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d1%81%d0%b8-%d0%b2%d0%b8%d0%b4%d0%b5%d0%be/", "text": "Актрисата Хилари Дъф, която роди дъщеря си Банкс Вайълет през октомври, сподели видео от естественото си раждане в домашни условия. Още по време на бременността си, Хилари неведнъж призна, че иска да роди второто си дете по възможно най-естествения начин, без да излиза от дома си и без да използва каквито и да е болкоуспокояващи и други медикаменти. „ „, написа Хилари към видеото, на което ражда Банкс в надуваем басейн у дома си.", "date": "2019.03.27", "title": " Хилари Дъф показа раждането си (ВИДЕО)"}
{"url": "https://trud.bg/%d0%bf%d0%bb%d0%b0%d1%82%d0%b8%d0%bb%d0%b0-%d0%bb%d0%b8-%d0%b5-%d0%b2%d1%81%d0%b8%d1%87%d0%ba%d0%be-%d0%bf%d0%be-%d0%b1%d0%b0%d0%bd%d0%ba%d0%be%d0%b2-%d0%bf%d1%8a%d1%82-%d1%81%d1%8a%d0%bf%d1%80%d1%83/", "text": "Закупуването на луксозен апартамент от 172 кв. м. и два гаража в елитния столичен квартал „Изгрев“ от фирмата на съпругата на председателя на Върховния касационен съд (ВКС) Лозан Панов – Елисавета, е реализирано на силно занижени спрямо пазарните към 2013 г. цени, потвърждава  , публикувайки съдържанието на нотариалния акт, подписан между Елисавета Панова (към онзи момент все още Ганева – бел. ред.) и Весела Мирянова, собственик на натрупалата популярност в последната седмица като строителната фирма на властта – „Артекс“. Обясненията за преференциалната цена може да се търсят във факта, че собствениците на „Артекс“ – семейството архитекти Весела и Пламен Мирянови, се оказват кумове на Елисавета и Лозан Панови при сключването на гражданския брак между двамата на 14 февруари 2015 г., две седмици след избора на Панов за председател на ВКС. От нотариалния акт (НА) по сделката, сключена на 14 април 2013 г., се разбира, че при данъчна оценка за отстъпеното право на строеж върху общо 211 кв. м. от 93 000 лв., фирмата на Панова – „Ганева 2000“ ЕООД, плаща на „Артекс Инженеринг“ символичната цена от 1000 евро. Как следва да се обясни това сериозно разминаване, би трябвало да се установи от проверката на Националната агенция за приходите, откъдето вече съобщиха, че проверяват строителя и неговите клиенти. За самата строителна услуга в НА е посочено, че Елисавета Панова трябва да заплати на два пъти общо 80 000 евро. Съпругата на председателя на ВКС Елисавета Панова твърди пред сайт, собственост на подсъдимия издател Иво Прокопиев, че това е реалната цена на имота й. Според обясненията на Панова, която не е отговорила на многократните телефонни позвънявания на „Правен свят“, цената била толкова изгодна, защото платила по-висока първоначална вноска. Става въпрос за сумата от 53 420 евро за 172 кв. м. и два гаража, съответно по 19,5 и 19,7 квадрата. Към момента на сделката – март-април 2013 г., според един от най-големите сайтове за недвижими имоти, цената на квадратен метър в район „Изгрев“ е била 1101 евро, т.е. около четири пъти повече от това, което Панова твърди, че е платила – 382 евро на квадрат. Дори и да се приеме за вярно това твърдение, то значи, че строителната компания е продала имота или без нито стотинка печалба, а вероятно дори и на загуба. Още повече, че сграда „Елемаг Дипломат“ е сред най-луксозните в своя клас и дори е отличена в конкурса „Сграда на годината“ 2014 г. Освен това, пак според записаното в нотариалния акт, фирмата на Панова става собственик освен на жилищата и гаражите, но и на идеалните части от правото на собственост върху урегулирания поземлен имот. Справка в Имотния регистър на произволно избрани собственици на имоти в същата сграда на ул. „Елемаг“ 32 показа, че известна българска дизайнерка е купила апартамент от 112 кв. и двоен гараж от 33 кв. м. на цена два пъти по-висока от тази на Панова. За това какви са пазарните цени в „Елемаг Дипломат“, може да се съди и по актуална обява в сайт за недвижими имоти, според която и в момента се продава луксозен апартамент на цена от близо 2500 евро за квадрат. Разбира се, в нея са включени довършителните работи и обзавеждането, което, макар и луксозно, е частично. За това каква би могла да е реалната сума, платена от Елисавета Панова за закупуването на имота, говори една от клаузите в нотариалния акт. Според нея – в случай, че купувачът бъде отстранен от някой или от всички недвижими имоти, то дружеството-продавач дължи връщане в двоен размер на всички получени суми – цената за покупка на правото на строеж и стойността на строителни работи, плюс неустойка в размер на 110 000 евро. Дори и да се приеме, че е практика платено капаро да се възстановява в двоен размер, то изникват поредица от въпроси – защо „Артекс“ приема да дължи едни 110 000 евро на „Ганева 2000“ ЕООД – сума, която сериозно надвишава размера на цената, на която е изповядана сделката? Означава ли това, че Панова е извършила плащания, които не са реализирани по банков път, което би било нарушение на данъчното законодателство, т.е. укриване на данъци? И каква, в крайна сметка, е реалната цена, която Елисавета Панова е платила на бъдещите си кумове за апартамента, в който сега живеят с Лозан Панов „под наем“? Точно така – семейство Панови плаща наем от 500 евро на месец на фирмата на Елисавета Панова – „Ганева 2000“ ЕООД. Изглежда, че въпросите за произхода на средствата при Елисавета и Лозан Панови трудно получават отговори, а когато все пак такива има, то те пораждат още по-големи съмнения за интегритета на най-висшия магистрат в държавата. Факсимилета от Нотариалния акт на апартамента на жената на председателя на ВКС, станал публично достояние след коментар на Елисавета Панова за издание на подсъдимия Иво Прокопиев: Втори ден в социалните мрежи и форуми, както и в сайтове, свързани или собственост на подсъдимите Цветан Василев и Иво Прокопиев, се мултиплицира фалшивата новина, че жената на председателя на ВКС Лозан Панова – Елисавета, е купила апартамента в кв. “Изгрев” на силно занижени цени (225 евро за кв.м. – 382 евро за кв.м.), защото тя е отстъпила правото на строеж върху парцел на фирмата “Артекс”. Проверката на  установи, че автор на фалшивата новина се оказва Весислава Танчева, която в последните месеци се изявява в сайта на Огнян Стефанов – Агент Академик, работещ за интересите на Цветан Василев. Сред разпространителите на фалшивата новина е и бившият кришнар и отлъченият от партията на задкулисието “Дай, България” бивш протестър Асен Генов. Лъжата, че Панова е продала на “Артекс” парцела дори бе мултиплицирана от Генов в ефира на Нова, а “компетентният” водещ на БТВ Антон Хекимян също я пусна “случайно” в ефир, докато слушаше нарежданията на редактора в слушалката си. Каква е истината? В нотариалния акт от 10 април 2013 г., който самата Елисавета Панова разпространи във вторник, е посочено, че “Артекс” продават на жената на председателя на ВКС – апартамент от 172 кв. и два гаража с обща площ 39 кв.м., както и идеалните части от парцела, находящ се на ул. “Елемаг” 32 в столичния кв. “Изгрев”. Агенция БЛИЦ направи подробна справка в Имотния регистър, която безусловно разкрива, че придобиването на парцела, на който “Артекс” през 2013-2014 г. изгражда суперлуксозната сграда “Диамант”, се е случило в периода 2005 – 2009 г. Собственици на парцела са: Румяна Кулагина, която срещу парцела си получава апартамент от 153 кв. м, Нели Абаджиева, която срещу земята си получава апартамент, магазин и мазе на ул. „Васил Друмев“, Златка Желева, която срещу своя дял от земята на ул. “Елемаг” 32 получава имоти в блок на “Артекс” на ул. “Самоков”, както и пари и Йордан Стоилов, който заменя своя парцел срещу имот на ул. “Райко Алексиев”. Нито един от собствениците на парцела на ул. “Елемаг” 32 няма общо с Елисавета Панова, показа справката в Имотния регистър. Опитът жената на председателя на ВКС да бъде оневинена за скандално ниската цена, на която купува супер луксозния си имот, само показва, че подсъдимите са изпаднали в паника, че бъдещето на Лозан Панов в съдебната власт е предизвестено, а оттам и това, че шансовете им да получат оправдателни присъди за престъпления, в които са обвинени, сериозно намаляват.  ", "date": "2019.03.27", "title": " Платила ли е всичко по банков път съпругата на председателя на ВКС, като е придобила луксозния си апартамент с два гаража от Артекс?\t\t\t"}
{"url": "https://trud.bg/%d0%bb%d0%be%d0%bd%d0%b4%d0%be%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b8%d0%b7%d0%b4%d0%b8%d1%80%d0%b2%d0%b0-%d0%b6%d0%b5%d0%bd%d0%b0-%d0%b1%d0%bb%d1%8a/", "text": "Лондонската полиция потърси съдействието на гражданите във връзка с инцидент при който жена е бутнала друга жена пред движещ се автобус. От „Метрополитън полис“ разпространиха и видео от инцидента, който е станал през май миналата година. До него се е стигнало след спор между жертвата и извършителката в супермаркет непосредствено преди това. На видеото се вижда как едра тъмнокожа дама блъска силно 60-годишна жена пред наближаващия автобус, в резултат на което последната по щастлива случайност не попада под колелата на возилото, а се удря в предната му врата. Пострадалата се е отървала с охлузвания и порезна рана. Уточнява се, че извършителката в този момент е водела със себе си две деца. От полицията разпространиха и снимка на извършителката:", "date": "2019.03.27", "title": " Лондонската полиция издирва жена, блъснала друга пред движещ се автобус (ВИДЕО)"}
{"url": "https://trud.bg/%d0%b4%d0%b6%d0%be%d0%ba%d0%be%d0%b2%d0%b8%d1%87-%d0%b8%d0%bc%d0%b0%d0%bb-%d0%bf%d1%80%d0%be%d0%b1%d0%bb%d0%b5%d0%bc%d0%b8-%d0%b8%d0%b7%d0%b2%d1%8a%d0%bd-%d0%ba%d0%be%d1%80%d1%82%d0%b0/", "text": "Новак Джокович се оправда с проблеми извън корта след загубата с 6:1, 5:7, 3:6 от Роберто Баутиста Агут (Испания) в третия кръг на „Мастърс“-а в Маями. Тенисист №1 в света отпадна на същия етап и на предишния турнир в Индиън Уелс.  „Има твърде много неща извън корта, които ме разсейват – заяви сърбинът. – Явно трябва да променя нещо в подготовката си за тези турнири догодина.“  Веднага тръгнаха спекулации, че Ноле намеква за противопоставянето с Роджър Федерер и Рафаел Надал. Двамата се обявиха срещу оттеглянето на шефа на АТП Крис Кърмоуд, докато Джокович бе „за“ като глава на асоциацията на играчите.", "date": "2019.03.27", "title": " Джокович имал проблеми извън корта"}
{"url": "https://trud.bg/%d0%bf%d0%be%d0%b3%d0%bd%d0%b0%d1%85%d0%b0-%d0%b8-%d0%bc%d0%b0%d0%ba%d0%b3%d1%80%d0%b5%d0%b3%d1%8a%d1%80-%d0%b7%d0%b0-%d1%81%d0%b5%d0%ba%d1%81%d1%83%d0%b0%d0%bb%d0%bd%d0%be-%d0%bd%d0%b0%d1%81%d0%b8/", "text": "ММА звездата Конър Макгрегър също е обект на разследване на сексуално насилие. Ирландският боец бил арестуван в Дъблин миналия декември след оплакване от неизвестна жена, но впоследствие бил освободен без да му бъде повдигнато обвинение. Местната полиция обаче продължава да разпитва свиделети на инцидент в местен хотел, на който Макгрегър е редовен посетител.  От екипа на Конър отрекоха, че случаят е причина той да обяви края на кариерата си.  „Вече имам достатъчно, за да не съм длъжен да се бия“, отговори боецът.  Това не е първи проблем на Макгрегър с правосъдието. Преид година той бе признат за виновен и осъден на общественополезен труд заради нападение на автобус с негови колеги в Ню Йорк. Наскоро пък бе арестуван във Флорида, тъй като счупи телефона на фен, който се опитваше да го снима.", "date": "2019.03.27", "title": " Погнаха и Макгрегър за сексуално насилие"}
{"url": "https://trud.bg/%d1%82%d0%b5%d1%80%d0%b2%d0%b5%d0%bb-%d0%b8-%d0%b0%d0%bd%d0%b4%d1%80%d0%b5%d0%b0-%d0%b1%d1%80%d0%b0%d0%bd%d1%8f%d1%82-%d0%ba%d0%be%d0%b1%d1%80%d0%b0%d1%82%d0%b0/", "text": "Тервел Пулев се обяви в защита на брат си Кубрат след скандала с целунатата репортерка Джени Суши в САЩ. „Странно е, как една шегаджийска целувка вследствие на радост би могла да заинтригува повече някои хора, отколкото позитивният повод за самата радост. Ходете, където трябва!“, написа Тервел в социалните мрежи.  Ден след като изрази разочарование от постъпката на любимия си, в негова защита се обяви и Андреа. „За мен това е една шега и по-скоро комична ситуация! Иначе колкото до сушито… Всички го обичаме, но когато рибата е прясна“, написа фолкпевицата.  Кобрата обаче остава обект на критики от страна на медиите в различни страни. „Време е мъжете да спрат да тормозят жени на работното място“, пише Сирена Бергман в британския „Индипендънт“. Тя описва българина като „кървящ мъж, чиято работа е да удря хора, изпълнен с тестостерон и токсична мъжественост“ и призовава боксовата индустрия да не толерира подобно поведение.  Дали случайно или не, световният шампион Антъни Джошуа пък пусна рекламно видео, на което е повален от юмруците на симпатична дама, на която уж държи „лапи“ на тренировка.", "date": "2019.03.27", "title": " Тервел и Андреа бранят Кобрата"}
{"url": "https://trud.bg/%d1%89%d0%b0%d0%bd%d0%b3%d0%b8%d1%82%d0%b5-%d0%be%d1%81%d1%82%d0%b0%d0%b2%d0%b0%d1%82-%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b8-%d1%81%d0%bf%d0%be%d1%80%d1%82/", "text": "Вдигането на тежести ще запази мястото си в програмата на летните олимпийски игри в Париж през 2024-а. Условието е Международната федерация да предостави всичките антидопингови операции на новата Международна агенция за антидопингови проверки (ИТА), която започна работа миналата година. Мястото на щангите под петте преплетени кръга беше под въпрос след серия скандали в последните години, довели до изключване на 9 водещи страни от последното световно първенство в Анахайм (САЩ) през 2017-а. Общо 55 състезатели от 12 страни бяха хванати с допинг на последните три олимпиади.  „Ние сме единственият спорт, който дава олимпийски квоти за чисто допинг минало“, заяви президентът на световната централа Тамаш Аян.", "date": "2019.03.27", "title": " Щангите остават олимпийски спорт"}
{"url": "https://trud.bg/%d0%b0%d1%82%d0%b0%d0%bd%d0%b0%d1%81-%d0%b3%d0%be%d0%bb%d0%be%d0%bc%d0%b5%d0%b5%d0%b2-%d0%b7%d0%b0-%d0%bc%d1%8f%d1%81%d1%82%d0%be%d1%82%d0%be-%d0%b2-%d0%b7%d0%b0%d0%bb%d0%b0%d1%82%d0%b0-%d0%bd%d0%b0/", "text": "Един от най-големите родни баскетболисти за всички времена Атанас Голомеев ще стане четвъртият българин с място в Залата на славата след легендарната Ваня Войнова и съдиите Артеник Арабаджиян и Валентин Лазаров.  „Това е един вид канонизиране, да влезеш в историята е по-добре, отколкото да не влезеш“, заяви Голомеев пред БНТ. Той влиза в Залата на славата наред с имена като Жанет Аркаин, Марго Дидек, Алонзо Морнинг, Фабрисио Оберто, Хосе „Пикулин“ Ортис, Мохсен Медхат Варда и Иржи Дудек.", "date": "2019.03.27", "title": " Атанас Голомеев за мястото в Залата на славата: Все едно ме канонизират"}
{"url": "https://trud.bg/%d1%81%d0%b1%d0%b0-%d0%bd%d0%b5-%d0%bf%d1%80%d0%b8%d0%b5%d0%bc%d0%b0%d0%bc%d0%b5-%d0%b4%d0%b0%d1%82%d0%b8-%d0%b7%d0%b0-%d0%b7%d0%b8%d0%bc%d0%bd%d0%b8-%d0%b3%d1%83%d0%bc%d0%b8-%d0%b8-%d0%b2%d0%b5/", "text": "“Труд” многократно писа срещу тази идиотщина на Настимир и ко Въведените ограничения с фиксирани дати за използване на зимни гуми и вериги от 15 ноември до 1 март са неприемливи от социална и екологична гледна точка. Това обявиха от Съюза на българските автомобилисти (СБА) по повод предложения проект за нов Закон за движението по пътищата (ЗДвП). От 21 януари 2107 г., когато за първи път в ЗДвП влезе изискване за зимни гуми от дата до дата, прието от 43-то НС с транспортна комисия, оглавена от Настимир Ананиев, “Труд” многократно писа срещу тази идиотщина. Представихме проучвания за климата, според които само за има-няма два месеца у нас среднодневните температури падат под 7 градуса Целзиий, а над тези градуси зимните гуми стават непотребни. Нещо повече – със съдействието на рали шампиона Крум Дончев, осъществихме собствено преброяване на автомобили, които карат със зимни гуми в седмицата 18-23 юни 2018 г. Оказа се, че 507 от 1534 коли, или всяка трета, са със зимни гуми, които са също толкова опасни през лятото, колкото летните през зимата.  ", "date": "2019.03.27", "title": " СБА: Не приемаме дати за зимни гуми и вериги"}
{"url": "https://trud.bg/%d0%b1%d0%be%d0%b1-%d0%b0%d1%80%d1%8a%d0%bc-%d0%bf%d0%be%d0%b8%d1%81%d0%ba%d0%b0-%d0%b8-%d0%b4%d0%b6%d0%be%d1%88%d1%83%d0%b0/", "text": "Боксовият мениджър Боб Аръм, който отскоро се грижи за кариерата на Кубрат Пулев, покани световния шампион в тежка категория Антъни Джошуа да се присъедини към агенцията му „Топ Ранк“. Наскоро 87-годишният агент си осигури правото за организира мачове на Тайсън Фюри.  „Сега Джошуа работи с Еди Хърн и е много изолиран – смята Аръм. – Мачовете му се излъчват само в интернет платформата DAZN, но никой не я гледа. А и мачовете му са в британския праймтайм, когато тук е следобед. Няма как да превърне това в платени гледания в САЩ. Време е да дойде при нас и да се включи в играта.“", "date": "2019.03.27", "title": " Боб Аръм поиска и Джошуа"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bd%d0%b0%d0%bf%d1%83%d1%81%d0%ba%d0%b0-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0/", "text": "Цветан Цветанов напуска парламента, но остава зам.-председател на ГЕРБ и шеф на предизборния щаб на партията. Това обяви самият той на брифинг в Народното събрание след разговор при премиера Бойко Борисов. Всичко, което съм правил, съм го правил само и единствено ръководейки се от законността и обществения интерес. Винаги, когато съм имал отношения с някого, те са били съгласно българското законодателство и правните норми, каза той. „Искам да споделя с Вас решението, което съм взел преди няколко дни. Днес го официализирах пред лидера на ПП ГЕРБ и премиер на Република България Бойко Борисов. Първо искам да благодаря на всички тези, които се постараха да бъдат обективни. Благодаря и на тези, които създадоха другото усещане за много манипулации и внушения“, заяви Цветанов. „Няма драма от това, че председателят на парламентарната група на ГЕРБ ще напусне 44-тия парламент, ще бъда заместник-председател на партията и ще оглавя предизборния щаб“, добави той. Цветанов подчерта, че решението е лично негово и не е имало натиск от страна на Бойко Борисов. „За тези обвинения, че има лобизъм, свързан със сградата на фирма „Артекс“ – за всички тези, които разбират както от право, така и от начина на прилагане на ЗУТ, заявяват, че този закон няма никакво отношение към тази сграда. Все пак, когато имаме обективни журналисти, това е най-важното за българското общество. Когато се влиза в заблуждение и поднасяне на невярна информация, се създава обществено напрежение, което рефлектира върху политически партии, парламентарни мнозинства и управлението“, заяви още Цветанов и посочи, че в случая жертвата е бил той. Той обясни, че е препратил по компетентност сигнала на инициативния комитет „Лозенец“ (за строежа на сградата „Златен век“ на „Артекс“, бел. ред.) от 25.05.2018 г. от, който е постъпил във вътрешната комисия в НС, чиито председател е Цветанов. Уточни, че в случая е спазил закона и го е изпратил до компетентните органи. „Чух, че през 2018 г. съм направил всичко възможно да прикрия проверка. Смятам, че когато се показва писмото, което съм изпратил на този инициативен комитет, трябваше да бъдат показани всички адресати: президентът, премиерът, вицепремиерът Дончев, регионалният министър, главният прокурор, председателят на НС, омбудсманът, кметът на София, всички председатели на парламентарни групи – Корнелия Нинова, Волен Сидеров, Мустафа Карадайъ, Гергана Стефанова“, обясни Цветан Цветанов. „ГЕРБ е кауза, както за мен, така и за нашия лидер, така и на всички добросъвестни избиратели, членове и симпатизанти“, добави Цветанов. „Няма от какво да се срамувам. Единственото, което съм направил, е да огранича възможността да излизат определени декларации“, заяви той. „Благодаря на тези, които се постараха да бъдат обективни. Благодаря и на другите, които не бяха“, каза Цветанов.                      ", "date": "2019.03.27", "title": " Цветанов напуска парламента\t\t\t"}
{"url": "https://trud.bg/%d0%bc%d0%b0%d1%80%d0%b0%d1%8f-%d0%ba%d0%b5%d1%80%d0%b8-%d0%bf%d0%b8%d1%88%d0%b5-%d0%b0%d0%b2%d1%82%d0%be%d0%b1%d0%b8%d0%be%d0%b3%d1%80%d0%b0%d1%84%d0%b8%d1%87%d0%bd%d0%b0-%d0%ba%d0%bd%d0%b8%d0%b3/", "text": "Марая Кери потвърди пред публиката на вчерашния си концерт в Ню Йорк, че пише мемоари. 48-годишната певица изненада феновете, когато заяви, че пише автобиографична книга. След като изпълни песента „Fantasy“, Марая ги попита дали знаят, че навремето е посещавала училище за красота. Някои от тях отговориха утвърдително, докато други бяха озадачени, съобщи „Контактмюзик“, цитиран от БТА. „  – каза тя. –  “ През ноември м.г. изпълнителката на хита „We Belong Together“, която има 7-годишните близнаци Марокан и Монро от бившия си съпруг Ник Кенън, спомена, че пише биографична книга. Запитана за изпълнението си с Арета Франклин, която вече не е между живите, в шоуто „Divas Live“ на телевизия VH1 през 1998 г., тя отказа да даде подробности. „ „, каза тя. Марая обаче призна, че се почувствала неловко в присъствието на кралицата на соул музиката. „  – поясни Кери. –  .“ Марая Кери се готви да тръгне на европейско турне, за да популяризира албума си „Caution“.", "date": "2019.03.27", "title": " Марая Кери пише автобиографична книга"}
{"url": "https://trud.bg/%d0%b4%d1%8a%d1%89%d0%b5%d1%80%d1%8f%d1%82%d0%b0-%d0%bd%d0%b0-%d0%b3%d1%83%d0%b8%d0%bd%d0%b5%d1%82-%d0%bf%d0%be%d0%bb%d1%82%d1%80%d0%be%d1%83-%d0%bc%d0%b0%d0%bc%d0%be-%d0%bd%d0%b5-%d0%ba%d0%b0%d1%87/", "text": "Дори да сте холивудска звезда с бизнес за 250 млн. долара, изграден върху безупречния ѝ ви имидж, все пак може да притесните децата си. През уикенда Гуинет Полтроу разбра, че нейната тийнейджърка вече не е малко момиченце и за много неща не е съгласна с нея. Актрисата публикува селфи с дъщеря си Епъл Мартин, а 14-годишната девойка реагира остро с коментар под снимката пред 5,3 млн. последователи на майка си в Инстаграм. На кадъра двете са на пистата, а Епъл е с маска за ски. Тийнейджърката обаче написа: „Мамо, обсъдихме го. Не можеш да публикуваш нищо, свързано с мен, без мое съгласие.“ Полтроу се защити, като отговори: „Лицето ти дори не се вижда!“ Гуинет не е от хората, които споделят съдържание за децата си в Инстаграм. Затова, когато се появи кадър с Епъл или Моузес – децата ѝ от брака ѝ с Крис Мартин, те се превръщат в истинска сензация.", "date": "2019.03.27", "title": " Дъщерята на Гуинет Полтроу: Мамо, не качвай мои снимки"}
{"url": "https://trud.bg/%d0%ba%d1%80%d0%b0%d0%b4%d0%b5%d1%86-%d0%bd%d0%b0-%d0%b2%d0%b8%d1%81%d0%be%d0%ba-%d0%ba%d0%bb%d0%b0%d1%81-%d0%ba%d0%be%d0%bb%d0%b8-%d0%b5-%d0%b7%d0%b0%d0%bb%d0%be%d0%b2%d0%b5%d0%bd-%d1%81%d0%bb%d0%b5/", "text": "Столични полицаи задържаха мъж зад волана на откраднат автомобил, съобщиха от пресслужбата на МВР. Служители от сектор „Престъпления свързани с МПС“ – СДВР влезли в дирите на 43-годишния, криминално проявен столичанин, в резултат на активни оперативно-издирвателни действия за разкриване, документиране и пресичане на престъпната му дейност. До момента е установено, че той е имал предпочитания към по-висок клас автомобили от марките „Тойота“, „Нисан“, „Хюндай“ и „Киа“. Бил запознат в детайли с конструкцията и окомплектоването на автомобилите, което го улеснявало при извършване на кражбите. Преди да пристъпи към противозаконно отнемане оглеждал многократно набелязаните коли, проучвал навиците на собствениците и местата, на които паркирали вечер автомобилите си. Предварително подготвял маршрутите си на оттегляне и избирал по-ранните часове на деня, когато може да се смеси със засилващия се ежедневен пътен трафик. На 26 март, около 19 часа, 43-годишният мъж бил засечен да управлява лек автомобил „Нисан Х-Трейл“, за който имало данни, че е противозаконно отнет. При опита да бъде спрян той предприел множество опасни маневри, застрашаващи живота и здравето на полицейските служители. За да избегне проверката, направил опит да удари служебния автомобил. Последвало преследване, в района на улиците „Дедеагач“ и „Йордан Йовков“ той ударил челно полицейска кола, с което създал реална опасност и за намиращите се вътре полицаи. Непосредствено след сблъсъка водачът бил задържан. Поради оказаната яростна съпротива се наложило да бъдат употребени помощни средства – белезници. В същото време, на бул. „България“ е задържана и 32-годишна с лек автомобил „Ситроен Берлинго“. По първоначални данни, жената, с която 43-годишният живеел на семейни начала, помагала при осъществяване на престъпната дейност – ползвал я за „отцепка“, а ситроена – като работен автомобил. В хода на работата е изяснено, че нисанът е противозаконно отнет на 15 март от кв. „Модерно предградие“ и е с монтирани регистрационни табели от друго МПС. По случая е образувано досъдебно производство. След доклад на събраните материали в Софийската районна прокуратура, двамата са привлечени като обвиняеми по чл. 215 от НК и им е наложена мярка за задържане до 72 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.27", "title": " Крадец на висок клас коли е заловен след гонка с полицията в София\t\t\t"}
{"url": "https://trud.bg/%d0%b4%d0%b6%d1%8a%d1%81%d1%82%d0%b8%d0%bd-%d0%b1%d0%b8%d0%b9%d0%b1%d1%8a%d1%80-%d0%be%d0%b1%d0%b8%d1%87%d0%b0%d0%bc-%d1%81%d0%b5%d0%bb%d0%b5%d0%bd%d0%b0-%d0%b3%d0%be%d0%bc%d0%b5%d1%81-%d0%bd%d0%be/", "text": "Канадският певец Джъстин Бийбър влезе в спор с някои от феновете си относно решението му да се ожени за модела Хейли Болдуин. В Инстаграм 25-годишният Бийбър беше обвинен, че е сключил брак, за да забрави по-бързо бившата си приятелка Селена Гомес, с която бе разделен в продължение на четири месеца, когато поднови връзката си с Хейли през юни 2018 г., съобщава БГНЕС. “Това е отговор на всички незрели хора, които изпращат болезнени послания на Хейли като “Той винаги се завръща при Селена” или “Селена е по-добра за него”. Нямате представа какъв е моят живот и това е добре! Хейли е моята съпруга, ако не ви харесва или ако не я подкрепяте, това означава, че не ме подкрепяте”, написа той в коментара си. “Аз категорично обичах и обичам Селена, тя винаги ще има място в сърцето ми, но аз съм лудо влюбен в жена си, тя категорично е най-доброто, което ми се случи”, пише още Джъстин. По-късно през деня Джъстин Бийбър сподели още в Инстаграм ясно послание: “Престанете да изпращате такива съобщения до Хейли и до мен. Ако ме харесвате, споделете снимката ми навсякъде”. В понеделник Джъстин Бийбър беше отговорил в профила си в Инстаграм, на феновете, които поискаха нов албум. „Прочетох много послания от фенове, които искат нов албум … През всичките си тийнейджърски години имах турнета. Осъзнах, както вероятно и вие сте забелязали, че не съм щастлив от последното си турне. Аз не заслужавам това и вие също. Сега се фокусирам върху проблемите си, за да не се разпадна, да подкрепя брака си и да стана бащата, който искам да бъда. Музиката е много важна за мен, но нищо няма да се случи преди моето семейство и здравето ми”, пише още той в заключение.", "date": "2019.03.27", "title": " Джъстин Бийбър: Обичам Селена Гомес, но съм лудо влюбен в жена си"}
{"url": "https://trud.bg/%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8%d1%8f-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82-2/", "text": "Ректорът на Медицински университет-Варна проф. д-р Красимир Иванов бе обявен за почетен член на Немското хирургическо дружество по време на откриващата церемония на 136-тия конгрес на организацията в Мюнхен. Немското хирургическо дружество е основано през 1872 г. и е едно от най-старите в света. Целите му са да промотира научните и практическите интереси на хирургията. Проф. Иванов получи високото признание заради постиженията си в колоректалната и миниинвазивната хирургия в национален и в международен мащаб, както и заради активната си научна дейност и изключителни заслуги в изграждането и развитието на медицинската школа в МУ-Варна и обучението на стотици немски студенти. Във висшето училище сега учат над 1600 чуждестранни младежи от 48 държави по света. За последните 7 години броят им е нараснал повече от три пъти и половина. Немските студенти в МУ-Варна са най-многобройната чуждестранна общност, като представляват повече от половината от всички студенти от други страни. Следват ги британците. С всяка година интересът на чуждестранните студенти към МУ-Варна нараства, като през изминалата кандидат-студентска кампания за всяко свободно място са се борили трима кандидати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.27", "title": " Ректорът на Медицинския университет стана почетен член на Немското хирургическо дружество"}
{"url": "https://trud.bg/%d0%b1%d1%83%d1%80%d0%b3%d0%b0%d1%81-%d1%81%d0%b5-%d0%bf%d0%be%d0%b1%d1%80%d0%b0%d1%82%d0%b8%d0%bc%d0%b8-%d1%81-%d0%ba%d0%be%d0%b3%d0%b0%d0%bb%d0%b8%d0%bc/", "text": "Кметовете на Когалим и Бургас – Николай Палчиков и Димитър Николов, подписаха меморандум за сътрудничество на церемония в руския град. Споразумението цели развитие на двустранните отношения, културен обмен, насърчаване на спорта и реализация на туристическия потенциал на двата града. Ще бъде създадена и съвместна работна група, която да координира бъдещия обмен по темите от меморандума. Според Николов, споразумението за приятелство с Когалим е възможност за увеличаване броя на руските туристи в Бургас и региона. От българското министерство на туризма вече алармираха за намаления брой на предварителни записвания за 2019 г. на туристи от Русия. „Считам, че чрез подобни споразумения между градовете, ние, кметовете, можем да спомогнем за намаляването на тази обезпокоителна тенденция, като популяризираме възможностите на регионите си за отдих, култура, спорт и забележителности“, допълни още кметът на Бургас.  Той присъства на официалното откриване на филиала на Малъй театър в Когалим и отправи покана за представянето на руската култура и бит още тази година в морския град. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.27", "title": " Бургас се побратими с Когалим"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d1%83%d0%b2%d0%b5%d1%80%d0%b5%d0%bd%d0%b8%d0%b5%d1%82%d0%be-%d1%80%d0%b0%d0%b1%d0%be%d1%82%d0%b8-%d1%81%d0%b5-%d0%bf%d0%be/", "text": "Уверението „работи се“, с което управляващите в Столична община отлагат решаването на проблемите в таксиметровия бранш, вече не удовлетворява нито шофьорите, нито собствениците на фирми. Това заяви председателят на БСП-София и на групата на социалистите в СОС Калоян Паргов след заседанието на Комисията по транспорт и туризъм, съобщиха от пресцентъра на БСП-София. На него присъстваха и представители на таксиметровия бранш, които поставиха отново нерешените въпроси. Калоян Паргов ги покани да участват в това заседание по време на протеста им миналия четвъртък, на който той присъства и подкрепи справедливите им искания. „Проблемите в таксиметровия бранш не са нерешими, всичко е въпрос на желание и малко усилия, коментира Калоян Паргов, който е заместник-председател на Комисията по транспорт и туризъм в СОС. – Представителите на таксиметровия бранш за пореден път поставиха въпроса за стоянките, за ползването на бус лентите и за сроковете за определяне на минимални и максимални тарифи за превоз всяка година. Очевидно е, че вече уверението „работи се“ не върши работа на управляващите в Столична община. Нито таксиметровите шофьори, нито собствениците на фирми ги приемат, те искат резултати от тази работа“. Калоян Паргов настоя работната група, която търси решение на проблема със стоянките да ускори действията си и периодично да информира членовете на Комисията по транспорт и туризъм какво е свършила. „Въпросът с бус лентите е от компетенцията на Народното събрание, добави той. – Но аз гарантирам подкрепата на БСП, за да бъде решен този проблем. Искането обаче на представителите на таксиметровия бранш до 31-и май да бъдат преразгледани минималните и максималните тарифи беше отложено за края на 2019 година“.", "date": "2019.03.27", "title": " Калоян Паргов: Уверението „работи се по проблемите“ вече не удовлетворява таксиметровия бранш"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%81-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d0%bf%d1%80%d0%b5%d0%b3%d1%8a%d1%80%d0%bd%d0%b0%d1%85/", "text": "„Прегърнахме се и сме готови от утре да работим с пълна енергия.“ Това каза Цветан Цветанов на въпрос какво му е казал премиерът и лидер на ГЕРБ Бойко Борисов на срещата, която двамата са провели преди брифинга в парламента. Минути преди това Цветанов обяви, че е решил да подаде оставка като депутат, но ще остане зам.-председател на партията и председател на предизборния й щаб. Вече е ясно и кой ще наследи Цветан Цветанов като председател на парламентарната група. „С премиера имаме решение, което ще бъде представено на групата, но то няма да бъде обявено тази вечер“, каза той. Цветанов заяви, че оставката му е морален акт и припомни, че така са постъпили и министрите Николай Нанков, Ивайло Московски, Валентин Радев, Цецка Цачева, както и заместник-министърът на енергетиката, „без да имат някаква вина“. „Убеден съм, че колегите от парламентарната група са достатъчно отговорни. Те имат своята представителност на своите избиратели. Не смятам, че колегите няма да се съобразят с волята и това, което ние сме декларирали пред нашите избиратели“, посочи още Цветанов. Той добави, че от 2001 г., откакто работи с премиера Борисов, двамата са се ръководили само от закона и са градили доверие един към друг. „2005 г., когато бях помолен от премиера да напусна системата на МВР, беше важно житейско решение за мен. Аз го приех, обсъдих го с моята съпруга и тръгнах по този път, за да участваме в частичните избори за град София и за кмет на Община София“, обясни Цветанов. „Питайте колегите от БСП защо никога не поемат морална отговорност“, добави той по адрес на левицата.    ", "date": "2019.03.27", "title": " Цветанов: С Бойко Борисов се прегърнахме\t\t\t"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81-%d0%bf%d0%be%d1%82%d0%b5%d0%bd%d1%86%d0%b8%d0%b0%d0%bb-%d0%b7%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd/", "text": "Възможностите за изграждане на Регионален иновационен център в Благоевград , обслужващ територията на Югозападна България, бяха обсъдени на среща днес. Тя се проведе в Община Благоевград, а на нея присъстваха представители на ЮЗУ „Неофит Рилски“, Американски университет в Благоевград, представители на местния бизнес в ИКТ сектора, Неправителствени организации и представители на Община Благоевград. Целта е чрез Регионалния иновационен център да бъде подпомогнато изграждането и развитието на съвременна научно-изследователска и иновационна инфраструктура. Това ще стане в сътрудничество между научни организации и регионалния бизнес.  Идеята е с изграждане на Регионалния иновационен център, бизнесът да разчита на кадрите на двата университета в Благоевград, както и на технически насочените средни училища в региона.  Концепцията е разработена с цел до 2020 г. България да постигне сериозен напредък в иновационното си представяне на ниво ЕС за справяне с обществените предизвикателства в сферата на демографията. По време на срещата, представителите на главна дирекция „Европейски фондове за конкурентоспособност“, Министерство на икономиката поясниха, че по Процедурата ще бъдат подкрепяни съвместни проекти инициирани от няколко предприятия с висок иновативен потенциал в сътрудничество с научноизследователски организации, които да имат за резултат създаването на научноизследователски и иновативен капацитет за подпомагане и развитие на местната икономика за по-висока добавена стойност на региона.  Процедурата е в рамките на Приоритетна ос 1 „Технологично развитие и иновации“, Инвестиционен приоритет 1.1. „Технологично развитие и иновации“ на ОП „Иновации и конкурентоспособност“ 2014-2020. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.27", "title": " Благоевград с потенциал за изграждане на Регионален иновационен център в помощ на бизнеса"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%be%d0%b9-%d0%b2%d0%bb%d0%b8%d0%b7%d0%b0-%d0%b2-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d0%bd%d0%b0-%d0%bc%d1%8f%d1%81%d1%82%d0%be%d1%82/", "text": "Георги Недев, който е лидер на Младежката структура на ГЕРБ във Великотърновска област влиза в парламента   на Цветан Цветанов. Той е най-младият общински съветник в местния парламент в старата столица. 27-годишният Недев бе и най-младият кандидат за народен представител в листата на ГЕРБ на последните парламентарни избори. Занимава се активно с обществени каузи и инициативи. Той има мотоклуб „Сикс Спорт“.", "date": "2019.03.27", "title": " Вижте кой влиза в парламента на мястото на Цветан Цветанов"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d1%80%d0%b5%d0%bc%d0%be%d0%bd%d1%82-%d0%bd%d0%b0-%d0%be%d1%89%d0%b5-%d0%b5%d0%b4%d0%b8%d0%bd-%d0%b2%d0%b8%d0%b0%d0%b4%d1%83%d0%ba%d1%82-%d0%bd%d0%b0-%d0%bc/", "text": "От утре започва ремонт на още един виадукт на магистрала „Хемус”. Движението от 14-ти до 23-ти километър на магистралата ще се осъществява двупосочно в платното за София поради ремонт на платното за Варна на виадукта при 19-ти км („Потоп“), съобщиха от пресцентъра на Агенцията „Пътна инфраструктура“. През миналата година са били ремонтирани колоните на съоръжението, т. нар. долно строене, сега работата продължава по пътното платно. Съоръжението не е основно обновявано от въвеждането му в експлоатация преди повече от 30 години. За улеснение на трафика в края на работната седмица – в петък и събота, в района на ремонтирания участък ще има две ленти в посока Варна и една за София, а в неделя и понеделник сутрин ще има две ленти за София и една за Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.27", "title": " Започва ремонт на още един виадукт на магистрала „Хемус”"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%bf%d1%80%d0%b8%d0%b7%d0%be%d0%b2%d0%b0-%d1%80%d1%83%d1%81%d0%b8%d1%8f-%d0%b4%d0%b0-%d1%81%d0%b5-%d0%be%d1%82%d1%82%d0%b5%d0%b3/", "text": "Американският президент Доналд Тръмп настоя Русия да се оттегли от Венецуела, след като разположи войски и оборудване в разкъсаната от криза страна, съобщава AFP. „Русия трябва да излезе“, каза Тръмп, приветствайки в Белия дом Фабиана Росалес, съпругата на лидера на опозицията Хуан Гуайдо, признат от САЩ и от 50 други страни като временен президент на Венецуела. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.03.27", "title": " Доналд Тръмп призова Русия да се оттегли от Венецуела"}
{"url": "https://trud.bg/%d0%ba%d0%bc%d0%b5%d1%82%d0%be%d0%b2%d0%b5%d1%82%d0%b5-%d0%bd%d0%b0-%d0%b4%d1%80%d1%8f%d0%bd%d0%be%d0%b2%d0%be-%d1%81%d0%b5%d0%b2%d0%bb%d0%b8%d0%b5%d0%b2%d0%be-%d0%b8-%d1%81%d1%83%d1%85%d0%b8%d0%bd/", "text": "Кметовете на Общините Севлиево, Дряново и Сухиндол направиха първа копка на системата за разделно събиране и съоръжение за рециклиране на събраните биоотпадъци. Д-р Иван Иванов, инж. Мирослав Семов и инж. Пламен Чернев хванаха лопатите и поставиха началото на проект „Прилагане на децентрализиран модел за управление на био-отпадъците, включително изграждане на необходимата техническа инфраструктура – система за разделно събиране и съоръжение за рециклиране на събраните био-отпадъци“, финансиран от Оперативна програма „Околна среда“ 2014 – 2020 г. Церемонията се състоя на строителната площадка на инсталацията в землището на Община Севлиево, в близост до Регионалното депо за отпадъци. „Радвам се, че на този хубав християнски празник Благовещение поставяме началото на този проект. Той ще даде една завършеност на системата за управление на отпадъци, която имаме трите общини – Севлиево, Дряново и Сухиндол“, каза в словото си кметът на Община Севлиево д-р Иван Иванов. Той подчерта, че вече повече от 10 години работи Регионалното депо за отпадъци, от година и половина функционира и площадката за сепариране, а след като бъде реализирана и системата за разделно събиране и съоръжение за рециклиране на събраните биоотпадъци, Община Севлиево вече ще има завършена и работеща площадка за биоразградими отпадъци. „Пожелавам на изпълнителите и екипа по проекта ползотворна работа и спазване на всички срокове. Да не забравяме обаче, че системата за управление на отпадъците може да работи само тогава, когато самите ние, гражданите я подпомагаме“, уточни д-р Иванов. Той допълни, че след завършването на проекта ще отговорим на всички изисквания на европейското и националното законодателство в областта на управлението на отпадъците. Проектът „Прилагане на децентрализиран модел за управление на био-отпадъците, включително изграждане на необходимата техническа инфраструктура – система за разделно събиране и съоръжение за рециклиране на събраните био-отпадъци“ се финансира от Оперативна програма „Околна среда 2014 – 2020 г.“ и е на стойност 2 230 595 лв.. От средствата 1 557 812 лв. е европейското съфинансиране, а националното е за 274 908, 08 лв. По проекта ще бъдат изградени две съоръжения за компостиране в общините Дряново и Севлиево и три площадки за компостиране на място. Планираните инсталации за компостиране на територията на общините Дряново и Севлиево имат капацитети съответно по 900 т и 3 000 т годишно за третирани биоразградими отпадъци. Изпълнението на проекта ще подпомогне общините от Регионално сдружение за управление на отпадъците (РСУО) – Регион Севлиево да намалят количествата биоразградими отпадъци, чрез въвеждането на система за разделното им събиране и рециклиране. Инсталацията в Община Дряново представлява технология за компостиране на редове на открито, а това в Севлиево – технология за компостиране на редове на открито с принудителна аерация. Системата за разделно събиране за Община Севлиево обхваща град Севлиево и 10 по-малки населени места с население над 500 души. Тази в община Дряново ще осигури разделното събиране на биоотпадъци от град Дряново и още едно населено място в съседство. Проектът предвижда да се обособят и три броя площадки за компостиране на място с големина между 200 и 500 м2 с капацитет между 5 и 10 м3 на година, съответно в общините Севлиево, Сухиндол и Дряново. В рамките на проекта ще бъдат доставени и два броя сметоизвозващи автомобили, които ще се използват в общините Дряново и Севлиево, както и голям брой нови контейнери за отпадъци и биоразградими торбички. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.27", "title": " Кметовете на Дряново, Севлиево и Сухиндол направиха първа копка на система за рециклиране на биоотпадъци\t\t\t"}
{"url": "https://trud.bg/%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bf%d1%80%d0%b5%d0%b7-%d0%be%d0%b1%d0%b5%d0%ba%d1%82%d0%b8%d0%b2%d0%b0-%d0%bd/", "text": "Цветан Цветанов   преди медиите в кулоарите на парламента, че подава оставка като депутат и председател на парламентарната група на ГЕРБ. Решението му е във връзка със скандала с апартаментите и е обсъдено с премиера Бойко Борисов на среща преди пресконференцията. Снимки: Денислав Стойчев          ", "date": "2019.03.27", "title": " Оставката на Цветанов през обектива на „Труд“ (СНИМКИ)"}
{"url": "https://trud.bg/%d1%80%d1%8a%d1%81%d1%82-%d0%be%d1%82-1-%d0%bc%d0%bb%d0%bd-%d0%bb%d0%b2-%d0%be%d1%82-%d0%bf%d1%80%d0%b8%d1%85%d0%be%d0%b4%d0%b8%d1%82%d0%b5-%d0%be%d1%82-%d0%bb%d0%be%d0%b2%d0%b5%d0%bd-%d1%82%d1%83/", "text": "Приходите от ловен туризъм са нараснали с близо 1 млн. лв. през 2018 г. спрямо 2017-а. Това отчете шефът на ловната дирекция към Изпълнителната агенция по горите Юлиян Русев при откриването на изложението „Природа, Лов, Риболов“ в пловдивския панаир. Приходите от чужденци, ловуващи у нас, растат неизменно през последните години и през 2010-а са били 4 008 000 лв., а през 2018-а – 7 470 000 лв. Основната част от чуждестранните ловци, посетили страната ни за отстрелване на едър дивеч, са от Германия, Испания, Италия и Франция, а за дребен – предимно от Италия, Гърция, Испания и Франция. Сред проблемите в сектора остават бракониерството и щетите, нанесени от и на дивеча. Шефът на Съюза на ловците и риболовците у нас Васил Василев посочи като голям проблем използването на силни препарати от земеделските производители. „Не знам дали сте забелязали колко са намалели насекомите у нас. За нас това е комфортно, но като намаляват насекомите, намаляват и птиците, които се хранят с тях, и това продължава по цялата хранителна верига. Така в крайна сметка намалява и биологичното многообразие“, каза той.", "date": "2019.03.27", "title": " Ръст от 1 млн. лв. от приходите от ловен туризъм през 2018-а"}
{"url": "https://trud.bg/%d0%b1%d0%b4%d0%b6-%d0%be%d1%82%d0%b2%d0%b0%d1%80%d1%8f-%d0%bf%d0%be%d1%87%d0%b8%d0%b2%d0%bd%d0%b8%d1%82%d0%b5-%d1%81%d0%b8-%d0%b1%d0%b0%d0%b7%d0%b8-%d0%b7%d0%b0-%d0%b4%d0%b5%d1%86%d0%b0-%d0%be%d1%82/", "text": "От 1-ви до 5-и април тази година първата група деца и техните родители от Националната асоциация за приемна грижа (НАПГ) ще бъдат настанени в базата на БДЖ в Паничище. Кампанията под надслов „Очаквана ваканция” има за цел да подпомогне деца в нужда, като им предостави възможност да получат незабравима почивка в базите на държавната железница в цялата страна, съобщиха от компанията. Освен почивните станции националният железопътен превозвач ще предостави безплатен транспорт, много забавления и всичко необходимо за „Очаквана ваканция“. „Вярваме, че всички ние трябва да имаме отношение и да помагаме на децата. Инициативата на БДЖ е една малка стъпка в тази посока. Отворени сме за партньорство с всички организации, които подкрепят деца в неравностойно положение и сме убедени, че всяка подадена ръка гради един по-добър свят. Благодарим на НАПГ и нашите партньори за възможността да подарим тези няколко щастливи дни на децата“, коментира изпълнителният директор на БДЖ Никола Василев. По време на престоя за децата ще бъдат организирани разнообразни забавления – екскурзии до известни забележителности в района, много игри и събития, които ще гарантират приятно изживяване и незабравими емоции. Любимецът на публиката Ненчо Балабанов ще забавлява благотворително малчуганите на 2-ри април. Новата му песен „Ти избираш” не само е посветена на децата от приемната грижа, но и те са главните действащи лица в клипа. Целта на инициативата „Очаквана ваканция“ е тя да се превърне в традиционна, като привлича подкрепа от повече организации, за да може да достигне до всички деца и техните приемни родители.", "date": "2019.03.27", "title": " БДЖ отваря почивните си бази за деца от приемни семейства"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b2%d0%bb%d0%b8%d0%b7%d0%b0-%d0%b2-%d0%b3%d1%80%d1%8a%d1%86%d0%ba%d0%b8%d1%82%d0%b5-%d1%83%d1%87/", "text": "Гръцките учебници ще бъдат променени, за да се включи термина Северна Македония, като част от нова учебна програма в съответствие с Договора за Преспа, пишат гръцки медии, предаде  . „Гръцките учебници ще включват новото име “Северна Македония” като наименование на нашата съседка”, заяви заместник-министърът на външните работи Маркос Боларис. Според докладите, на които медиите се позовават, и двете страни са постигнали напредък в промяната на учебната програма в учебниците, която е в ход, съгласно Договорът от Преспа. След второто заседание на Съвместната интердисциплинарна комисия на експертите по исторически, археологически и образователни въпроси беше обявено в съвместно изявление, че “двете страни са създали интензивна програма за постигане на взаимно приемливи решения, основани на съответните принципи и цели на ЮНЕСКО и Съвета на Европа”. “Втората среща потвърди ангажимента на двете страни за насърчаване на духа на европейските ценности като солидарност, доверие и взаимно сътрудничество”, се казва в съвместното изявление с обявяване, че следващото заседание на комисията ще се проведе в Атина на 12 и 13 април.", "date": "2019.03.27", "title": " Северна Македония влиза в гръцките учебници"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b1%d0%b8%d1%81%d0%b5%d1%80-%d0%bf%d0%b5%d1%82%d0%ba%d0%be%d0%b2-%d0%bd%d0%be%d0%b2%d0%b8%d1%82%d0%b5-%d0%bf%d0%b5%d0%bd%d1%81%d0%b8%d0%b8-%d1%89/", "text": "Не мисля, че има хаос за пенсиите. Това заяви социалният министър Бисер Петков по  . Той обясни какви са промените във формулата за изчисляване на пенсиите за бъдещите пенсионери. „Бъдещите пенсионери и особено тези, на които предстои пенсиониране през 2019 г., трябва да знаят, че от 1 януари тази година са в сила промени, съгласно които формулата за изчисляване на пенсиите е по нов начин, като се взема периода от 2000 г. до годината на пенсиониране“, обясни Бисер Петков. Министърът заяви, че днес в НС е внесен законопроект и предстои обсъждане по предложените промени: „Ние внесохме законопроект в НС, според който при заявяване за пенсия, бъдещите пенсионери да имат право да поискат пенсията да бъде изчислена по стария ред, действал до 2018 г. – тоест при тях ще може да участва коефициент с три избрани години от последните 15 преди 1997 г.“ Новите пенсии ще растат, категоричен е министър Петков. Социалният министър коментира и противоречията относно новия Закон за хора с увреждания и правилникът, който трябва да влезе в сила от 1 април. „Социалните партньори не харесаха Закона за хората с увреждания, а правилникът няма как да излезе извън неговата рамка. Ние се съобразихме с критиката на работодателите за предоставяне на данни за преизчисляване на квотите. Съобразихме се с възражението на синдикатите, че се дописва законът, така че има чуваемост. Правилникът днес беше гласуван и приет от МС, и предстои да се прилага от 1 април“, каза министърът.", "date": "2019.03.27", "title": " Министър Бисер Петков: Новите пенсии ще растат"}
{"url": "https://trud.bg/%d0%bd%d1%8f%d0%bc%d0%b0-%d0%b4%d0%b0-%d1%81%d0%b5-%d1%81%d0%ba%d0%bb%d1%8e%d1%87%d0%b2%d0%b0-%d0%b4%d0%be%d0%b3%d0%be%d0%b2%d0%be%d1%80-%d0%b7%d0%b0-%d1%81%d1%82%d0%be%d0%bf%d0%b0%d0%bd%d0%b8%d1%81/", "text": "По заповед на министъра на туризма Николина Ангелкова няма да бъде сключен договор за отдаване под наем на морски плаж „Липите“. Причината е, че въпреки очакванията да бъде осигурен пешеходен достъп до ивицата, това няма възможност да се случи до откриването на летен сезон 2019. Според Закона за устройство на Черноморското крайбрежие безплатният пешеходен достъп е задължително условие, което трябва да бъде осигурено за туристите. Това съобщиха от пресслужбата на МТ. Идеята за намиране на стопанин за морския плаж бе да се гарантира сигурност за туристите с водно спасяване и медицински пункт. Факт е, че на ивицата, вероятно заради отдалечеността й, предните години са регистрирани инциденти с плажуващи. Преди началото на процедурата експерти на министерството извършиха обстойна проверка, която доказа, че за ивицата няма екологична забрана за отдаването й. Основната задача по закон на Министерството на туризма е да осигури стопани за морските плажове. Считаме, че това е най-добрият начин на първо място да се гарантира безопасността на туристите, както и да се осигурят постъпления за държавния бюджет.  Друг положителен ефект е, че плажовете се поддържат в добро състояние, което води до повишаване на качеството на предоставяните услуги и влияе положително на имиджа на българския туризъм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.27", "title": " Няма да се сключва договор за стопанисване на плаж „Липите“"}
{"url": "https://trud.bg/%d0%bd%d0%be%d0%b2%d0%b0%d1%82%d0%b0-100-%d0%bb%d0%b5%d0%b2%d0%ba%d0%b0-%d1%81%d0%bf%d0%b5%d1%87%d0%b5%d0%bb%d0%b8-%d0%bf%d1%80%d0%b5%d1%81%d1%82%d0%b8%d0%b6%d0%bd%d0%b0-%d0%bc%d0%b5%d0%b6%d0%b4%d1%83/", "text": "Новата банкнота от 100 лева, която Българската народна банка пусна в обращение на 28 декември 2018 г., спечели престижна международна награда, съобщиха от БНБ. Българската банкнота бе избрана за банкнота на 2019 година по време на конференцията „Висока сигурност при печатните технологии (High Security Printing EMEA)“ от 25 до 27 март 2019 г. в Малта. Тази международна конференция за региона на Европа, Близкия Изток и Африка се провежда всяка година с участието на над 250 специалисти в областта на високите технологии в печата на банкноти, паспорти, визи и други документи от целия свят. Наградата за банкнота се присъжда за изключителни постижения в дизайна, техническата сложност и защитата на дадена банкнота или серия от банкноти за региона на Европа, Близкия Изток и Африка.", "date": "2019.03.27", "title": " Новата 100-левка спечели престижна международна награда"}
{"url": "https://trud.bg/%d0%bb%d0%b8%d1%85%d0%b2%d0%b8-%d0%b7%d0%b0-%d0%b4%d0%bb%d1%8a%d0%b6%d0%bd%d0%b8%d1%86%d0%b8%d1%82%d0%b5-%d0%bf%d1%80%d0%b8-%d0%b7%d0%b0%d0%b1%d0%b0%d0%b2%d1%8f%d0%bd%d0%b5-%d0%bd%d0%b0-%d0%b4%d0%b5/", "text": "Обезпечение до 1/3 не е достатъчно До значително забавяне и протакане на делата срещу длъжници ще доведат предложените промени в Гражданския процесуален кодекс (ГПК). В резултат ще се трупат наказателни лихви върху дълговете на длъжниците, ще се увеличат и разходите за услуги на адвокати. А от това нямат интерес нито кредиторът, нито длъжникът. Това гласи становище на Асоциацията на банките в България (АББ) по повод внесените в парламента от депутати от ГЕРБ и Обединени патриоти промени в ГПК. Длъжниците да могат да спират допуснатото незабавно принудителното изпълнение, започнато от банка срещу тях, с подаване на едно възражение, гласят част от промените в ГПК. Това на практика обезсмисля съществуващото в момента бързо производство, което се осъществява на базата на документи, посочват от АББ. Всеки длъжник, щом знае, че простото възражение (което в нашата правна система е немотивирано) ще доведе до спирането на производството, ще възразява пред съда независимо, дали смята, че дължи парите на банката или не, допълват от Асоциацията. Банките са и против предложения вариант незабавното изпълнение срещу длъжника да спира при предоставяне на обезпечение в размер не по-голям от 1/3 от дълга. Спирането с просто възражение или чрез предоставяне на обезпечение до 1/3 от дълга не трябва да се приема, защото може да доведе до масови злоупотреби с права от длъжници, посочват от АББ. В края на 2018 г. в страната са отпуснати малко над 3 млн. банкови кредита. Просрочените заеми, по които е издадена заповед за принудително изпълнение през 2018 г. са 20 564, а за последните три години са средно по 25 428 на година, сочат данните на АББ. Това са само 0,9% от кредитите. На година се правят възражения средно по 885 от случаите на принудително изпълнение, но съдът уважава само 92 от тях.   По-лесно продават активи Развързват ръцете на синдиците Синдиците на банки в несъстоятелност ще могат по-лесно да продават имуществото им. Това предвиждат приетите на първо четене промени в Закона за банковата несъстоятелност. Ако никой не е купил даден актив при три поредни опита за публична продажба, синдикът ще може да го продава чрез пряко договаряне и без начална цена, гласят промените. Законът и сега предвижда възможност за пряко договаряне, ако при проведен търг с явно или тайно наддаване не се яви купувач. За тази цел обаче е нужно разрешение от председателя на Фонда за гарантиране на влоговете в банките. Други поправки предвиждат да се премахнат държавните такси, които синдиците дължат при водене на делата, най вече при оспорването на цесии. Ако по образувани от банката, синдика или фонда дела съдът е назначил „особени представители”, техните възнаграждения ще се определят по Закона за правната помощ, където максималният хонорар е 450 лв. Дава се възможност и за служебно вписване на кредитори в списъка на приетите от синдика вземания. Това ще гарантира правата на кредиторите при обявяване на недействителност на направено прихващане.", "date": "2019.03.27", "title": " Лихви за длъжниците при забавяне на делата\t\t\t"}
{"url": "https://trud.bg/%d0%b4%d0%b0%d1%80%d0%b8%d1%85%d0%b0-%d0%ba%d1%83%d0%b2%d1%8c%d0%be%d0%b7-%d0%bd%d0%b0-%d0%bd%d0%b5%d0%be%d0%bd%d0%b0%d1%82%d0%be%d0%bb%d0%be%d0%b3%d0%b8%d1%8f%d1%82%d0%b0-%d0%b2-%d0%be%d0%b1%d0%bb/", "text": "Отделението по неонатология на МБАЛ „Д-р Иван Селимински“ – Сливен получи дарение – кувьоз, който бе връчен от Моника Златанова – представител на Фондация „Нашите недоносени деца“. Парите за кувьоза са дарени от масонската организация „Върховен съвет на древно приет шотландски ритуал за България”, откъдето са събрани около  60 000 лева, съобщиха от пресцентъра на лечебното заведение. Златанова каза, че със средствата са закупени кувьози за Бургас, Сливен и Ловеч и е направен ремонт в лечебно заведение. Стойността на всеки от кувьозите е около 13 000 лева. Началникът на Отделението по неонатология д-р Таня Праматарова заяви, че миналата година през отделението са преминали 220 недоносени бебета, като най-малкото е било с тегло 960 грама.  „Кувьозите са изключително необходими, защото престоят на едно бебе може да продължи до два месеца. Необходимо е инкубаторите да се подменят периодично и затова сме много багодарни за дарението. То е в резултат на кампанията за събиране на средства, която обявихме преди около година”, каза тя. Изпълнителният директор на болницата д-р Васислав Петров съобщи, че от кампанията има събрани средства и предстои да се вземе решение каква апаратура ще бъде закупена и предоставена на Отделението по неонатология. Иван Заяков – представител на организацията, предоставила средствата, благодари на Фондация „Нашите недоносени деца” и екипа на Отделението по неонатология за грижите, които полагат за новородените. Всяка година в България се раждат около 10 процента недоносени бебета. Д-р Праматарова заяви, че причините за преждевременно раждане са много, като някои от тях са инфекции по време на бременността, нездравословен начин на живот, промяна в начина на хранене, високо кръвно налягане и в някои случаи липсата на наблюдение на бременността.", "date": "2019.03.27", "title": " Дариха кувьоз на неонатологията в областната болница в Сливен"}
{"url": "https://trud.bg/%d0%b0%d0%b2%d1%81%d1%82%d1%80%d0%b8%d1%8f-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d0%b2%d1%80%d1%8a%d0%b7%d0%ba%d0%b0-%d1%81-%d0%ba%d1%80%d0%b0%d0%b9%d1%81%d1%82%d1%87%d1%8a%d1%80/", "text": "Австрийските власти разследват връзки на крайнодясното Движение за идентичността с главния заподозрян за терористичната атака в новозеландския град Крайстчърч Брентън Терънт, предаде Би Би Си. Обискиран е бил домът на лидера на движението Мартин Зелнер след съобщение на прокуратурата за подозрителен имейл при разследване на дарение от 1500 долара. Самият Зелнер, считан за ново лице на крайната десница, обяви, че е получил дарение, вероятно от Терънт, на което отговорил с “Благодаря”, както правел с всички спонсорства, но отрича да има връзка с атаките в Крастчърч. Нападенията там на 15 март взеха 50 жертви.", "date": "2019.03.27", "title": " Австрия разследва връзка с Крайстчърч"}
{"url": "https://trud.bg/%d0%bc%d0%b5%d0%b3%d0%b0-%d0%b0%d0%b3%d0%b5%d0%bd%d1%86%d0%b8%d1%8f-%d0%b7%d0%b0%d1%82%d1%8f%d0%b3%d0%b0-%d0%ba%d0%be%d0%bd%d1%82%d1%80%d0%be%d0%bb%d0%b0-%d0%bd%d0%b0%d0%b4-%d0%b1%d0%be%d0%bb%d0%bd/", "text": "Нови звена разкриват в здравното ведомство Нова мега агенция затяга контрола над болниците. Това става факт след като в сряда беше приет нейният Устройствен правилник. Новият орган се нарича Изпълнителна агенция “Медицински надзор” и се образува чрез сливане на досегашните Изпълнителна агенция “Медицински одит” с Изпълнителната агенция по трансплантация. При обединението новият орган ще продължи да изпълняват досегашните им функции; тези които се дублират, ще бъдат премахнати; ще бъдат делегирани и нови, сред които по-детайлно следене дейността на лечебните заведения. Общият брой на персонала в новата мегаагенция е 106 души, а разходите по създаването й са в размер на 16 млн. лв., които ще трансферира Министерството на здравеопазването (МЗ). Освен това във връзка с Общия регламент за защита на личните данните в МЗ ще се обособи звено “Сигурност на информацията и защита на данните”, което ще контролира прилагането на стандартите и правилата за мрежова и информационна сигурност и защита на данните. Създава се и самостоятелна дирекция “Електронно здравеопазване”,  чиято цел е да оптимизира дейностите по провеждане на стратегията за електронно здравеопазване и въвеждане на националната здравна информационна система. За пръв път ще бъде създадено звено за подобряване дейността на администрацията.", "date": "2019.03.27", "title": " Мега агенция затяга контрола над болниците\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bd%d0%b0%d0%bf%d1%83%d1%81%d0%bd%d0%b0-%d0%bd%d1%81-%d0%b1%d0%b5%d1%82%d0%be%d0%bd%d0%b8%d1%80%d0%b0-%d0%bf%d0%b0%d1%80%d1%82%d0%b8%d0%b9%d0%bd/", "text": "Ветровете брулят високите върхове Станах жертва на невярна информация Отново ще сме първа политическа сила Обявяваме европейската си листа тази неделя Вторият човек в партия ГЕРБ Цветан Цветанов бетонира партийния си пост като дясна ръка на премиера Бойко Борисов и шеф на предизборния щаб на управляващите. Малко след като се завърна от работно посещение в САЩ, с полет през Лондон, Цветанов обяви на извънреден брифинг в Народното събрание (НС), решението си от преди няколко дни, че напуска парламента заради медийни спекулации по скандала ”Апартаментгейт”. Но остава да работи за ”каузата ГЕРБ” като зам.-председател на партията и вече е готов с подробната хронограма за предизборната кампания за поредна победа на ГЕРБ на европейските избори. ”При заблуждение и поднасяне на невярна информация се създава напрежение, което рефлектира върху политически партии, и управлението – в случая жертвата бях аз. Когато се влиза в заблуждение и поднасяне на невярна информация, се създава обществено напрежение, което рефлектира върху политически партии, парламентарни мнозинства и управлението”, заяви Цветан Цветанов. Както първо ”Труд” съобщи, скандалът с апартаментите, при който бяха подадени общо 4 оставки от властта, тръгна от ”Свободна Европа” и ”Антикорупционен фонд”, които са свързани с кръга ”Капитал”. ”Не е имало натиск от страна на премиера за напускането ми на парламента – винаги вземам решенията си, воден от общите интереси на каузата ГЕРБ”, категоричен бе Цветанов. ”Искам да му благодаря, защото заедно с него си говорим като равен с равен, когато обсъждаме важни сериозни теми. На 53 години съм. Премиерът Борисов да е жив и здрав, тази година става на 60. Смятате ли, че 53-годишен мъж и 60-годишен мъж ще се държат като тийнейджъри? Ние сме с достатъчно богат житейски опит. Имам уникалната способност да работя с хората и да имам съответната чуваемост”, каза Цветанов. Запитан какво са си казали с премиера, Цветанов отговори: ”Прегърнахме се, утре сме с пълна енергия да вървим по това, което е начертано. Имаме цели, които сме поставили”, отбеляза Цветанов. И използва случая да обяви, че ГЕРБ ще обяви европейската си листа за изборите на 26 май тази неделя в НДК. Цветанов окачестви оставката си от парламента като морален акт и припомни, че така са постъпили във времето и министрите на ГЕРБ Николай Нанков, Ивайло Московски, Валентин Радев, Цецка Цачева и зам.-министри – без да имат някаква вина. ”Не може да се говори, че има някакво и минимално разделение в ГЕРБ – партията е кауза както за мен, така за нашия лидер и за нашите представители”, категоричен бе Цветанов. И припомни, че е рамо до рамо с премиера Борисов още от 2001 година. ”Няма от какво да се срамувам. Този филм съм го играл няколко пъти. Спомням си много добре 2013 г., когато всички ме обвиняваха за това, че съм правил незаконно подслушване. Всички ме обвиняваха за това дори с внесения анонимен сигнал, точно от БСП”, каза Цветанов. И допълни, че ”няма драма от това, че председателят на парламентарната група на ГЕРБ ще напусне 44-тия парламент”. ”Ветровете брулят високите върхове”, каза почти на финала на извънредната пресконференция още Цветанов. И се зарече, че ГЕРБ отново ще е първа политическа сила на изборите на европейски парламент. За днес са насрочени преговорите със СДС за общото явяване на двете партии на европейските избори.   Атанас Зафиров, БСП: Моделът не може да се промени ГЕРБ уж беше създадена, за да бори корупцията – на практика това се превърна в партия, която се крепи върху нерегламентирани договорки, лобистки закони, корупционни практики и местни феодали. Не бива да бъдат мерени квадрати и да се обсъжда битовата страна – тук големият въпрос е с какво са стимулирани тези подаръци към властта и дали са приемани лобистки поправки в определени закони. Моделът не може да се промени, докато управляват ГЕРБ и Борисов.   Професор Михаил Константинов: В партиите има чудовищно разминаване в стандартите Напускането на Цветанов се очакваше. На партийната работа това напускане няма да се отрази – напротив, тя може дори да се подобри. Естествено, че може да има повече търкания в парламента в преговорите на парламентарните сили. Искам да изтъкна чудовищното разминаване в стандартите – виждаме, че има една партия управляваща, която общо взето се чисти от мнения за неморално поведение, от друга страна основната опозиционна партия, където няма нищо подобно при аналогична ситуация.   Валери Симеонов, НФСБ: Отстраняването ще доведе до трус Отстраняване на Цветанов ще доведе до трус, без него в парламента ще се работи много по-трудно, ако въобще институцията работи. Той е незаменима фигура на посредник между различните групи и крайни полюси в законопроекти и решения. Той е човек, който всяка година се усъвършенства в ролята си на политически посредник и обединител. Когато човек подава оставка, преценява, че не иска името му да се раздухва и петни от хора, които не разбират същността на въпроса.   „Златен век“ може да се окаже без валидно разрешително ДНСК проверява законността на сградата Строителството на 34-етажния небостъргач “Златен век” в столичния квартал “Лозенец” може да се окаже без валидно разрешение, съобщи главният архитект на София Здравко Здравков. Законно ли се строи в момента зданието трябва да реши Дирекция за национален строителен контрол, като в момента тече проверка. Ако няма валидно разрешително, се спира строежът и събаря изграденото. Разрешителното 2007 г. за 117-метровата сграда е издадено от тогавашния главен архитект Петър Диков дни преди законово изменение да позволи строеж на здание не по-високо от 26 м. Разрешителното е презаверявано през 2012 г. То важи до ноември 2017 г. и “Артекс”, е имала право до ноември 2018 г. да поиска повторна презаверка, но такава не е направена. През декември 2016 г. фирмата е поискала подновяване, но Здравков е отказал. През януари 2017 г. писмо от МРРБ казва, че няма пречка за подновяването и фирмата го иска отново, но Здравков подготвя отказ. “На 3 февруари арх. Мирянов пред вид промени в нормативната уредба си оттегля искането”, каза Здравков. Според промените, срокът за разрешителните за обекти първа и втора категория става 10, а не 5 г. Здравков е получавал чрез есемеси натиск от собствениците на “Артекс” сем. Мирянови във връзка с небостъргача и не само те се опитвали да му влиият. Докато е действало разрешителното той е допускал промени в проекта, касаещи укрепване на изкоп, намаляване височината на строежа под 100 м. и др. Всички обекти в сградата са отбелязани като нежилищни.   Хронология на скандала   Овакантяваме позиция в Европол  С напускането на парламента от Цветан Цветанов най-вероятно ще се наложат промени и в ръководството на Управителния съвет на Европол на Съвместната група за парламентарен контрол на дейността на агенцията (СГПК), след като през септември 2018 година той беше избран единодушно за поста. На въпрос на ”Труд”, вчера Цветанов даде да се разбере че най-вероятно страната ни ще се раздели с позицията, тъй като тя не се дава на държави на квотен принцип. Изборът на Цветанов беше направен с пълен консенсус на делегациите на всички национални парламенти и ЕП. Той стана първият българин, заемащ подобна висока позиция в структурата на Европол. Номинацията беше аргументирана с ”високата оценка за личните и професионални качества на Цветанов и богатия му опит като вътрешен министър и зам.-министър председател”. През февруари тази година в качеството си на представител на СГПК Цветан Цветанов изнесе доклад за участието си в срещите на Управителния съвет. ”Имаме вече съответното решение с премиера, което ще предложим за председател на парламентарната група”, обясни в отговор още на ”Труд” Цветан Цветанов. Това ще стане в следващите дни. Според източници от ГЕРБ шеф на ПГ на ГЕРБ ще бъде Менда Стоянова. Във връзка със състоянието на парламентарната група, Цветанов посочи, че ПГ на ГЕРБ осъзнава важността и отговорността от днешното управление. ”Убеден съм, че колегите са достатъчно отговорни. Те имат своята представителност на своите избиратели. Не смятам, че колегите няма да се съобразят с волята и това, което ние сме декларирали с нашите избиратели”, посочи още Цветанов и уточни, че в парламентът и при взимането на едно решение става въпрос на консенсус. След като Цветанов напуска депутатското си място в 44-то Народно събрание, той освобождава поста си не само като председател на Парламентарна група на ПП ГЕРБ, а и като председател на парламентарната Комисия по вътрешна сигурност и обществен ред. Следващ в листата е Георги Недев,лидер на Младежката структура на ГЕРБ във Великотърновска област, който се очаква да влезе в НС на мястото Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.27", "title": " Цветанов напусна НС, бетонира партийния си пост (обзор)"}
{"url": "https://trud.bg/%d1%82%d0%b2%d1%8a%d1%80%d0%b4%d0%b8%d1%86%d0%b0-%d1%89%d0%b5-%d0%b8%d0%b7%d0%b4%d0%b8%d0%b3%d0%b0-%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0/", "text": "Твърдица е готова с проект за изграждането на паметник на загиналите в освободителните войни в началото на 20 век и във Втората световна война, съобщиха от областната администрация в Сливен. Балканската община кандидатства за финансиране в Министерството на отбраната, от средствата, предвидени за честванията на 75-годишнината от Втората световна война. От местната администрация са мотивирали искането си с това, че досега в Твърдица никога не е имало паметник на героите от войните. А техните наследници биха искали имената им да се знаят и да бъдат почитани. Община Сливен очаква финансиране от военното министерство на реставрацията на седем паметни плочи в селата на обща стойност 11 318 лева, а община Нова Загора е предвидила за ремонти паметните плочи в четири села, за близо 3000 лева. Предложенията бяха обсъдени на заседание на областната комисия „Военни паметници“и ще бъдат внесени в МО. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.27", "title": " Твърдица ще издига паметник на загиналите във войните"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%bf%d1%80%d0%b8-%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%bf%d0%be%d0%b4%d0%b0%d1%80/", "text": "По покана на Светия Престол на Ватикана, българският еврокомисар по цифровата икономика и общество Мария Габриел беше приета от Папа Франциск на специалната церемония „бачиамано“ и разговаря с него по въпроси, свързани с новите технологии и отстояването на общочовешките ценности. Комисарят благодари на Светия Отец за силния му глас в защита на младите хора, на християнските ценности и поставянето на човека в центъра на всички действия, както и за отвореността му към новите технологии, съобщиха от пресслужбата на ЕК. „В работата си се водя от принципа новите технологии да позволяват да утвърждаваме нашите човешки ценности и принципи, да ни помагат за по-голям достъп до култура и образование“, сподели Мария Габриел. В тази връзка тя му поднесе символичен подарък – снимка на творбата на един от победителите в конкурса за компютърна рисунка „България в Европа: минало, настояще, бъдеще“, който организира за българските ученици по повод 3 март. Творбата изобразява дядо Добри – възрастният човек, посветил се изцяло на духовния свят и православната вяра, който се превърна за българите в синоним на добродетел. Авторът е Виктория Дрънкарева – ученичка от Професионална гимназия по строителство, архитектура и геодезия „Ангел Попов“ във Велико Търново. „Смятам, че новите технологии трябва да ни служат за борба със социалното изключване и бедността, да ни позволяват да бъдем близо до нашите изконни човешки ценности, да позволяват на младите да изразяват своята креативност. Радвам се, че днес има млади хора, които осъзнават колко е важно да съхраним човечността и добротата“, сподели българският еврокомисар с Папа Франциск, който остана впечатлен от силата на посланието на подаръка. Мария Габриел сподели още, че образованието и културата са тези, които в днешния цифров свят могат да помогнат в борбата и с предизвикателства като фалшивите новини, а така също и да насърчат отстояването на етични принципи в развитието на изкуствения интелект. Папа Франциск също поднесе подарък на българския еврокомисар – медал с герба за 6-ата година от папството му, на обратната страна на който е изписано, че никой не е по-важен от мира и всичко може да бъде загубено с война.  ", "date": "2019.03.27", "title": " Мария Габриел при Папа Франциск, подари му рисунка на дядо Добри"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d0%b7%d0%b0-%d1%86%d0%b5%d0%bb%d1%83%d0%b2%d0%ba%d0%b0%d1%82%d0%b0-%d0%b1%d0%b5%d1%88%d0%b5-%d0%bd%d1%8f%d0%ba%d0%b0%d0%ba%d1%8a%d0%b2-%d0%b8%d0%bc%d0%bf/", "text": "Кубрат Пулев се прибра в България след победата в седми рунд над румънеца Богдан Дину с нокаут, а на летище София той отново коментира и разразилия се скандал около целувката, която родният боец даде на журналистката Джени Суши. „Какво да кажа? Тя (целувката – б.ред.) не е лоша, тя също е към доброто представяне. Така се е случило, не беше планирано изобщо, беше някакъв импулсивен момент, това е. Целувката е нещо много хубаво, няма защо да повлияе на спортната ми кариера. За да го направя, съм преценил, че човекът желае не само целувка, а дори нещо повече, така че аз съм го направил като приятелско. След победа човек е приповдигнат, с настроение. Аз съм такъв тип, че съм шегаджия и така се получи“, каза Кобрата на летище София, предаде  . „Ние се познаваме. Запознахме се на кантара, той винаги е предния ден. Тя каза „като победиш, ще направим парти, ще празнуваме, сигурна съм в теб, ще победиш“. Беше с нас, говореше си с целия екип. Даже с някои станаха и по-близки. Познаваме се. След това го изигра, че един вид не се познаваме – някой й е дал кофти акъл, или хората, за които работи, са й казали да направи това, за да си направят известен сайта. Сигурно заради това. Виждате каква добра реклама съм аз, така че рекламодателите могат да се активизират“, продължи той. „Не съм говорил с нея, намерихме телефона й от мой познат, който си имаше близки отношения с нея. Тя обаче не си вдига телефона. Имам снимки, видеа, мога да ви покажа пред вас. Има видеа, на които се вижда, че тя си седя с нас в лобито на хотела до 5 часа сутринта, пиеше си и да не казвам какви други неща правеха в тоалетните. Просто предполагам, че са й дали лоши акъли, защото не ми се стори лошо момиче. Сигурно са й казали, че ще изкара някакви милиони, ще станеш най-известната. Няма лошо, но това е непочтено и некоректно. Тези енергии се връщат като бумеранг и ще е лошо за нея. За какво да й се извиня, тя беше толкова щастлива, че я целунах. Тя не остана благодарна само на една целувка, искаше да стане известна.“ „Много от световните медии избързаха. Как може така. Какви са тези, че да съдят. Да ме извиняват, но не могат да ме съдят те. Писаха ми от CNN, както и от много други известни световни медии и сайтове. Може би много жени са искали да ме целуват, но не съм им давал да припарят до мен. Аз не съм някакъв дискотечен тип. Андреа в началото малко се изнерви и ме попита защо съм го направил. Аз я целунах на шега, момичето го прие на шега, но после да й дали друг акъл, хората си гонят някакви користни цели, но няма да стане така“, добави родният боксьор.  ", "date": "2019.03.27", "title": " Кобрата за целувката: Беше някакъв импулсивен момент"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%bf%d1%80%d0%b8%d0%b2%d0%bb%d0%b5%d1%87%d0%b5-180-000-%d0%bb%d0%b5%d0%b2%d0%b0-%d0%b7%d0%b0-%d0%bd%d0%be%d0%b2%d0%b0/", "text": "Община Велико Търново привлече европейско финансиране за актуализация на общинската програма за качеството на атмосферния въздух. По-рано през днешния ден министърът на околната среда и водите Нено Димов и кметът на Старата столица Даниел Панов подписаха договор за одобрения проект. Средствата ще бъдат осигурени по оперативна програма „Околна среда“ 2014-2020. Целта е в новата програма да бъдат ясно определени и планирани конкретни мерки за намаляване на вредните емисии и достигане на установените норми за фини прахови частици във въздуха над Велико Търново и територията на общината. Освен това, точно дефинирани ще бъдат и основните източници на замърсяване. Срокът за реализация на проекта е 18 месеца, а безвъзмездната финансова помощ е в размер на 180 000 лева и обхваща 100% от стойността на инвестиционното намерение.", "date": "2019.03.27", "title": " Велико Търново привлече 180 000 лева за нова общинска програма за въздуха\t\t\t"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d0%be%d1%82-%d0%bf%d0%bb%d0%b0%d0%ba%d0%b0%d1%82%d0%b8-%d0%b7%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%bb%d0%b5%d0%bd%d0%b8%d1%8f-%d0%bf/", "text": "Приятна изненада поднесе на приятели и почитатели Драматичният театър „Стефан Киров“ за 27 март, Международния ден на театъра. Във фоайето бе открита изложба от плакати за представления, играни на сливенската сцена. Досега бе малко известен фактът, че плакатите са изработвани от ученици в Националната художествена гимназия „Димитър Добрович“ в града. „Без учителите им по рекламна графика Маргарита Дончева, Анета Деновска и, разбира се, без школата на Ташко Попов тези плакати нямаше да бъдат факт. Ние, в гимназията, вярваме на Гогол, че театърът е висока катедра, от която може много да се говори за света на доброто“, каза преподавателката в гимназията Биляна Стоянова на откриването. Театралната публика е изключително интелигентна, тя няма нужда от афиши холивудски тип, отбеляза от своя страна художничката Маргарита Дончева. В плакатите на учениците липсват снимки, те представляват своеобразен разказ. Творбите в експозицията бяха за постановките „Гераците“ по Елин Пелин, „МакбеД“ на Йожен Йонеско, „Саломе“ на Оскар Уайлд, „Развратникът“ на Ерик Е. Смит и др. „За да могат да работят върху своите плакати, младите хора трябва да гледат много театър“, заяви директорката на ДТ „Стефан Киров“ Радост Костова. Тя обеща на младите художници, че ще им осигури безплатен достъп до представленията, за да могат да трупат впечатления и да разширяват познанията си. За празника сливенският театър е и с ново лого, за което „Труд“ писа. Автор на логото е художничката Маргарита Дончева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.27", "title": " Изложба от плакати за представления показа театърът в Сливен"}
{"url": "https://trud.bg/%d0%bd%d0%be%d0%b2%d0%b0-%d1%81%d1%82%d1%80%d1%83%d0%ba%d1%82%d1%83%d1%80%d0%b0-%d0%b2-%d0%b0%d1%80%d0%bc%d0%b8%d1%8f%d1%82%d0%b0-%d1%81%d1%8a%d0%b7%d0%b4%d0%b0%d0%b2%d0%b0-%d1%81%d0%b5-%d0%ba%d0%be/", "text": "Безплатна храна за 1446 ветерани от мисията ни в Камбоджа през 1992-1993г. Във войската да се създаде нова структура – командване на специалните сили. Това реши правителството, като предлага на парламента да приеме поправки в Закона за отбраната и въоръжените сили. Мотивът е, че това се налага заради актуализираните планове на НАТО за колективната отбрана. С други промени в закона кабинетът дава възможност на граждани, участвали в операции на армията зад граница, да ползват социалните кухни на МО и да бъдат подпомагани с парични средства. Поправката се въвежда за бойците ни, участвали в мисията на Българската армия в Камбоджа през през 1992-1993г. под егидата на ООН. Общият им брой е 1446 души. За тях ще бъде осигурена безплатна всекидневна храна.    ", "date": "2019.03.27", "title": " Нова структура в армията – създава се командване на специалните сили"}
{"url": "https://trud.bg/%d0%b3%d0%b5%d1%80%d0%b1-%d0%b8-%d1%81%d0%b4%d1%81-%d1%89%d0%b5-%d0%bf%d1%80%d0%be%d0%b2%d0%b5%d0%b4%d0%b0%d1%82-%d0%bd%d0%be%d0%b2%d0%b0-%d1%81%d1%80%d0%b5%d1%89%d0%b0-%d0%b7%d0%b0-%d0%b5%d0%b2%d1%80/", "text": "Представители на ГЕРБ и СДС ще проведат втора поред среща във връзка с предстоящите избори за Европейски парламент. Това съобщиха от пресцентъра на ГЕРБ. Срещата ще се проведе утре сутринта в централата на ГЕРБ. Двете политически сили проведоха среща преди седмица, след която станаа ясно, че СДС ще има две места в общата листа, като едното от тях ше бъде гарантирано избираемо.", "date": "2019.03.27", "title": " ГЕРБ и СДС ще проведат нова среща за евроизборите"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bd%d0%b0%d1%81%d1%82%d0%be%d1%8f-%d1%80%d1%83%d1%81%d0%b8%d1%8f-%d0%b4%d0%b0-%d1%81%d0%b5-%d0%be%d1%82%d1%82%d0%b5%d0%b3%d0%bb%d0%b8-%d0%be%d1%82-%d0%b2%d0%b5/", "text": "Американският президент Доналд Тръмп настоя Русия да се оттегли от Венецуела, след като разположи войски и оборудване в разкъсаната от криза страна, съобщава AFP. „Русия трябва да излезе“, каза Тръмп, приветствайки в Белия дом Фабиана Росалес, съпругата на лидера на опозицията Хуан Гуайдо, признат от САЩ и от 50 други страни като временен президент на Венецуела.  ", "date": "2019.03.27", "title": " Тръмп настоя Русия „да се оттегли“ от Венецуела"}
