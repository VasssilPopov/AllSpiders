{"url": "https://trud.bg/%d0%b4%d0%b5%d0%bd%d0%b8%d1%86%d0%b0-%d0%b7%d0%bb%d0%b0%d1%82%d0%b5%d0%b2%d0%b0-%d0%bd%d0%b5-%d1%81%d1%8a%d0%bc-%d0%be%d1%87%d0%b0%d0%ba%d0%b2%d0%b0%d0%bb%d0%b0-%d1%82%d0%b0%d0%ba%d0%b0%d0%b2%d0%b0/", "text": "Не съм очаквала, че такава буря ще се разрази вътре и извън БСП от подадената оставка на председателя на партията Корнелия Нинова. Това коментира нейният заместник Деница Златева по  . Златева съобщи, че местните структури са били подложени на силен натиск, че са били уморени и че са били притеснени, че смяната на председателя на партията преди местните избори ще я отслаби. „Госпожа Нинова взе лично решение да подаде оставка, с което изненада и нас“, каза зам.-председател на БСП. Златева добави, че събитията, развили се през двете седмици до Конгреса, на който Нинова я оттеглия, са били неочаквани за нея. „Никой не е предполагал какъв ще е ефектът от този личен акт на г-жа Нинова“, посочи тя. Основното притеснение по места е било „в каква кондиция излизаме за местните избори“. По повод пренареждането на листатата за европейските избори, Златева заяви, че напрежение между БСП и ПЕС няма, а става дума за лични отношения между Нинова и Сергей Станишев. Тя изрази надежда, че двамата „ще проявят мъдрост“ в отношенията между структурите, които ръководят.", "date": "2019.06.17", "title": " Деница Златева: Не съм очаквала такава буря заради оставката на Нинова"}
{"url": "https://trud.bg/%d1%87%d0%b0%d0%b0%d1%82%d0%b0%d0%b9-%d1%83%d0%bb%d1%83%d1%81%d0%be%d0%b9-%d0%b7%d0%b0%d0%bb%d1%8e%d0%b1%d0%b8-%d0%ba%d0%be%d0%bb%d0%b5%d0%b6%d0%ba%d0%b0-%d0%be%d1%82-%d0%b2%d1%8a%d1%82%d1%80%d0%b5/", "text": "Преди 3 години, докато в Турция се снима сериалът „Вътрешен човек“, изпълнителят на главна роля Чаатай Улусой, разделил се вече с Серенай Саръкая, се залюби с нова колежка. Това обаче не е Мелек (актрисата Бенсу Сорел ), с която започва сърдечна връзка по сценарий, а с Дуйгу Саръшън , която ще гледаме в ролята на полицайката Сема. След много раздели и събирания, двамата продължават да са заедно, но докога, това гадаят и турските медии. Между другото, преди започването на снимките на „Вътрешен човек“ в южната ни съседка, за ролята на Мелек се е спряга името на Ясемин Ален, но тя постави условие хонорарът й да е 30 хиляди лири на епизод, нещо, което не се понрави на продуцентите и тя бе заменена с Бенсу Сорал, която склони да взима по 15 хиляди лири на серия. Още със стартирането на „Вътрешен човек“ по bTV на 3 юни, поредицата интригува българските зрители не само с драматично криминалния сюжет, но и със силния актьорски състав. Наред с утвърдените млади актьори Чаатай Улусой (Сарп) и Арас Буулут Иинемли (Мерт), в главните роли гледаме и артиста ветеран Четин Текиндор в образа на мафиота Джелял Думан. Запомнящо ще е й присъствието на Ръза Коджаолу, който помним като добрия приятел на Кузей от сериала „Север-Юг“. Сега е от „лошите“, превъплъщавайки си в образа на дясната ръка на Джелял – Давут. Сарп Йълмаз става първи по успех във випуска. В академията също учи и брат му Мерт, който преди години бива отвлечен. Тогава той расте сред други несрети деца, карани от сакатия Джошкун да продават носни кърпи на улицата. В тази среда По ирония на съдбата впоследствие тъкмо най-големият враг на баща му Джелян ги взема заедно с Мелек да живеят при него и той го насочва да учи във Военната академия и стане полицай, за да има вътрешен човек там. Завършвайки втори по успех след брат си Сарп, за чието съществуване дори не подозира, той наистина става полицай, а Сарп прави скандал по време на дипломирането и като „дезертьор“ влиза в обкръжението на Джелял. Кой обаче е същинският служител на полицията, ще се разбере в хода на сюжетното развитие на „Вътрешен човек“. Майката на Сарп – Фюсюн живее в беден квартал и работи в гостилница, която е нарекла на малкия си отвлечен си син Умут, както е истинското име на Мерт. За да забрави мъката по изгубения си по-малкия си син, осиновява момиче на име Ейлем, която завършва университет и работи като журналистка.  Бащата на Сарп и Умут/Мерт – Метин, е бил принуден да поеме вината за убийството на осем човека и влиза в затвора. Това злодеяние всъщност го е извършил Джелял Думан. След като Метин влиза в затвора, отвличат Умут. Връзката между братята прекъсва, но разделени от съдбата, животът отново ги среща, заставяйки ги един срещу друг като врагове.  Заради несправедливото вкарване на баща му в затвора, Сарп решава да стане полицай. Целта му е да и да се бори срещу мафията, влизайки под прикритие в мафиотската групировка на Джелял. Навлизането му в гангстерския свят обаче ще доведе до неочаквани разкрития, свързани с неговото минало и изгубения му брат. Израснал в обкръжението на мафиоти, нелегални сделки и измамни схеми, вече порасналият Мерт също е част от групировката. Той влиза под прикритие в полицията по заповед на Джелял, който приема за свой втори баща, за да доносничи. Там среща и Сарп. Ситуацията става още по-заплетена, когато и полицията, и мафията разбират, че сред тях има къртица и нареждат на Сарп и Мерт да открият предателя – всеки в своята организация. Разтърсващите разкрития и тайните от миналото в един момент застигат и двамата. Така съдбата отново събира разделените братя, застанали от двете страни на закона като врагове. Ще преодолее ли братската любов различията и ще излекува ли тежките травми от миналото – става ясно в хода на сюжетното развитие на „Вътрешен човек“.", "date": "2019.06.17", "title": " Чаатай Улусой залюби колежка от „Вътрешен човек“\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b4%d0%b0%d0%b4%d0%b5-%d0%ba%d1%83%d1%80%d0%b1%d0%b0%d0%bd-%d0%b7%d0%b0-%d0%b7/", "text": "Кметът на Благоевград д-р Атанас Камбитов даде курбан за здраве и благоденствие на жителите на Благоевград. За поредна година стотици хора се събраха  край 33-метровия кръст, пазител на града, в местността „Заева поляна“, съобщиха от общината. „Днес е един от най-големите православни празници – Свети Дух. Да си пожелаем здраве. Пожелавам на всички да се веселят, да забравят лошите неща, нека правим  повече добро, така и светът ще стане по-добър“, каза кметът Камбитов. Той припомни с благодарност и почит името на покойния Неврокопски митрополит Натанаил, който освети кръста. „Имаме намерение да поставим плоча в негова памет. И дай, Боже, до края на годината да направим и първа копка на новата черква в парк „Македония“, каза още кметът Камбитов.  Водосвет за здраве беше отслужен от свещеници на Благоевградския храм „Въведение Богородично“.", "date": "2019.06.17", "title": " Кметът на Благоевград даде курбан за здраве"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-424/", "text": "Суперкомпютър като на НАСА догодина в България Технологията ще бъде използвана в медицината, фармацевтиката, автомобилната индустрия, строителството, от климатолози, спецслужби и др.               Може ли да ми намалят заплатата без мое знание? Трудово-правна консултация на „Труд“.           Нинова реши да поостане и да доскапе БСП Създалият хаос не може да го подреди, а ще го раздуха още повече. Жалка картинка е тази партия, щом редовно я спасяват с интриги, водевилни постановки и клоунади – коментар на д-р Илия Илиев.               “Ислямска държава” активно вербува младежи по целия свят Ако не сме заедно, тероризмът няма да бъде победен, казва генерал-майор Генадий Зайцев, бивш командир на антитерористичното руско поделение „Алфа“, в интервю за „Труд“.           Преговори или разговори Това е най-точното определение за жанра на случващото се в Съвместната експертна комисия с Македония – анализ на Любомир Кючуков.         Шампион-мечтател Силует на Мария Оряшкова, първата българка, която ще участва в два различни спорта – самбо и борба на европейските олимпийски игри в Минск. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.17", "title": " Вижте акцентите в броя на вестник „Труд“ във вторник, 18 юни 2019"}
{"url": "https://trud.bg/%d0%b5%d1%81-%d0%bc%d0%be%d0%b6%d0%b5-%d0%b4%d0%b0-%d0%b7%d0%b0%d0%bc%d1%80%d0%b0%d0%b7%d0%b8-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5-%d0%b7%d0%b0-%d0%bc%d0%b8%d1%82%d0%bd/", "text": "Eвропейският съюз може да замрази преговорите за модернизиране на митническия съюз с Турция заради сондажите за газ в източното Средиземноморие край Кипър. Това твърди агенция „Блумбърг“, позовавайки се на проектокомюнике от Съвета на външните министри в Люксембург, съобщи . В документа, цитиран от агенцията, се посочва още, че преговорите за присъединяване на Турция към съюза са в задънена улица. Европейският съюз „е готов да отговори подобаващо и в пълна солидарност с Кипър“, ако сондажите продължават, пише в проектодокумента. Очаква се той да бъде одобрен утре от европейските външни министри. Дискусиите по европейската позиция продължават, така че окончателният текст може и да бъде променен. Вчера гръцкият премиер Алексис Ципрас заяви, че може да поиска Европейският съюз да наложи санкции срещу Турция за проучвателни сондажи за газ край Кипър.", "date": "2019.06.17", "title": " ЕС може да замрази преговорите за митническия съюз с Турция"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d1%81%d1%83%d0%bf%d0%b5%d1%80%d0%ba%d0%be%d0%bc%d0%bf%d1%8e%d1%82%d1%8a%d1%80%d1%8a%d1%82-%d1%83-%d0%bd%d0%b0%d1%81-%d1%89/", "text": "Суперкомпютър, който ще може да разкодира човешкия мозък и да помогне за откриването на лек за нелечими болести, ще бъде стациониран в България. „Работим за това повече от година. Има осем определени локации в Европа за позициониране на суперкомпютри. Един от тях ще бъде в България“, разкри по   еврокомисарят Мария Габриел. Тя разказа, че за една година са били осигурени 1 милиард евро инвестиции и точен юридически инструментариум за реализацията на проекта. „Това е важна крачка, която ще превърне България в един от лидерите в развитието на тази технология“, смята Габриел. До 2020 година трябва да бъдат подготвени специалистите и машините, а засега се предвижда да бъде разположен в Технопарка. Общият бюджет за проекта е 18 милиона евро, от които 6 милиона са дадени от ЕК. „Суперкомпютърът не е само технология. Това засяга науката“, заяви Мария Габриел, която разказа, че машината, ще помогне в борбата със заболявания като рак, Алцхаймер, остеопороза и установяването на малформации при новородени. „Съкращава времето за тестване на молекула, за да се види, че тя носи решение за тази болест“, разказа еврокомисарят и отбеляза, че това е постижимо, тъй като машината извършва 4 милиона милиарда операции в секунда. „Ако за едно изследване трябва да се наблюдава материала в 30 000 епруветки в продължение на години, а накрая да се получат три молекули, които да не е ясно дали могат да лекуват определена болест, то сега няма да се губи толкова време, благодарение на супрекомпютъра“, даде пример тя. Освен за лечението на болести, супрекомпютърът ще бъде изключително полезен и за различни производства. Той ще съкрати производството и тестването на един автомобил от 60 на 24 месеца. Габриел заяви, че достъп до компютърът ще има и малкият, и средният бизнес, което тя е желаела от самото начало. Суперкомпютърът, който ще бъде позициониран в България, ще бъде най-мощният в Източна Европа, разкри Роберто Виола, ръководител на генерална дирекция „Свързаност“. „Една от задачите на машината ще бъде да разкодира човешкия мозък, от чийто капацитет ползваме само 20%. Това ще ни помогне да се преборим с болести като Алцхаймер“, разказа Виола.", "date": "2019.06.17", "title": " Мария Габриел: Суперкомпютърът у нас ще помогне в борбата със заболявания като рак и Алцхаймер"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%ba%d0%bc%d0%b5%d1%82%d0%b0-%d0%bd%d0%b0-%d0%ba%d0%be%d1%81%d1%82%d0%b5%d0%bd%d0%b5%d1%86-%d0%be%d0%b1%d0%b7%d0%be%d1%80/", "text": "Задържан е и местен бизнесмен Кметът на Костенец беше арестуван при Акция на Специализираната прокуратура със съдействието на КПКОНПИ и СДВР. Белезниците щракнали на ръцете на Радостин Радев малко между 6 и 7 ч. сутринта в дома му. “Колите осъмнаха пред къщата му, вдигнали са го от леглото по гащи”, твърдят местните. Обискиран е домът и кабинетът на градоначалника. Заедно с Радев е задържан и местен бизнесмен. Повод за разследването станал сигнал на общински съветник от Костенец, на когото кметът предлагал пари, за да гласува по “правилен” начин на сесия на Общинския съвет. Местни предполагат, че става дума за скорошен конфликт между Радев и общинските съветници, свързан с общинското предприятие “Земи и гори от горския фонд”. 10 от 17 съветници подкрепили предложението дружеството да се закрие и преобразува в търговско дружество, срещу което се обявил кметът. Той преди това отказвал да освободи шефа на фирмата Мирослав Николов. Днес Радев и заподозреният бизнесмен бяха разпитани и оставени в ареста за 24 ч. Показания са дали и служители на общинската администрация. От спецпрокуратурата съобщиха, че разследването се извършва не само в Костенец, но и в София и селища в област Стара Загора. Преди да стане кмет, Радостин Радев 12 години се занимавал с частен бизнес. Бил е и 8 години общински съветник от БСП. Женен е, има две деца. Градоначалникът стана публично известна фигура, след като през май разказа, че е съученик на издирвания с дни Стоян Зайков – Чане, който уби жена си и братовчед си, а впоследствие се самоуби.", "date": "2019.06.17", "title": " Арестуваха кмета на Костенец (обзор)\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%b8%d0%b7%d0%ba%d0%be%d1%80%d0%b5%d0%bd%d0%b8%d0%bb%d0%b8-11-%d1%80%d0%b0%d1%81%d1%82%d0%b5%d0%bd%d0%b8%d1%8f-%d0%ba%d1%83%d0%bb%d1%82%d0%b8%d0%b2%d0%b8/", "text": "11 броя култивиран коноп, от по над метър и половина височина, изкоренили полицаи от градина в омуртагското село Великденче. При тестовете на място било установено, че растенията дават индикация за високо наркотично съдържание. Те били и засети и между редовете с картофи и домати в имот, в който живеело семейство с 24-годишения си син и баба му. При разпитите станало ясно, че със суровината за канабиса се занимавал най-младият, който бил безработен. Той е задържан в полицията в Омуртаг. Ще бъдат назначени и допълнителни експертизи за установяване на наркотичното съдържание, точното количество на растенията.", "date": "2019.06.17", "title": " Полицаи изкоренили 11 растения култивиран коноп"}
{"url": "https://trud.bg/42-%d0%bb%d0%b5%d0%ba%d0%b0%d1%80%d0%b8-%d1%81%d0%b5-%d0%bf%d0%b0%d0%b4%d0%b0%d1%82-%d0%bd%d0%b0-10-000-%d0%b4%d1%83%d1%88%d0%b8-%d0%bd%d0%b0%d1%81%d0%b5%d0%bb%d0%b5%d0%bd%d0%b8%d0%b5/", "text": "Тревожна тенденция е изравняване броят на сестрите и докторите  Специалистите са неравномерно разпределени Около 42 лекари средно се падат на 10 000 души население у нас. Това показват данни на Националния статистически институт за здравната обезпеченост в страната през 2018 г. Към 31 декември на основен трудов договор в лечебни и здравни заведения у нас практикуват 29 667 лекари и още 7240 по дентална медицина (от тях 6 347 работят в практики, които имат сключен договор с НЗОК). Медицинските специалисти по здравни грижи към края на миналата година са 46 332, от които 30 589 са медицински сестри и 3155 – акушерки. Като тревожна тенденция се очертава почти пълното изравняване на броя на сестрите спрямо този на лекарите, като минимумът за нормално функциониране на една здравна система е съотношението да е над две сестри на един доктор. Друга негативна тенденция е неравномерното разпределение на лекарите по области. Най-малко на брой спрямо населението, са специалистите в Кърджали, Добрич и Перник, а най-много са в Плевен, Пловдив, София и Варна – там, където са ситуирани и висшите медицински заведения. В структурата на лекарите по специалности най-голям е делът на общопрактикуващите – 4199, или 14.2% от всички лекари в страната, следвани от: Акушерство и гинекология и Кардиология – по 5.9%, Педиатрия – 5.8%, Анестезиология и интензивно лечение – 5.6%, Хирургия – 5.3%, и Нервни болести – 5.0%. По отношение на специалистите по дентална медицина осигуреността за страната е 10.3 на 10 000 души от населението. Най-висок е показателят за областите Пловдив (15.7 на 10 000 души), София (столица) (14.4), Варна (12.1) и Перник (11.9). Най-ниска пък е в областите Търговище и София-област (5.3), Разград (5.6) и Силистра (5.7).", "date": "2019.06.17", "title": " 42 лекари се падат на 10 000 души население"}
{"url": "https://trud.bg/%d0%bd%d1%8f%d0%bc%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b0-%d0%bd%d0%b0%d1%86%d0%b8%d1%8f-%d0%bf%d1%80%d0%b5%d0%b4%d0%b8-1944-%d0%b3/", "text": "Не може да се променя историята Няма македонска нация преди 1944 г. Гоце Делчев загива 40 г. по-рано, когато по думите му не съществува понятието македонска нация. Това заяви евродепутатът Ангел Джамбазки във връзка с отказа на македонците да признаят Гоце Делчев за българин. “Няма съмнение какъв е бил по произход и самосъзнание Георги Николов Делчев. Не можеш да променяш историята”, категоричен е Джамбазки. Македонският историк проф. Драги Георгиев, ръководител на македонския екип в съвместната комисия предупреди, че ако България настоява да се напише, че Гоце Делчев е български революционер, тогава няма да бъде постигнат резултат по този въпрос. Но Джамбазки категорично отхвърли позицията на проф. Драги Георгиев, като се аргументира, че Гоце Делчев в писмата си пише, че е българин. “Гоце Делчев пише писма на ръка, в които се нарича българин. След като е бил български офицер, български кадет, български учител, братята му са били в български чети и са загинали в български битки – кой тогава е проф. Драги Георгиев, за да променя историята”, отвърна той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.17", "title": " Няма македонска нация преди 1944 г.\t"}
{"url": "https://trud.bg/%d0%bc%d0%be%d0%b6%d0%b5-%d0%bb%d0%b8-%d0%b4%d0%b0-%d0%bc%d0%b8-%d0%bd%d0%b0%d0%bc%d0%b0%d0%bb%d1%8f%d1%82-%d0%b7%d0%b0%d0%bf%d0%bb%d0%b0%d1%82%d0%b0%d1%82%d0%b0-%d0%b1%d0%b5%d0%b7-%d0%bc%d0%be%d0%b5/", "text": "Въпрос:  Здравейте, работя в частна фирма, в която в заплащането от години няма промяна, въпреки обещанието на ръководството да вдигне възнагражденията. При получаването на последната ми заплата с изненада установих, че тя е намалена. Никой обаче не ме бе предупредил, че това ще се случи. Може ли да ми намалят заплатата без моето знание и съгласие? П. Калоянов, гр. Сливен Отговор:  Съгласно чл. 66, ал. 1, т. 1 от Кодекса на труда (КТ), трудовият договор съдържа данни за страните и определя основното и допълнителните трудови възнаграждения с постоянен характер, както и периодичността на тяхното изплащане. На основание на цитираната разпоредба при възникването на трудовото правоотношение работодателят е задължен да определи както основното възнаграждение, така и допълнителните възнаграждения с постоянен характер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.17", "title": " Може ли да ми намалят заплатата без мое знание?"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%82%d0%b0%d0%bd%d0%b5%d0%b2%d0%b0-%d0%bd%d1%8f%d0%bc%d0%b0-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%bf%d1%80%d0%b8-%d0%bf%d1%8a/", "text": "Не са установени нарушения при проверките на първите 14 къщи за гости, които бяха инспектирани от министерството на земеделието и държавен фонд „Земеделие“. Това заяви министърът на земеделието, горите и храните, Десислава Танева, по  . От днес започват повсеместните проверки в останалите 288 къщи, които подлежат на такива. Те ще бъдат готови през първата седмица на юли, съобщи министърът. „В голямата си част проектите функционират като такива, за каквито са планирани, кандидатствали за финансиране и построени. Има обаче и изкривявания. Има и злоупотреби“, каза Десислава Танева. Тя цитира къща в село Лиляково, чийто собственик не е отворил на проверяващите и е предоставил документи за къщата със закъснение. Тя увери, че нарушителите ще възстановят взетите за финансиране на проектите суми. Всички нарушители ще получат актове за административни нарушения. През миналия програмен период 2007-2013 г. са построени общо 746 къщи за гости. От тях в момента на проверка подлежат 288. В настоящия финансов период, който изтича през 2020 г. мярката за финансиране на къщи на гости не е отваряна и такива не са финансирани, каза още министър Танева. Тя заяви, че процентът на грешките с използването на европейски средства за строителството на къщи на гости не е най-висок в България и увери, че няма сигнали от Брюксел за санкции заради тях. „Ние не сме най-черните. Повечето къщи за гости работят като такива“, коментира министърът на земеделието.", "date": "2019.06.17", "title": " Министър Танева: Няма нарушения при първите 14 проверени къщи за гости"}
{"url": "https://trud.bg/%d0%b7%d0%b0%d0%b5%d0%b2-%d1%81%d0%b5-%d0%be%d1%82%d0%ba%d0%b0%d0%b7%d0%b0-%d0%be%d1%82-%d0%bf%d1%80%d0%b5%d0%b4%d1%81%d1%80%d0%be%d1%87%d0%bd%d0%b8-%d0%b8%d0%b7%d0%b1%d0%be%d1%80%d0%b8/", "text": "Македонският премиер Зоран Заев се отказа от свикването на предсрочни парламентарни избори, но се зарече да направи ремонт на правителството си, съобщава местната преса. Решението било взето на заседание на Централния съвет на управляващата партия СДСМ в Охрид, което приключи късно в неделя.  В началото на месеца Заев обяви, че може да поиска предсрочен парламентарен вот, ако Скопие не получи през лятото дата за начало на преговори за присъединяване към ЕС. Започването на преговори стана възможно, след като миналото лято Скопие и Атина сложиха край на дългогодишния спор за името на бившата югорепублика с Преспанското споразумение, което влезе в сила в началото на т.г. Към момента обаче няма единодушие сред държавите от ЕС за започване на преговори със Северна Македония. Въпросът ще бъде обсъден на срещата на върха на ЕС на 20-21 юни, но дата ще има евентуално през октомври. По този повод Заев заяви, че „два или три месеца не са толкова важни”, и че правителството с целия си капацитет трябва да реализира реформите.", "date": "2019.06.17", "title": " Заев се отказа от предсрочни избори\t"}
{"url": "https://trud.bg/%d0%b4%d0%b0%d0%b2%d0%b0%d0%bc%d0%b5-56-%d0%be%d1%82-%d0%b7%d0%b0%d0%bf%d0%bb%d0%b0%d1%82%d0%b0%d1%82%d0%b0-%d0%b7%d0%b0-%d0%bb%d1%8f%d1%82%d0%bd%d0%b0-%d0%bf%d0%be%d1%87%d0%b8%d0%b2%d0%ba%d0%b0/", "text": "Българите са готови да отделят 56% от бюджета си за лятна почивка и активности, показва проучването Летен барометър – 2019, проведено в 17 държави. Така България заема второ място в света по разходи за ваканция. На първо място е Мексико, където хората се готови да похарчат над 60% от бюджета за почивка. Най-голяма сума българите смятат да похарчат за пътувания в страната. Следват другите летни занимания, а на трето място са ремонтите и обзавеждането на дома и вилата. В списъка с държавите, където хората са готови да харчат повече през лятото, следват Испания и Латвия. В Европа най-пестеливи са във Финландия и Дания, а като цяло в света – Румъния и Бразилия. Жителите на Германия, България и Румъния обаче са по-отворени към възможности като Airbnb за тяхното пътуване.", "date": "2019.06.17", "title": " Даваме 56% от заплатата за лятна почивка"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b4%d0%b0%d0%bd%d0%b8%d0%b5%d0%bb-%d0%bf%d0%b0%d0%bd%d0%be%d0%b2-9/", "text": "Кметът на Велико Търново Даниел Панов посрещна в старопрестолния град световноизвестния писател и американски журналист Ерик Уайнър. Гостуването му в историческата и духовна българска столица е по покана на издателя, общински съветник и общественик Нейко Генчев. По време на срещата Даниел Панов запозна Ерик Уайнър със славната история и богатото културно-историческо богатство на града, утвърждаването му като международен център на културния туризъм, атрактивен за все повече и повече посетители, както и с пъстрия културен календар. Кметът описа и съвременното развитие на града, заедно с политиките за привличане на млади хора и инвестиции. Единодушно бе мнението за ролята на Великотърновския университет както за реномето на Велико Търново като център на образованието и просветата, така и за облика му на жив град. „Велико Търново се радва и на все повече четящи хора. Само за миналата година над 8000 са новите читатели в Регионалната библиотека. За всички нас ще е удоволствие да посрещнем отново Ерик Уайнър и да организираме бъдещи срещи с читатели, ученици и студенти“, коментира Панов. По-късно следобед писателят гостува във Великотърновския университет „Св. св. Кирил и Методий“, където бе удостоен с титлата Doctor honoris causa. Книгата на Ерик Уайнър „География на блаженството“ е включена в списъка на бестселърите за всички времена на „Ню Йорк Таймс“. Творчеството на писателя се радва на огромна популярност и е преведено на повече от 30 езика, включително и на български. Авторът създава свой собствен жанр – нов вид интелектуален пътепис, в който са включени само истински лица и исторически факти, написан изключително увлекателно, изтъкан от ерудиция, психология, наука и хумор. Ерик Уайнър е завършил Университета в Мериленд, специализирал е журналистика в Станфордския университет. Той е бивш кореспондент на Националното обществено радио на САЩ и на „Ню Йорк Таймс“. Уайнър е бил репортер в повече от 30 държави, от Ирак до Индонезия, като е отразявал повечето основни международни събития от последно време. Носител на няколко награди за журналистика. Пише редовна колона за BBC Travel, както и за редица престижни американски издания. Води и сутрешно предаване в Националното радио на САЩ. Уайнър е популярен говорител, изнася лекции по целия свят. Води собствен майсторски клас по творческо писане, който се провежда всяко лято в Непал. В България Ерик Уайнър бе специален гост на Световния конгрес на информационните агенции, който се провежда веднъж на три години и шестото му издание с домакин БТА бе в София от 13 до 15 юни. В България програмата му включва Пловдив, Бургас и Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.17", "title": " Кметът на Велико Търново Даниел Панов посрещна световноизвестния писател Ерик Уайнър"}
{"url": "https://trud.bg/%d0%b5%d0%b2%d1%80%d0%be%d1%84%d1%83%d1%82%d0%b1%d0%be%d0%bb-%d0%bd%d0%b5-%d0%b5-%d1%81%d0%b0%d0%bc%d0%be-%d1%81%d0%bf%d0%be%d1%80%d1%82%d0%bd%d0%b8-%d0%b7%d0%b0%d0%bb%d0%be%d0%b7%d0%b8/", "text": "Знаеш ли, че някой подкрепя българския спорт?  Знаеш ли, че някой изплаща печалбите веднага?  Знаеш ли, че някой подкрепя малкия бизнес? Вече 26 години „Еврофутбол“ е лидер в спортните залози – това знае всеки, докоснал се поне за малко до това име. Всеки, който се интересува от спорт и иска да усети тръпката от това да познае изхода от даден футболен мач или да предугади кой ще спечели титлата от Уимбълдън например е влизал поне веднъж в букмейкърски пункт. Но, дали „Еврофутбол“ е само спортни залози или е нещо повече?  Букмейкърската къща е ексклузивен партньор на българския национален отбор по футбол – сътрудничество, стартирало през далечната 2009-та година. За това десетилетие компанията помага на Българския футболен съюз в дългия и нелек път на европейски и световни квалификации, което се надява да допринесе до класирането на мъжкия ни отбор на голям футболен форум.  От 2012 година „Еврофутбол“ създаде и организира най-мащабната социално-отговорна програма – „Спортни таланти“, чрез която се подпомагат млади състезатели на прага на големия професионален спорт. От тогава до сега българският букмейкър е подкрепил общо 218 спортисти, някои от които повече от един път, а предоставените средства са близо 1 000 000 лева. Атлетите получават средства за закупуване на екипировка, участие в състезания, провеждане на лагери и възстановяване. Така през 2016 година на олимпийските и параолимпийските игри в Рио де Жанейро „Еврофутбол“ изпрати петима Спортни таланти.  И това далеч не е всичко. През годините „Еврофутбол“ подпомага провеждането на лекоатлетическия турнир „Павел Павлов“, както и Българския олимпийски комитет и СК „Левски“. Спонсорира и няколко издания на РТС турнира по снукър от международния календар – Bulgaria Open, благодарение на което родният спортен запалянко стана пряк свидетел на мега-звездите Сюарт Бингам – световен шампион, Джон Хигинс, Марк Селби, Рони О’Съливан и Джими Уайт. Компанията подкрепя и индивидуални спортисти като лекоатлетката Инна Ефтимова и плувкинята Георгия Кадоглу. „Еврофутбол“ знае какво е и значението на науката в спорта, затова застава рамо до рамо и до Националната спортна академия „Васил Левски“, където спомага за осъществяването на европейския конгрес на Международната федерация по физическо възпитание /FIEP/ и на международния научен конгрес „Спорт, стрес, адаптация“.  „Еврофутбол“ е компания за спортни залози, която може да се похвали, че изплаща печалбите веднага! Така тя дава възможност на всеки спечелил да изпита бързо емоцията от своя успех. А, както знаем, емоцията от спорта, съчетана с правилното предвиждане на резултата води до максимум изживявания.  И не на последно място „Еврофутбол“ подкрепя и българския малък бизнес, като създава работни места чрез букмейкърските пунктове, които са на фрайнчайз принцип. Близо 3000 души работят като букмейкъри в над 800-те пункта в цялата страна. Това допринася за повишаването на заетостта у нас и за възможността все повече семейства да бъдат заедно и то в България.  Сега вече знаете кой подкрепя българския спорт и малкия бизнес и кой букмейкър изплаща печалбите веднага! Защото „Еврофутбол“ е име, което носи емоция, смисъл и цел и е важна част от социалния и спортен живот на България!", "date": "2019.06.17", "title": " Еврофутбол не е само спортни залози"}
{"url": "https://trud.bg/%d0%b4%d0%b5%d0%b7%d0%be%d1%80%d0%b8%d0%b5%d0%bd%d1%82%d0%b8%d1%80%d0%b0%d0%bd%d0%b8-%d0%bf%d0%be%d0%b2%d0%b5%d0%bb%d0%b8%d1%82%d0%b5%d0%bb%d0%b8-%d0%bd%d0%b0-%d0%be%d0%b1%d1%89%d0%b5%d1%81%d1%82/", "text": "Бойко Борисов спечели изборите и слезе от джипа, за да продължи с влак. От един уж вече изчерпан политик той се издигна още по-високо от когато и да било, за да бъде обявен за феномен. Много се изписа за неговата 60-годишнина, но пропуснаха да отбележат, че самият Путин вече се учи от неговите управленски умения. След като се надигнаха протести за ареста на руския журналист Иван Голунов, Путин нареди да бъдат свалени обвиненията срещу него и уволни двама генерали от полицията заради ареста. Съвсем в стила на новия Борисов. У нас уволниха две известни телевизионни журналистки, но никой не протестира. Логично не реагира и Борисов, макар уволнените иронично да го поздравиха с рождения ден, за да напомнят за себе си. В настъпилата еуфория медиите бързо забравиха за критичния патос, който ги бе обзел с разкритията за луксозни придобивки на властта и дори игнорират не толкова приятните новини. Като например, че държавите от ЕС не постигнаха съгласие за старт на преговорите със Скопие и Тирана. Поне за сега. А толкова шум се вдигаше за нашата заслуга към тази кауза. Но тъй като съвсем без протести не можем да минем, породи се движение против внезапното осъждане на петимата полицаи за убийството на Чората. Следя тази тема от години, тя мина през много перипетии и обрати. Имаше и „съпътстващи“ инциденти, като самообесването на един лекар, който бе дал аргументи на обвинението. Защо чак сега стигнаха до извода „виновни“? Защо главният прокурор и съдът си размениха противоположни решения? А защо протестират хората, които не знаят повече по въпроса? Увлечени от следизборната еуфория, някои медии гръмнаха, че е предотвратен жесток терористичен акт в Пловдив. Така де, нашата полиция ни пази. Оказа се обаче, че става дума за 16-годишно момче, ученик в Пловдив. И докато се изяснява дали въобще е имало терористични намерения, доколко опасна е самоделната бомба, която имал намерение да направи, ангажиран ли е с „Ислямска държава“ или само е проявил любопитство, дали е жертва на исляма или на държавата, журналистическата колегия се усети, че не само е подвела обществото за степента на реална опасност, но и е нанесла удар върху психиката на детето. Сега момчето е освободено, с него работят психолози. Така отиваме в другата крайност. И пак объркване в медиите и в службите – говорят не въз основа на факти, а за да угодят някому. А иначе в София заседава цял световен новинарски конгрес и разискват научно що е това „фалшива“ новина. Дали е елемент на „хибридната война“ на Русия срещу свободния свят? Или пък често е недобросъвестна и безотговорна журналистика, която преследва себични цели и не се вълнува от общественото мнение..? И за да не останат далеч от политическото развитие, медийните парвенюта не могат да излязат от инерцията на изборните вълнения и продължават да задават до втръсване едни и същи въпроси на едни и същи хора и да получават едни и същи отговори. И понеже цялата им култура е формирана от жълтата преса, „ВИП Брадър“, чалгата и сърфирането за клюки из „мрежата“, техните въпроси засягат само личните отношения и личните емоции на така наречения елит. Измъчват потъналата в работа Мая Манолова за стотен път с въпроса дали ще се кандидатира за кмет на София, след като би трябвало да им е ясно, че тя все още не е взела решението си, защото трябваше да изчака изборите, конгреса на БСП, да проведе сериозни разговори и едва тогава да обяви решението си. Има ред други важни въпроси- какво ще бъде поведението на градската десница, какво ще бъде отношението на Нинова, ако остане… Добре, че в понеделник вече ще е завършил Конгресът на БСП, за да не спрягат вече вероятните кандидати. Не се обсъждат най-важните въпроси – ще я бъде ли БСП като опозиция, по кой път ще поеме… И коментарите по злободневните новини не излизат от рамките на празнословието и клюкарството. Щели да лепят глоби на КАТ по входните врати! Сещам се за какви ли не още „креативни идеи“. По-възрастните водачи да бъдат подложени на изпит по кормуване. Или пък младите шофьори да бъдат с придружител. Или пък дами с токчета да бъдат глобявани. Господи, какви са тези хора сложени там да правят живота ни по-сигурен? Не си събират глобите, а измислят нови правила. „Зарадваха“ ни за пореден път и националите по футбол. Вината се прехвърля от един на друг, но се заобикаля отговорността на БФС. А както във всяка друга сфера, отговорните за футбола трябва да се оттеглят. Това означава обаче да се изоставят всякакви еднолични скрити намеси, които не водят до нищо добро. Дано да съм ясен!   Фалит по никое време Отдавна предупреждавам, че веднага след изборите предстоят сътресения и наместване на пластовете в телевизионното пространство. Следизборната еуфория е подходяща за дръзки и недотам популярни решения. Положителен факт- и.д. генералният директор на БНТ Емил Кошлуков изнася пред СЕМ данни, че обществената телевизия е пред фалит. За финансовата криза се знаеше още по време на директорството на Вяра Анкова и на Коко Каменаров. Сегашният отчет е преди избора на нов генерален директор. Може би това е разчистване на терена. Със Сашо Диков, кандидат за шеф на БНТ, си разменихме публично някои реплики. Чухме се и изчистихме недоразумението. Все пак с Нери, Сашо и моя милост спечелихме първия конкурс за частна национална телевизия през 90-те години. Желая му успех, както и на другите кандидати.", "date": "2019.06.17", "title": " Дезориентирани повелители на общественото мнение\t"}
{"url": "https://trud.bg/%d0%b4%d0%b5%d1%81%d0%b0%d0%bd%d1%82%d1%8a%d1%82-%d0%b2-%d0%bd%d0%be%d1%80%d0%bc%d0%b0%d0%bd%d0%b4%d0%b8%d1%8f-%d0%b8-%d1%84%d0%b0%d0%bb%d1%88%d0%b8%d0%b2%d0%b8%d1%82%d0%b5-%d0%b8%d1%81%d1%82%d0%b8/", "text": "С освобождението на Сталинград през февруари 1943 г. започва обратът във Втората световна Светът живее от война до война. XX век преминава под техния знак. От 1914 г. до 1991 г. човечеството преминава през Първата, Втората и Студената войни. От дистанцията на времето победите и пораженията се интерпретират през призмата на подбраните факти и нужните изводи. Това определено е визитната картичка на англосаксонската пропаганда, която неизменно утвърждава повтарящата се теза за победите на САЩ и Великобритания в Първата и Втората световна войни. Това за пореден път се прояви в честването на 75-ата годишнина от англоамериканския десант в Нормандия. Впечатляващ беше целият ритуал в Портсмут (Англия), на който присъстваше и американският президент Доналд Тръмп. От неговата визита в Англия все повече се засилва усещането, че основната цел е участието в честването на тази годишнина, а не срещата с отиващия си министър-председател Тереза Мей. Малко са случайностите в политиката. Обръщането към историята е наложително. В започналата предизборна президентска кампания в САЩ Тръмп се нуждае от позитивни действия, повишаващи рейтинга му. Това няма как да се случи след поредицата от неуспехи в Близкия изток, ожесточената митническа война с Китай, икономическите санкции срещу Европейския съюз и стандартната войнствена риторика и действия срещу Русия, Иран, Турция. Временно шумът около 75-годишнината от десанта може и да има ефект. Това обаче не дава отговор на основния въпрос, свързан с интерпретацията и оценките за края на Втората световна война. През последните десетилетия в западния свят упорито се претворява в сериозни и художествени произведения оспоримата теза за разгрома на нацистка Германия от западните съюзници. Това се повтаря и в учебниците по история, следвайки аксиомата на министъра на пропагандата и просвещението на нацистка Германия Паул Гьобелс „една лъжа повторена сто пъти се превръща в истина“. Разбира се, че не става въпрос за жестокостите и жертвите, които винаги са много и са неизбежни. Всеки народ има своите герои и своите мъченици, но техният брой в западните страни е винаги в пъти по-малък от многобройните убити, пленени и безследно изчезнали войници на Червената армия. Проблемът явно е в това, че през последните две столетия, войните в Европа и в света се печелят от Русия, а от нейните военни победи се възползва Западът. През XIX век класическият пример са руско-турските войни, всяка от които завършва с промяна в границите на Османската империя. Този военнополитически процес завършва през 1878 г. със създаването на Берлинската териториална система, променила геополитическата карта на Европейския югоизток. Неизменно се повтаря един и същи модел. Армията на Руската империя воюва и дава жертви за националното освобождение на поробените православни християни, без да забравя своите геополитически интереси. След това обаче западноевропейските държави от т.нар. „европейски концерт“ на последвалите посланически конференции или конгреси прекрояват картата на победената Османска Турция, преследвайки своите имперски цели, без да се съобразяват с интересите на освободените от Русия народи. Решенията от тези дипломатически преговори и досега оказват силно влияние върху процесите на Балканския полуостров. Традиция е Западът да провокира Изтока, за да реши чрез него краткосрочни и дългосрочни цели. Историята неизменно се повтаря, което проличава и в съвременността. В контекста на европейската история на XIX и XX век има два похода с цел Русия. Първият е походът на Наполеон през 1812 г. След драстичната трансформация на геополитическата карта на Западна и Централна Европа той насочва многобройната си армията на изток към Руската империя. Достига и опожарява столицата Москва, но връщането и излизането от руските граници поставя началото на военния и политическия край на Наполеоновата епоха. Руските войски преследват разпадащата се френска армия като решаващата битка е край Лайпциг 1813 г., когато Русия с присъединилите се към нея войски на престрашилите се Австрия, Прусия и Швеция окончателно обръщат хода на войната. Походът на руската армия към Париж е бърз и победоносен. Едва след като става ясно, че Наполеон губи войната благодарение на Русия, Великобритания се активизира. Победата при Ватерлоо през 1815 г., с което се слага краят на Наполеонова Франция, е предшествана от успешните военни действия на Руската империя. Същото се повтаря и при втория поход на Запада към Съветския съюз, вече под водачеството на канцлера на нацистка Германия Адолф Хитлер. Дошъл на власт чрез легитимни парламентарни избори на 30 януари 1933 г., той с помощта на западноевропейските държави и САЩ през следващите години се придвижва целенасочено отново на изток. Битката между двата европейски колоса започна на 22 юни 1941 г. с нападението на фашистка Германия на СССР. Многобройната нацистка армия достига, но не превзема Москва. Битките в европейската част на Съветския съюз и на Кавказ са кръвопролитни и продължителни. С освобождението на Сталинград през февруари 1943 г. започва обратът във войната. Най-голямата танкова битка при Курск през лятото с.г. предопределя свикването на Техеранската конференция в края на ноември с.г. на тримата съюзници – Великобритания, СССР и САЩ. Там Уинстън Чърчил, Йосиф Сталин и Франклин Рузвелт се обединяват около решението Лондон и Вашингтон да открият в най-скоро време втори фронт срещу нацистка Германия. Това обаче се осъществява едва на 6 юни 1944 г., след като става ясно, че Червената армия може самостоятелно да се справи с фашистка Германия. Неслучайно на другите две конференция на тримата големи в Ялта и Потсдам плановете за следвоенна Европа се определят от военните успехи на СССР. Отново, както при Наполеон, Западът се активизира, за да може да участва активно в урегулирането на континента след поредната голяма война. В средата на XX век обаче мизата е много по-голяма. Тук вече се разпределя светът, което е голямо предизвикателство с дългосрочни планове и цели. Последвалата Студена война очерта биполярното противопоставяне, но и предопредели следващата стъпка към глобалния свят. В съвременния XXI век отново историята е политическият инструмент, с който се прекрояват събития и факти, насочени към формулиране на фалшиви истини. Битката за историята е битката за бъдещите поколения. Явно англосаксонската визия за Втората световна война е необходима за утвърждаването на САЩ като единствена глобална сила в следващите десетилетия. Проблемът вече е в това, че войнствената риторика и утвърждаването на исторически неистини не среща подкрепа даже у такива съюзници като Франция. Подобно на известния английски публицист и анализатор Саймън Дженкинс президентът Еманюел Макрон обяви, че крайно време е да се признае на руснаците победата над Хитлер. Това обаче явно е много трудно за САЩ и Англия. Тогава остава само примирението с печалния факт, че битки могат да се печелят многократно, но големите войни през последните столетия се печелят от многонационалната руска държава.", "date": "2019.06.17", "title": " Десантът в Нормандия и фалшивите истини за историята\t"}
{"url": "https://trud.bg/%d0%bd%d0%b5-%d0%bc%d0%be%d0%b6%d0%b5%d1%88-%d0%b4%d0%b0-%d0%bf%d0%b8%d1%88%d0%b5%d1%88-%d0%b7%d0%b0-%d0%b8%d0%bc%d0%be%d1%82%d0%bd%d0%b8%d1%82%d0%b5-%d0%b4%d0%b0%d0%bb%d0%b0%d0%b2%d0%b5%d1%80%d0%b8/", "text": "България била на 111 място по свобода на словото, според другарите от „разследващия сайт“ „Биволъ“. Така ни казват от години самите те, препечатвани за по-голяма тежест от соросоидната организация „Репортери без граница“. В България имало цензура, имало медиен монопол и още десетки глупости. Оказва се, че България наистина има цензура. Наложена от тях. Не можеш да пишеш за далаверите на „богоизбраните“, нарекли себе си „морални стожери“ на обществото псевдожурналисти. Защото винаги те са правите – асенйордановци, атанасчобановци, росенбосевци. Разкритията са за другите. За тях – не може. Както и съдът не може да осъди за клевета журналист на Прокопиев. Нито да вкара в затвора подкупна кметица. Репресия, прокурорски и съдийски погром, реват от сутрин до вечер джендър персоните. Á не си от техния отбор, á си посмял да пишеш обратното, á върху теб се е изляла цялата мощ на нищо не работещите, но получаващи от години щедри грантове „говорители“. Недай си боже самите те да са сгазили лука, а пък някой да ги освети. Следва „Глутница кучета“ – имаше навремето такъв филм на Тарантино. По-добре е Асен Йорданов от „Биволъ“, вместо да се жалва по присъдружните му сайтове като „Капитал“, както и из фейсбук, че прокуратурата не можела да го проверява, а „Труд“ не можел да пише за имотните му сделки, по-добре да разследва сам себе си – може и в собствения си сайт. Да разследва защо в двата му нотариални акта за дворните места в село Зелено дърво (или „опустялата габровската махала, където живеят само няколко старци“, както нарича пред „Капитал“ едно от най-китните места в Стара планина), има уговорена неустойка в негова полза от 25 хиляди лева, а официалната цена по тях е само 2 хиляди? Да разследва, схемата на „Артекс“ по „Апартаментгейт“ не е ли същата като при неговите покупки?", "date": "2019.06.17", "title": " Не можеш да пишеш за имотните далавери на „Биволъ“, защото са…..на “Биволъ“?!\t"}
{"url": "https://trud.bg/fibank-%d0%b8%d0%b7%d0%bf%d1%80%d0%b0%d1%82%d0%b8-%d1%81%d0%bf%d0%be%d1%80%d1%82%d0%b8%d1%81%d1%82%d0%b8%d1%82%d0%b5-%d0%b7%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%82/", "text": "Лъвчета за късмет от Fibank получиха спортистите, които заминаха за Европейските игри в Минск. Спортният форум ще се проведе от 21 до 30 юни в столицата на Беларус.  Изпълнителният директор на Първа инвестиционна банка г-н Чавдар Златев връчи талисманите на момчетата и момичетата, които ще се борят за добро представяне и медали. Той пожела на всички много успехи и късмет в предстоящите състезания.  Така от финансовата институция, която е генерален спонсор на Българския олимпийски комитет (БОК), продължиха традицията да подаряват лъвчета на българските спортисти преди големи надпревари. Във Fibank вярват, че с този символичен жест помагат на състезателите да повярват в своите възможности и да дадат най-доброто от себе си.  Успехи на спортистите пожела и главният секретар на БОК г-н Белчо Горанов.  85 състезатели в 15 вида спорт ще представят България на Европейските игри в Минск. Това ще бъде второ издание на най-мащабния спортен форум на Стария континент. Първото бе преди четири години в азербейджанската столица Баку, където страната ни спечели едно златно, четири сребърни и пет бронзови отличия.", "date": "2019.06.17", "title": " Fibank изпрати спортистите за Европейските игри в Минск с лъвчета за късмет"}
{"url": "https://trud.bg/%d0%bf%d0%be%d1%81%d1%82%d0%b0%d0%bd%d0%be%d0%b2%d0%b8%d1%85%d0%b0-%d0%b5%d1%84%d0%b5%d0%ba%d1%82%d0%b8%d0%b2%d0%bd%d0%b8-%d0%bf%d1%80%d0%b8%d1%81%d1%8a%d0%b4%d0%b8-%d0%bd%d0%b0-%d0%b0%d0%bb%d0%be/", "text": "По обвинение на Районната прокуратура в Габрово осъдиха двама мъже за  измама, с която въвели в заблуждение две жени, че съдействат  на полицията за залавяне на телефонни измамници. В. А. е осъден на пет години и четири месеца затвор при строг режим. На О.Б. е наложено наказание три години и четири месеца лишаване от свобода при строг режим. О. Б. и В. А са признати за виновни за това, че през периода 8-10 януари миналата година в Габрово, след предварителен сговор с В. П., измамили две лица с общо 27 320,01 лева. На 8 януари 2018 г. заявили на К. П. , че трябва да съдейства на полицията за залавянето на измамници, като остави пари и златни накити от външната страна на входната врата на жилището, с което й причинили имотна вреда в размер на 5224,65 лева. Два дни по-късно по същата схема завлекли и Б. Т.с 22095,36 лева. Обвиняемите В. А., О. Б. и В. П., който по време на разследването починал, действали заедно с цел набавяне на парични средства чрез извършване на измами по телефона. Тримата имали уговорка, според която В. А. провеждал телефонни разговори с измамените лица, които били въведени в заблуждение, че помагат на полицейски служители, провеждащи акция за залавяне на телефонни измамници. След което съобщавал по телефона на О.Б. местото на парите, оставени от измамените лица О.Б. отивал до там, вземал ги, след това се уговарял по телефона с В.П. да  го вземе от уговорено между тях място с автомобил и като му предавал взетите пари и накити. В.П., от своя страна, предавал парите на В.А., който отделял една част за тях.", "date": "2019.06.17", "title": " Постановиха ефективни присъди на ало измамници, завлекли габровци с над 27 000 лева\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%89%d0%b5-%d0%b8%d0%b3%d1%80%d0%b0%d0%b5-%d0%bc%d0%b0%d1%87-%d0%b7%d0%b0-%d0%bc%d0%b0%d1%87-%d0%b2-%d0%ba%d1%83%d0%b8%d0%bd%d1%81/", "text": "Григор Димитров е оптимист преди сезона на трева. Днес българският тенисист започва участието си на турнира в Куинс (Великобритания), негов съперник е 18-годишният канадец Феликс Оже-Алиасим.  „Мисля, че в последните месеци се връщам към формата си и играя по-добър тенис – заяви Григор. – Участвам на този турнир, откакто съм професионалист, атмосферата е страхотна. Дойдох малко по-рано, за да се подготвя. Ще играя мач за мач. Чувствам се по-добре физически. Новият треньор Радек Щепанек ми помага да се върна към това, което правя добре на корта. В Париж се чувствах много изморен от тежките тренировки. Победата над качествен играч като Марин Чилич означаваше много за мен. Имах шансове и срещу Стан Вавринка, но не се получи. Все пак мисля, че съм на прав път и ако продължавам така, резултатите ще дойдат.“", "date": "2019.06.17", "title": " Григор ще играе мач за мач в Куинс"}
{"url": "https://trud.bg/%d0%b5%d0%b7%d0%b4%d0%b0%d1%87%d0%b8%d1%82%d0%b5-%d0%bd%d0%b0-%d1%84%d0%b8%d0%bd%d0%b0%d0%bb-%d0%b2-%d0%ba%d1%83%d0%bf%d0%b0%d1%82%d0%b0-%d0%bd%d0%b0-%d0%bd%d0%b0%d1%86%d0%b8%d0%b8%d1%82%d0%b5/", "text": "Ездачите ни успяха да се класират на финала за Купата на нациите в Атина през юли. Българите завършиха втори на световната купа по прескачане на препятствия в Божурище и си осигури място сред най-добрите 8 тима в Европа от дивизия 2 в гръцката столица. Националите бяха в състав Ангел Няголов, Антон Дацински, Ангел Бонев и Руслан Петков. Първи станаха унгарците, а тройката допълниха румънците.  Няголов спечели и изпитанието „Медиум тур”, който бе европейска квалификация преди шампионата в Будапеща (26-30 юни).", "date": "2019.06.17", "title": " Ездачите на финал в Купата на нациите"}
{"url": "https://trud.bg/%d0%be%d0%bb%d0%b8%d0%bc%d0%bf%d0%b8%d0%b9%d1%86%d0%b8%d1%82%d0%b5-%d0%b2-%d0%b1%d1%8f%d0%bb%d0%be-%d0%b7%d0%b5%d0%bb%d0%b5%d0%bd%d0%be-%d1%87%d0%b5%d1%80%d0%b2%d0%b5%d0%bd%d0%be-%d0%b7%d0%b0-%d0%bc/", "text": "С екипи в бяло, зелено, червено ще бъдат облечени олимпийци за вторите европейски игри в Минск (21-30 юни). Екипите са изработени от немската фирма Uhlsport.  По традиция Fibank, генерален спонсор на БОК, връчи на младите ни спортисти плюшени лъвчета за късмет.  „Нека тези лъвчета ви вдъхнат кураж – заяви Чавдар Златев, изпълнителен директор на трезора. – В България има много хора, които ви вярват и подкрепят. Бъдете безстрашни като лъвовете по пътя си напред и нагоре.“  Късмет на младите спортисти пожела и Белчо Горанов, генсек на БОК.  На церемонията по изпращането бяха състезателките в художествената гимнастика, борците в свободния стил и националите по бокс, начело със световната шампионка от 2014-а Станимира Петрова.  На игрите в Минск олимпийците ни ще спорят за отличията с над 4000 спортисти от над 50 държави. България ще бъде с 85 състезатели в 15 вида спорт.  Попътен вятър на младите ни таланти пожела и рекордьорката с 5 олимпийски отличия Мария Гроздева, която също ще се включи в надпреварата.  В първото издание на игрите през 2015-а в Баку българите спечелиха 10 медала, от които един златен, 4 сребърни и 5 бронзови.", "date": "2019.06.17", "title": " Олимпийците в бяло, зелено, червено за Минск"}
{"url": "https://trud.bg/%d1%86%d1%81%d0%ba%d0%b0-%d0%bf%d0%be%d0%ba%d0%b0%d0%b7%d0%b0-%d0%bd%d0%be%d0%b2%d0%b8%d1%82%d0%b5-%d1%81%d0%b8-%d0%b5%d0%ba%d0%b8%d0%bf%d0%b8/", "text": "ЦСКА показа екипите на отбора за новия сезон. За разлика от предишния те са по-изчистени, а първите поръчка заваляха. Освен титулярния червен цвят ЦСКА ще има и два резерви, както гласят разпоредбите на УЕФА – бели и сиви. Клубът пусна в продажба и абонаментните карти за новия сезон, които са между 85 и 2000 лева. Те ще важат за всички турнири в България, но не и за Лига Европа. Там притежателите им ще имат отстъпка. Истински фенски ураган се очаква да залее Тетевен във вторник сутринта. Там ЦСКА ще изиграе първата си контрола преди новия сезон, а съперник е „Локомотив“ (Горна Оряховица). Поне 1000 души ще гледат двубоя, който стартира в 11 часа. След това ЦСКА ще е две седмици на подготовка в Австрия, където ще срещне чешкия „Прибрам“, унгарския „Ференцварош“, украинския „Шахтьор“ (Донецк) и австрийския „Залцбург“.", "date": "2019.06.17", "title": " ЦСКА показа новите си екипи"}
{"url": "https://trud.bg/%d0%b2%d0%be%d0%b5%d0%bd%d0%bd%d0%be%d0%b2%d1%8a%d0%b7%d0%b4%d1%83%d1%88%d0%bd%d0%b8%d1%82%d0%b5-%d1%81%d0%b8%d0%bb%d0%b8-%d0%bd%d0%b0-%d1%80%d1%83%d1%81%d0%b8%d1%8f-%d0%bf%d0%be%d0%bb%d1%83%d1%87/", "text": "Първите изтребители МиГ-35 са предадени на Военно-космическите сили (ВКС) на Русия. Новината съобщи генералният директор на руската самолетостроителна корпорация „МиГ“ Иля Тарасенко на аерокосмическото изложение в Льо Бурже, съобщи ТАСС. „Наистина, самолетите са прехвърлени, изпълняваме договора си навреме“, каза той. Първият договор за доставка на шест МиГ-35 до 2023 г. е подписан от заместник-министъра на отбраната Алексей Криворучко и ръководителя на Обединена авиостроителна корпорация Юрий Слюсар на 22 август 2018 г. на форума Армия-2018 в Кубинка край Москва. МиГ-35 е най-новият многоцелеви изтребител от поколение 4++, който е създаден на базата на МиГ-29. Началото на полетните тестове и международната презентация на машината се състоя през януари 2017 г., а през декември същата година бяха завършени фабричните му тестове. Изтребителят е създаден за работа в зони на въоръжени конфликти с висока интензивност в условията на наситена и ешелонирана система за противовъздушна отбрана (ПВО) на противника. Той може да изпълнява сложни многоцелеви задачи в условията на постоянно променяща се оперативна и тактическа обстановка на бойното поле и да поразява въздушни, наземни и надводни цели.", "date": "2019.06.17", "title": " Военновъздушните сили на Русия получиха първите си изтребители МиГ-35"}
{"url": "https://trud.bg/%d0%b2%d0%b5%d1%80%d0%be%d1%8f%d1%82%d0%bd%d0%be-%d0%b8%d0%bc%d0%bf%d0%b5%d1%80%d0%b0%d1%82%d0%be%d1%80-%d0%b5-%d0%bf%d0%be%d0%b3%d1%80%d0%b5%d0%b1%d0%b0%d0%bd-%d0%b2-%d0%bc%d0%b0%d0%bb%d1%82%d0%b5/", "text": "Вероятно император е положен в гробницата в могилата Малтепе край пловдивското село Маноле. Това съобщи директорът на Археологическия музей в Пловдив Костадин Кисьов, който ръководи разкопките на обекта, посочен като приоритетен от премиера Бойко Борисов при посещението му на място миналото лято. Могилата е датирана към 3 в. сл. Хр., но според Кисьов самата постройка може да е по-стара. „Предполагаме, че тук е погребан император, защото по това време тракийски владетели няма. Хипотезите са много, но във всички случаи става дума за човек, който е управлявал Пловдив“, каза още Костадин Кисьов. Друг аргумент в полза на предположението, че в гробницата е положен висш управник, е, че наоколо са открити 12 култови ями – за поставяне на дарове и монети. Те са 100-150 години по-късни, а такава продължителна почит според археолозите може да е свързана само с голяма личност. До гробницата е открита 20-метрова кула, която още не проучена изцяло, но се знае, че на нея е имало каменен постамент, върху който е имало статуя. Самата статуя не е открита на този етап. Разкопките бяха възобновени това лято и за тях са заделени 300 000 лв. от община Пловдив. Община „Марица“, на чиято територия е Маноле, осигуряват охраната на обекта. „Номер едно цел е за тази година е да се намери входът на гробницата и Коцето (Костадин Кисьов) да сложи шапката на Индиана Джоунс и да каже“, начерта програмата кметът на Пловдив Иван Тотев.", "date": "2019.06.17", "title": " Вероятно император е погребан в Малтепе\t"}
{"url": "https://trud.bg/%d0%bb%d1%8a%d0%b2%d0%be%d0%b2%d0%b5%d1%82%d0%b5-%d1%89%d0%b5-%d1%81%d0%b5-%d1%81%d1%82%d1%8f%d0%b3%d0%b0%d1%82-%d0%b7%d0%b0-%d0%ba%d0%b2%d0%b0%d0%bb%d0%b8%d1%84%d0%b8%d0%ba%d0%b0/", "text": "В мъжкия национален отбор по волейбол вече мислят за олимпийската квалификация във Варна на 9-11 август. Тогава „лъвовете“ ще гонят квота за Токио 2020 срещу Бразилия, Египет и Пуерто Рико.  „Лъвовете“ явно вече са отписали Лигата на нациите, в която са едва 12-и с 8 точки от 3 победи и 6 загуби. Момчетата на селекционера Силвано Пранди загубиха с 1:3 (-14, -20, 23, -21) от Италия последния си мач от група 10 във Варна.  „Трябва а стабилизирам основния състав, това ще донесе спокойствие – заяви италианецът. – Това ще стане след завръщането на Теодор Салпаров и Виктор Йосифов. Имаме време до олимпийската квалификация. За мен не е важно в момента да сме във форма, а да се получи, когато ни трябва.“  На същото мнение е и разпределителят Георги Братоев, който няма да пътува за срещите от група 16 в Бразилия, където националите ще играят с домакините, Германия и Русия.  „Голяма част от вината за представянето ни е моя, не можах да се справя с разпределянето и ни надиграха тотално – заяви Братоев. – В момента следваме някакъв път, пробваме нови неща. Между Лигата на нациите и олимпийската квалификация има около месец и половина и смятам, че това е достатъчно време, за да подобрим състоянието си физически и технически.“", "date": "2019.06.17", "title": " „Лъвовете“ ще се стягат за квалификацията"}
{"url": "https://trud.bg/%d1%82%d0%b5%d1%86-%d0%b2%d0%b0%d1%80%d0%bd%d0%b0-%d1%80%d0%b0%d0%b1%d0%be%d1%82%d0%b8-%d0%b8%d0%b7%d1%86%d1%8f%d0%bb%d0%be-%d0%bd%d0%b0-%d0%bf%d1%80%d0%b8%d1%80%d0%be%d0%b4%d0%b5%d0%bd-%d0%b3/", "text": "Трите блока на ТЕЦ „Варна“ са изцяло модернизирани и ще произвеждат електроенергия само на природен газ, от който въглеродните емисии са три пъти по-малко. Това съобщи в Деня на отворените врати изпълнителният директор на „Сигда ТЕЦ Варна“ кап. Данаил Папазов. Компанията купи топлоцентралата в края на 2017 г. от предишния собственик чешката CEZ . Вече има подписан договор с „Булгартрансгаз“ за подаване на синьото гориво от юни месец 2020 г.и ТЕЦ „Варна“ ще играе на търга на ЕСО за осигуряване на студен резрев с два от трите си работещи блока-4, 5, 6-ти,след 72-часовите проби. В ход е новият инвестиционен план за „Пристанище ТЕЦ Езерово“за 89 млн. евро.Дружеството беше регистрирано на 12 юни като дъщерна фирма на ТЕЦ“Варна, припомни изпълнителният директор.Водят се преговори с чуждестранен инвеститор, които трябва да приключат в края на другия месец. Идеята е на мястото на стария въглищен терминал, от който са изчистени и продадени 30 хиляди тона, портът да обработва генерални, насипни, зърнени товари и контейнери. За целта ще се обособят нови корабни места, ще се увеличи дълбочината до 12.50-13 м в западната част на кея, а на зърнения терминал ще бъдат построени силози. Пристанище ТЕЦ Езерово“ се шири на 88 дка. Вече е обработен първият 3000-тонен кораб „Нихал“ с оборудване за Новоросийск. Има и първи заявки за износ на зърно на 15 юли след старта на жътвата. До края на годината се очаква 250 000 тона товарооборот от порта, а през 2020 г. трябва да се увеличи двойно. ТЕЦ-ът край Варна спря да работи на 1 януари 2015 и бяха съкратени стотици енергетици.В момента работят 254 души със средна заплата 1500 лева. Изпълнителният директор и бивш министър на транспорта Данаил Папазов опроверга спекулациите, че е продал мажоритарното участие в семейната си фирма „Сигда“ на почетния председател на ДПС Ахмед Доган за 2700 лв. „Сумата е далеч по-голяма и всеки може да я провери в Данъчното, каза Папазов. Той посочи, че сделката е станала с Доган, защото той единствен сред останалите купувачи се появил с името си, без офшорки, а и проявил интерес към екологичното производство на ток. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.17", "title": " ТЕЦ „Варна“ работи изцяло на природен газ\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2%d0%bd%d0%b5%d1%81%d0%b5-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d1%83/", "text": "Обвинените за убийството на софийския бизнесмен Венцислав Маринов баща и син Севдалин и Марин Боюклиеви Окръжна прокуратура-Пловдив внесе в съда обвинителен акт спрямо Севдалин Боюклиев (48 г.) и синът му Марин (на 27 г.), за за убийството на софийския бизнесмен Венцислав Маринов в с. Нареченски бани на 21 март 2018 г.. Двамата са обвинение затова, че умишлено са умъртвили 47 годишния Маринов, като смъртта е настъпила по особено мъчителен начин за убития и деянието е извършено с особена жестокост, съобщиха от държавното обвинение. По делото е установено, че двамата обвиняеми и пострадалият стопанисвали общ недовършен търговски обект – магазин и ресторант в с. Нареченски бани, обл. Пловдив. Венцислав Маринов имал съмнения за извършващи се злоупотреби от неговите съдружници. Поради тази причина на 15 март 2018 г. той поставил камера за видеонаблюдение и заснемане. На 21 март 2018 г. тримата се срещнали в търговския обект, защото при направена ревизия Маринов открил липси. След отправена претенция от пострадалия, двамата обвиняеми – баща и син, извършили собствена проверка и установили по–малки липси. По този повод възникнал спор между тримата и се стигнало до физически сблъсък. Най-напред обвиняемите започнали да нанасят побой на Венцислав Маринов с юмруци и ритници, като се стремели да го изведат от частта, предназначена за магазин, за да не могат случайни минувачи да станат свидетели на скандала. Те го избутали в недовършената част на помещението – бъдещ ресторант, където с подръчни средства – греда, крак от гардероб и тъпата част на брадва продължили да му нанасят удари. След като установили, че пострадалият е починал, двамата обвиняеми увили трупа в завеса, поставили върху нея найлонов чувал и го завързали с алпийско въже. След това напъхали тялото в пластмасов кош, който натоварили в лек автомобил и изхвърлили в дълбок вир, на около 4 км след с. Нареченски бани. След като не се прибрал няколко дни и не отговарял на телефонните повиквания, близките на пострадалия подали сигнал в полицията и той бил обявен за общонационално издирване. При проведено издирване от близките на пострадалия, била взета видеокамерата, която междувременно обвиняемите свалили от помещението. Тъй като те мислели, че камерата е бутафорна и не предполагали, че същата извършва запис, не я изхвърлили, както направили с останалите вещи, по които имало следи от престъплението. При преглед на видеозаписа от близките, в присъствието на полицейски служители, били видени последните мигове от живота на пострадалия, след възникване на побоя, който двамата обвиняеми започнали да му нанасят. След като била установена причастността на двамата към възникналия побой, М.Б. и С.Б. били доведени в РУ на МВР-Асеновград, като в хода на проведените с тях разговори, били установени местата на извършване на убийството и на изхвърляне на трупа. На 27 март 2018 г. при направен оглед на местопроизшествие, над с. Нареченски бани, на стар път, под мост, във вир – дълбок около 2 метра, било открито и извадено тялото на убития, увито по начин напълно съответстващ на направени самопризнания. Според съдебномедицинската експертиза причината за смъртта на Венцислав Маринов е в резултат на нанесени три удара с тъпата част на брадва, довели до тежка черепно-мозъчна травма, блокираща жизнените функции на пострадалия и аспирация на кръв в белите дробове, довела до асфиксия, което дава основание да се приеме, че смъртта е настъпила по особено мъчителен за него начин. Самият механизъм на причинените телесни увреждания – множество удари по цялото тяло, глава и крайници на пострадалия, сочат на извода, че убийството е извършено с особена жестокост. Обвиняемите са с мярка за неотклонение „задържане под стража“.", "date": "2019.06.17", "title": " Прокуратурата внесе обвинението за убийството на бизнесмена Венцислав Маринов в Нареченски бани"}
{"url": "https://trud.bg/%d0%bd%d0%b0%d1%88%d0%b8-%d1%82%d0%b5%d0%bd%d0%b8%d1%81%d0%b8%d1%81%d1%82%d0%b8-%d1%83%d1%80%d0%b5%d0%b6%d0%b4%d0%b0%d0%bb%d0%b8-%d0%bc%d0%b0%d1%87%d0%be%d0%b2%d0%b5/", "text": "Българските тенисисти Карен и Юри Хачатрян са със спрени права от Органа за честност в тениса (ТИУ). Причината не е официално обявена, но очевидно става въпрос за участие в уговорени мачове, тъй като именно с подобни разследвания се занимава ТИУ.  24-годишният Карен е №3021 в ранглистата на АТП, а миналия месец участва в квалификациите за турнира в Маями, където загуби с 0:6, 0:6 от младата ни надежда Адриан Андреев. Юри пък е на 19 г. и е 3126-и в света. Двамата нямат право да присъстват на турнири до второ нареждане от органа. Все още няма информация дали на двамата братя ще бъде налагана парична глоба или ще трябва да връщат пари от наградни фондове.  ТИУ е основан през 2008-а с цел да изчисти тениса от съмненията за манипулиране на резултатите с цел залози.", "date": "2019.06.17", "title": " Наши тенисисти уреждали мачове"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%ba%d0%be%d1%81%d1%82%d0%b5%d0%bd%d0%b5%d1%86-%d1%80%d0%b0%d0%b4%d0%be%d1%81%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%be%d0%b1%d0%b5/", "text": "Кметът на Костенец Радостин Радев обещал подкуп на общински съветник, съобщават от Апелативната специализирана прокуратура. Днес кметът Радостин Радев, заедно със собственик и управител на търговското дружество, бяха задържани за срок до 24 часа (по Закона за МВР) по досъдебно производство на Специализираната прокуратура, образувано в началото на юни тази година. Повод за разследването е сигнал на съветник от Общинския съвет в Костенец. В качеството си на длъжностно лице кметът му обещал дар – парична сума, за да гласува по определен начин на сесия на Общинския съвет. Действията по разследването на Специализираната прокуратура, осъществявани със съдействието на КПКОНПИ и СДВР, продължават както в град Костенец, така в София и селища в област Стара Загора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.17", "title": " Задържаният кмет на Костенец обещал подкуп на общински съветник"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b2%d0%bb%d0%b0%d0%b4%d0%b8%d1%86%d0%b8-%d0%be%d1%81%d0%b2%d0%b5%d1%82%d0%b8%d1%85%d0%b0-%d0%bd%d0%be%d0%b2%d0%b8%d1%8f-%d1%85%d1%80%d0%b0%d0%bc-%d1%81%d0%b2/", "text": "На традиционния празник на Монтана – Свети Дух, двама владици – видинският Даниил и ловчанският Гавриил,  осветиха новия християнски храм на областния град „Свети Дух”. Черквата – една от най-големите в България, с разгърната площ от 1088 кв.м.  с подземна крипта,  зала за 600 богомолци и  ниво за църковен хор, бе строена 12 години и в нея са вложени 3,5 млн. лева. Тържествената служба бе възвестена призори в деня след Петдесетница с песента на пет камбани от високата 23 м камбанария. Стотици граждани, общинари, гости от България и чужбина се събраха в новия храм, за да се помолят за здраве, късмет и успехи на семействата и родния си край, а след това преминаха в шествие с духова музика и мажоретки през областния град. „Нека Светият Дух  ни води по пътя на спасението и опазването на традициите, да насочва вниманието ни от преходното към вечното и да ни възражда чрез вярата”, благослови видинският владика Даниил. А кметът Златко Живков честити празника на жителите на Монтана и заяви: „Черква се строи с много любов, доброта и вяра!”. На площад „Жеравица” фолклорни трупи от Гърция, Полша, Румъния , Украйна, Унгария и Холандия зарадваха публиката с танци и песни. На тържествена  сесия на Общинския съвет бяха обявени новите почетни граждани  на Монтана – хореографът Антон Димов /посмъртно/, писателят Радослав Игнатов, скулпторът Димитър Ганчев, бизнесменът Никодим Войнов и фирма „Крос”. Предприемачът Войнов върна паричната стойност на наградата – пет минимални работни заплати, като добави към тях още толкова, с препоръката да бъдат използвани за доброто на хората в града. Паричната си награда предоставиха на местната управа и бизнесмените от фирма „Крос”. Един от най-възрастните почетни граждани на Монтана – 92-годишният Кирил Маринов, който живее в Германия, е дарил на Монтана 300 000 евро, обяви кметът Живков. На празника на областния град в Северозапада присъства над 5000 души от 20 държави.", "date": "2019.06.17", "title": " Двама владици осветиха новия храм „Свети Дух” в Монтана\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b7%d0%b0%d1%82%d0%b2%d0%be%d1%80%d0%b8-%d0%bf%d1%8a%d1%82%d1%8f-%d1%81%d0%b2%d0%b8%d1%89%d0%be%d0%b2-%d0%be%d1%80%d0%b5%d1%88/", "text": "Катастрофа затвори пътя Свищов – с. Ореш. Временното ограничение е заради инцидент между два леки автомобила. По първоначална информация са пострадали двамата водачи. Екипи на РУ – Свищов отклоняват автомобилите, движещи се по това направление по обходен маршрут през гр. Белене. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.17", "title": " Катастрофа затвори пътя Свищов – Ореш"}
{"url": "https://trud.bg/%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d1%82%d1%80%d0%b0%d0%ba%d1%82%d0%be%d1%80/", "text": "Мъж загина в катастрофа между трактор, лек и товарен автомобил на пътя Микре-Ловеч-Севлиево, в района на село Изворче, съобщават от МВР. Сигнал за пътния инцидент е подаден днес, в 14.20 часа. От удара е починал водачът на леката кола. Продължава огледът на място, полицейски екипи спират товарните автомобили до приключване на огледа. Движението за леки автомобил се отклонява по обходен маршрут Микре – п.в. „Абланица“- Ловеч. По случая е образувано досъдебно производство, в рамките на което ще се изясняват и причините, довели до тежкия пътен инцидент.", "date": "2019.06.17", "title": " Мъж загина в катастрофа между трактор, кола и камион"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d0%be%d1%82%d1%80%d1%8f%d0%b7%d0%b0-%d1%82%d0%b0%d0%b9%d1%81%d1%8a%d0%bd-%d1%84%d1%8e%d1%80%d0%b8/", "text": "Кубрат Пулев няма намерение да се бие с Тайсън Фюри преди да получи мач за световната титла на Международната боксова федерация (IBF). Шансът на българина обаче се отложи, след като Анди Руис победи Антъни Джошуа и в момента двамата планират за реванш.  „Аз съм претендент номер едно и първо трябва да се пробвам за колана, който сега е в Анди Руис – заяви Кобрата. – След това може и да направим мач с Фюри. Готов съм по всяко време да се бия с него. Победата му над Том Шварц не е нищо специално, тъй като съперникът не беше на ниво. Мачът приличаше на спаринг.“", "date": "2019.06.17", "title": " Кобрата отряза Тайсън Фюри"}
{"url": "https://trud.bg/%d0%bb%d0%b5%d0%ba%d0%b0%d1%80%d0%b8-%d1%81%d0%b5-%d0%b1%d0%be%d1%80%d1%8f%d1%82-%d0%b7%d0%b0-%d0%b6%d0%b8%d0%b2%d0%be%d1%82%d0%b0-%d0%bd%d0%b0-%d1%80%d0%b0%d0%bd%d0%b5%d0%bd%d0%be%d1%82%d0%be-%d0%b2/", "text": "Лекари се борят за живота на детето, което бе тежко ранено при   между лека кола и камион до разклона за с. Долище. То е със съчетана травма, предстои спешна операция, казаха от варненската МБАЛ „Св. Анна“. Детето е пътувало в автомобила „Сеат“, която около 10,10 ч се сблъска с камион „ДАФ“, натоварен с отпадъци. От зверския удар на място починаха две жени от леката кола. Няколко часа след катастрофата от полицията обявиха, че това са 42-годишната шофьорка от Варна и 62-годишна нейна спътница. Пътуващи редовно по трасето Варна – с. Въглен, коментираха в социалните мрежи, че Т-образното кръстовище на разклона за Долище от години е опасно, тъй като бурната растителност ограничава видимостта за излизащите на главното шосе. По случая е образувано досъдебно производство, уточниха от полицията.", "date": "2019.06.17", "title": " Лекари се борят за живота на раненото в катастрофата до Долище дете"}
{"url": "https://trud.bg/5-%d0%bc%d0%b8%d1%82%d0%b0-%d0%b7%d0%b0-%d1%86%d0%b5%d0%bb%d1%83%d0%bb%d0%b8%d1%82%d0%b0/", "text": "С настъпването на по-горещите летни дни, много жени се притесняват, че заради досадния целулит по бедрата и дупето, ще трябва да се откажат от късите панталонки, поли и рокли. Повечето дами се втурват да купуват антицелулитни кремове/гелове, плащат за скъпи процедури, започват да тренират интензивно или минават на строги диети, с цел да се отърват от портокаловата кожа. Съществуват много митове за появата и третирането на целулита, които е време да бъдат развенчани, за да спестят на женската аудитория усилия, време и нерви в празни опити да преборят вдлъбнатините по кожата им. Портокаловата кожа възниква в следствие на хормонални проблеми, възраст, начин на живот и генетична предразположеност, според Medical News Today. Липсата на тренировки води единствено до по-видим целулит, но не е предпоставка за появата му. Редовните упражнения със сигурност ще помогнат да намалите видимия целулит, но кардио тренировките не са най-добрият начин да го постигнете. Силовите упражнения и тези за баланс и издържливост, стягат мускулите, горят повече мазнини и така съединителната тъкан между тях се подобрява, от което следва и по-незабележимият целулит. Целулитът е заболяване на мастните клетки, които притежават както слабите, така и по-пълните хора. Разликата е, че при вторите има повече мазнини, което води и до повече и по-забележим целулит, в сравнение с хората със слаби фигури. Независимо каква е цената или съдържащите се съставки в един такъв крем/гел, не е възможно той да ви отърве завинаги от досадния целулит. Основният ефект на подобни кремове е стягащ, което ви дава усещането за по-тонизирана кожа и визуално намален целулит. За да се задържи този ефект по-дълго, е необходимо да ползвате антицелулитни продукти редовно и да ги редувате, за да не привиква кожата. Истината е, че много мъже дори не забелязват целулита по бедрата и дупето ви, освен в случаите, когато е наистина осезаем. Дори тогава, има представители на силния пол, за които това не е от значение. Освен това, мъжете – макар и по-малък процент от тях – също са предразположени към появата на портокалова кожа, като при по-пълните, тя е по-видима.", "date": "2019.06.17", "title": " 5 мита за целулита"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%ba%d1%8a%d0%bc-%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0-%d0%bf%d0%be%d0%b7%d0%b8%d1%82%d0%b0%d0%bd%d0%be-%d0%b5%d0%b4%d0%bd%d0%b0-%d0%be/", "text": "Днес господин Борисов казал, че на „Позитано“ една оставка не могат да ДАДАТ като хората. Не господин премиер – на „Позитано“ една оставка не можете да ВЗЕМЕТЕ като хората. Това написа във фейсбук лидерът на БСП Корнелия Нинова.  бе след среща с еврокомисаря по цифровата икономика и общество Мария Габриел и с ръководителя на ГД „Свързаност“ към ЕК Роберто Виола. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.17", "title": " Нинова към Борисов: На „Позитано“ една оставка не можете да вземете като хората"}
{"url": "https://trud.bg/mo-%d1%81%d0%bb%d0%b5%d0%b4-%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-%d1%84%d0%b8%d0%bd%d0%b0%d0%bb%d0%b8%d0%b7%d0%b8%d1%80%d0%b0%d0%bd%d0%b5-%d0%bf%d1%80%d0%b5%d0%b4%d0%bb/", "text": "Предложението на САЩ за сключване на договор за придобиването на осем изтребителя F-16 Block 70 е внесено днес в Министерството на отбраната Отделът за военно сътрудничество към Посолството на САЩ в София днес, 17 юни, официално внесе в Министерството на отбраната предложениe за сключване на договор между България и САЩ за придобиването на осем изтребителя F-16 Block 70, въоръжение и свързаните с него системи за дългосрочна експлоатация и поддръжка, както и цялостна подготовка на пилоти и помощен персонал. Това потвърдиха от пресцентъра на МО, след като по-рано новината беше   от американското посолство. Предстои окончателно финализиране на предложението на американската страна съгласно националните процедури и внасянето му в Министерския съвет, уточняват от МО.", "date": "2019.06.17", "title": " MO: След окончателно финализиране предложението за F-16 ще бъде внесено в МС"}
{"url": "https://trud.bg/%d1%83%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d1%81%d1%8a%d1%81-%d1%81%d0%b5%d0%b4%d0%bc%d0%b8%d1%86%d0%b0-%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be%d1%82%d0%be-%d0%bf%d0%be/", "text": " се удължава с още една седмица, каза кметът Стойно Чачов, цитиран от  Градът все още е без питейна вода. Това, което се подава към домакинствата, е с лошо качество и може да се ползва само за санитарни нужди. Все още съществува риск от спукване на основни водопроводи, тъй като вододайната зона е компрометирана и е с разрушени подпорни стени. Очаква се държавата да одобри финансиране за укрепване на вододайната зона и цялостен ремонт на водопреносната система в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.17", "title": " Удължават със седмица бедственото положение в Стрелча\t"}
{"url": "https://trud.bg/%d1%81%d1%82%d0%b0%d1%80%d0%b8-%d0%ba%d0%be%d1%88%d0%bc%d0%b0%d1%80%d0%b8-%d0%b7%d0%b0-%d0%b3%d1%80%d0%b0%d0%bd%d0%b4%d0%be%d0%b2%d0%b5%d1%82%d0%b5-%d0%b2-%d0%bb%d0%b8%d0%b3%d0%b0-%d0%b5%d0%b2%d1%80/", "text": "Стари кошмари дебнат родните тимове в европейските клубни турнири. Във вторник ще бъде теглен жребият за първия квалификационен кръг в Шампионска лига и Лига Европа. Своите съперници ще научат „Лудогорец“, ЦСКА и „Левски“. „Локомотив“ (Пловдив), четвъртият ни представител, стартира от втория кръг в Лига Европа и чака жребий в сряда.  „Лудогорец“ е сред поставените в турнира на богатите. Сред вероятните съперници са босненският „Сараево“, елиминирал „Левски“ през 2012/13 в Лига Европа, румънският първенец „Клуж“, полската сензация „Пяст“ (Гливице) и унгарския „Ференцварош“.  ЦСКА и „Левски“ обаче очакват подводни камъни в Лига Европа. Сред възможните противници са тимове от Албания, Македония, Армения и т.н. Има обаче и стари кошмари. Словенският „Мура“, който елиминира ЦСКА през 2012 г. в Лига Европа, както и унгарският „Дебрецен“. Той пък изхвърли „сините“ през 2009/10 в плейоф за влизане в групите на Шампионската лига.  Ако столичните тимове продължат, ще са непоставени във втория кръг на Лига Европа. Това важи и за „Локомотив“. Носителят на Купата се надява на късмет при жребия, който да размине тима с отбори като „Рома“, „Айтрахт“ и „Уулвърхямптън“.", "date": "2019.06.17", "title": " Стари кошмари за грандовете в Лига Европа"}
{"url": "https://trud.bg/%d1%85%d1%83%d0%b1%d1%87%d0%b5%d0%b2-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%bd%d0%be%d0%b2%d0%b8-%d0%b8%d0%b3%d1%80%d0%b0%d1%87%d0%b8/", "text": "Петър Хубчев, треньорът на „Левски“, призова публично шефовете на клуба за нови играчи. „Сините“ завършиха първия си подготвителен лагер в Добринище, а днес заминават за втори такъв, който ще се проведе в Австрия. Новият наставник обаче работи без новопривлечени попълнения, което прави работата му наполовина свършена. Бъдещите взети на „Герена“ футболисти ще трябва да се адаптират бързо и да наваксват с подготовката в движение, а това е риск, който може да се отрази на резултатите на отбора. „Мисля, че това, което искахме да видим от първия лагер, макар и без целия отбор, се получи много добре – каза Хубчев за „Евима Спорт“. – Като обем, натоварване и отношение към тренировките, нямам забележки към момчетата. От друга страна има чисто професионални неща, които искам да са много по-добре – като организация, като нови футболисти… Но с тези момчета, които бяха тук, се получи това, което искахме. Какви ли не неща се говорят за нашия екип – като дисциплина, терористи и не знам какво. Те са много преувеличени неща“, Новият треньор на „Левски“ е категоричен, че „сините“ заедно с ЦСКА не трябва да лежат на стари лаври.  „Жалко, че живеем още с миналото – каза Хубчев. – Традициите са хубаво нещо, но те са за това да се нарушават. Това, че „Левски“ и ЦСКА са били по 20-30 пъти шампиони, не значи, че трябва да продължи“.", "date": "2019.06.17", "title": " Хубчев призова за нови играчи"}
{"url": "https://trud.bg/%d0%bf%d0%b8%d1%8f%d0%bd-%d1%82%d0%b0%d0%bd%d0%ba%d0%b8%d1%81%d1%82-%d0%bf%d0%be%d0%b4%d0%ba%d0%b0%d1%80%d0%b0-%d1%81%d1%8a%d0%b2%d0%b5%d1%82%d1%81%d0%ba%d0%b8-%d1%82%d0%b0%d0%bd%d0%ba-%d0%b8/", "text": "Пиян мъж организира истинско среднощно приключение, като подкара танк през полския град Пайенчно, съобщават местни медии, цитирани от БТВ. Миналия четвъртък полицията в градчето получила необичаен сигнал за движещ се танк Т-55, произведен по времето на СССР. При пристигането си органите на реда се изпречили пред 36-тонната машина, а водачът й, видимо под влиянието на алкохол, стоял до нея. Оказва се, че мъжът е имал право да управлява танка, но само когато се налага да се свали или качи на съответната платформа. Също така станало ясно, че бронираната машина не е бил застрахована. Шофьорът може да бъде вкаран в затвора за 2 г. години заради шофиране в пияно състояние, както и 8 г. заради създадената опасна ситуация. В социалните мрежи потребителите се пошегуваха със случката. Мнозина определиха екшъна между полицията и „танкиста“ като момент от известната видеоигра Grand Theft Auto, само че в славянски вариант.", "date": "2019.06.17", "title": " Пиян „танкист“ подкара съветски танк из градче в Полша (СНИМКИ)"}
{"url": "https://trud.bg/%d1%80%d0%b0%d0%bc%d0%be%d1%81-%d0%bd%d0%b5-%d0%ba%d0%b0%d0%bd%d0%b8-%d1%80%d0%be%d0%bd%d0%b0%d0%bb%d0%b4%d0%be-%d0%bd%d0%b0-%d1%81%d0%b2%d0%b0%d1%82%d0%b1%d0%b0/", "text": "Капитанът на „Реал“ (Мадрид) Серхи Рамос зачеркна Кристиано Роналдо. Това се случи по време на сватбата на испанеца с дългогодишната си приятелка Пилар Рубио. Празникът се проведе в Севиля, а на него присъстваха редица футболни звезди, треньори и дори играчи на кръвния съперник „Барселона“. Сред поканените обаче не бе легендата на „Реал“ Роналдо. Въпреки че бяха съотборници в клуба в продължение на 9 сезона и са завоювали дузина отличия, сред които две титли на Испания и четири трофея от Шампионската лига, двамата са в крайно оптегнати отношения. Медиите в Испания разкриват, че връзката между защитника и нападателя се е влошила, след като португалецът обяви, че иска да напусне клуба в края на миналия сезон. Това се случи малко след историческия трети пореден триумф в Шампионската лига. В последствие Роналдо премина в „Ювентус“, като в първия си сезон стана шампион на Италия, вдигна и Суперкупата на страната. За сметка на това „Реал“ изживя един от най-тежките си сезони. Клубът не само не успя да защити титлата в турнира на богатите, но не успя да спечели нито един трофей. „Кралския клуб“ дори остана трети в Ла Лига, като финишира на 19 точки зад шампиона „Барселона“. Именно това довело до разрив в отношенията между Рамос и Роналдо.  И въпреки отсъствието на португалеца, влюбената двойка се бракосъчета във внушителната Катедрала на Севиля пред повече от 500 гости, сред които Дейвид Бекъм и половинката му Виктория, съотборниците от „Реал“ Кейлор Навас, Лукас Васкес и Лука Модрич. Сватбата уважиха и играчите на каталунците Серхио Бускетс и Жорди Алба. На празненството присъстваха още испанският национал Санти Касорла, легендите Фернандо Йеро и Роберто Карлош, собственикът на „Реал“ Флорентино Перес и именитият треньор Висенте дел Боске.  „Ходил съм на много сватби, но нито една не е била като моята – каза младоженецът Рамос. – Любовта е тази, която движи света, а ние имаме невероятно семейство. Сега ни остава да се насладим, да сме щастливи и влюбени“. ЗА ТИФЕЦ: Кристиано Роналдо ЗА СНИМКИ: Серхио Рамос и Пилар Рубио. Семейство Бекъм присъства на сватбата. Жорди Алба от „Барселона“ бе сред поканените.", "date": "2019.06.17", "title": " Рамос не кани Роналдо на сватба"}
{"url": "https://trud.bg/%d1%80%d0%b5%d0%b0%d0%bb-%d0%b8%d1%81%d0%ba%d0%b0-%d0%bf%d0%be%d0%b3%d0%b1%d0%b0-%d0%b4%d0%be-%d0%ba%d1%80%d0%b0%d1%8f-%d0%bd%d0%b0-%d0%bc%d0%b5%d1%81%d0%b5%d1%86%d0%b0/", "text": "„Реал“ продължава да преговаря усилено с „Манчестър Юнайтед“ за трансфера на полузащитника Пол Погба. Според испанския вестник „Марка“, мадридският клуб дори е поставило ултиматум на „червените дяволи“, тъй като иска да завърши прехода на французина преди началото на предсезонната подготовка на настоящия му клуб. „Юнайтед“ се събира за първа тренировка на 1 юли. 26-годишният Погба вече хвърли бомбата, че е дошъл моментът да си тръгне от „Олд Трафорд“. Размерът на възможния трансфер се оценява на 150 милиона евро. През сезон 2018/19 световният шампион с Франция записа 47 мача за „Юнайтед“, вкара 16 гола и даде 11 асистенции.  „Това беше най-добрият ми сезон и е време за нещо ново“, каза Погба.", "date": "2019.06.17", "title": " „Реал“ иска Погба до края на месеца"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%b4%d1%80%d0%b8%d0%b0%d0%bd%d0%b0-%d0%bb%d0%b8%d0%bc%d0%b0-%d0%b1%d0%b5%d0%b7-%d0%b3%d1%80%d0%b8%d0%bc/", "text": "Топмоделът и вече бивш ангел на Victoria’s Secret Адриана Лима не се притеснява да застане пред обектива без капчица грим – както заради перфектните си черти, така и заради порцелановата си кожа. 38-годишната бразилка сподели два кадъра в Instagram профила си, на които не носи абсолютно никакъв макиаж. Феновете й са свикнали тя често да публикува такива снимки и я поздравиха за смелостта и красотата й. Освен да се храни здравословно и да тренира бокс, Адриана Лима полага много грижи за кожата си. Тя се доверява на козметик, заедно с когото избират правилните продукти за лицето й, съобразявайки се със сезона. Самата Адриана има бюти рутина от 3 стъпки – хидратиращ продукт, крем (тежък за по-студените дни и лек за по-топлите) и серум за лице. Това е всичко, което тя прави у дома си, преди да излезе за снимки, шопинг или среща с приятели. Един или два пъти седмично, Лима се глези с маски за лице, с които обича да експериментира.", "date": "2019.06.17", "title": " Вижте Адриана Лима без грим"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b2%d0%b5%d1%80%d0%bd%d0%b8%d1%82%d0%b5-%d0%be%d1%82%d0%b3%d0%be%d1%80%d0%b8-%d0%be%d1%82-%d0%b4%d0%bd%d0%b5%d1%88%d0%bd%d0%b0%d1%82%d0%b0-%d0%bc%d0%b0%d1%82%d1%83/", "text": "Министерство на образованието и науката публикува верните отговори от днешната матура по БЕЛ за седмокласниците. Над 61 хил. ученици от близо 1700 училища се явиха на изпита. За опазването на реда бвха ангажирани над 16 хил. квестори. Част от изпитния вариант беше преразказ на творбата „Богатствата на момъка“ на Георги Русафов. Резултатите ще са готови до 27 юни, а от 3 до 5 юли ще се подават заявленията за участие в класирането за гимназиите. Верните отговори вижте  Следващият изпит за седмокласниците – по математика, е на 19 юни.", "date": "2019.06.17", "title": " Вижте верните отгори от днешната матура по БЕЛ"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%81%d1%82%d1%80%d0%be%d0%b8%d0%bc-15-%d0%bd%d0%be%d0%b2%d0%b8-%d1%81%d0%b3%d1%80%d0%b0%d0%b4%d0%b8-%d0%bd%d0%b0-%d0%b4%d0%b5%d1%82%d1%81/", "text": "През 2019 г. инвестициите в образователна инфраструктура са 80 млн. лв. – строим 15 нови сгради на детски градини и 10 училищни, като 5 от тях са с физкултурни салони. Започнахме работа и по изоставения басейн на 30-о училище в район „Възраждане“. Това написа във фейсбук кметът на София Йорданка Фандъкова. „Целта ни е да подобряваме условията и в училищата, и в детските градини. Моята кауза е постепенно да се премине на едносменен режим на работа“, отбелязва тя. Фандъкова публикува снимки от изграждането на втория нов корпус на Първа английска гимназия и 112 ОУ.", "date": "2019.06.17", "title": " Фандъкова: Строим 15 нови сгради на детски градини и 10 училищни"}
{"url": "https://trud.bg/%d0%b8%d1%80%d0%b0%d0%bd-%d1%81%d0%b5-%d0%b7%d0%b0%d0%ba%d0%b0%d0%bd%d0%b8-%d0%b4%d0%b0-%d0%bf%d1%80%d0%b5%d0%b2%d0%b8%d1%88%d0%b8-%d1%80%d0%b0%d0%b7%d1%80%d0%b5%d1%88%d0%b5%d0%bd%d0%b8%d1%8f-%d0%bb/", "text": "Иран се закани до 10 дни да превиши разрешения лимит на запаси от обогатен уран. Агенцията за атомна енергия съобщи, че производството на материала е увеличено четирикратно. Още през май Техеран предупреди, че ще спре да спазва някои от задълженията си по ядрената сделка от 2015 г., след като Съединените щати обявиха, че едностранно се оттеглят от нея. Вашингтон обмисля редица възможности, включително военни, заяви държавният секретар Майк Помпео. „Ние не искаме война. Направихме каквото можем, за да спрем това. Иранците трябва да разберат много ясно, че ще продължим да предприемаме действия, за да спрем подобно поведение“, заяви Помпео. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.17", "title": " Иран се закани да превиши разрешения лимит на запаси от обогатен уран"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d0%b5-%d0%bf%d1%80%d0%b8%d1%81%d1%8a%d0%b5%d0%b4%d0%b8%d0%bd%d0%b8-%d0%ba%d1%8a%d0%bc-%d1%86%d0%b5%d0%bd%d1%82%d1%8a%d1%80%d0%b0-%d0%b7%d0%b0/", "text": "На тържествена церемония с издигане на националния ни флаг България се присъедини към Центъра за върхови постижения за киберотбрана на НАТО, базиран в столицата на Естония Талин. Първият секретар в посолството на България във Финландия, акредитирано и за Естония, Милен Димитров представи страната ни на събитието, съобщиха от МВнР. Заедно с България на същата церемонията към центъра се присъединиха и Дания, Норвегия и Румъния. Центърът за киберотбрана е международна военна структура, акредитирана към НАТО и е основан през 2008 г. Организацията подкрепя държавите-членки и НАТО с експертиза в областта на киберотбраната в сферата на технологиите, стратегиите, операциите и правото. „Фактът, че все повече и повече нации се обединяват, за да допринасят активно за развитието на киберсигурносттa, отразява необходимостта от подобрени възможности в киберпространството“, обяви Кол Тариен, директор на Центъра. Ядрото на центъра включва разнообразна група от експерти: изследователи, анализатори и преподаватели. Съчетанието от военни, правителствени и индустриални среди позволява на Центъра да предостави всеобхватен подход спрямо киберзащитата. Този център е най-големият сред 25 други подобни центрове в рамките на НАТО. В момента Япония, Черна Гора, Хърватия, Словения и Швейцария водят преговори за присъединяване, а Люксембург и Австралия са изявили желание да ги започнат. В момента държавите, които участват в работата на центъра са 25: Белгия, България, Чехия, Дания, Естония, Франция, Германия, Гърция, Унгария, Италия, Латвия, Литва, Холандия, Норвегия, Полша, Португалия, Румъния, Словакия, Испания, Турция, Обединеното кралство, САЩ, Австрия, Финландия и Швеция.", "date": "2019.06.17", "title": " България се присъедини към Центъра за киберотбрана на НАТО"}
{"url": "https://trud.bg/%d1%81%d1%8a%d0%b4%d1%8f%d1%82-%d0%bb%d0%be%d0%b2%d0%b5%d1%86-%d1%83%d0%b1%d0%b8%d0%bb-%d0%b4%d0%be%d0%bc%d0%b0%d1%88%d0%bd%d0%be-%d0%ba%d1%83%d1%87%d0%b5/", "text": "Ловец от Гоце Делчев застава пред съда за убийството на домашно куче. Районна прокуратура е внесла обвинителния акт срещу Г.Ц., който е ловец и има разрешително за оръжие. Вечерта на 17 септември 2017 г. мъжът се прибирал от лов с автомобила си „Сузуки самурай“. Шофирал бавно, а след него тичало кучето му английски сетер. Когато наближил главния път, в района на местността Летището до Гоце Делчев, спрял и слязъл от колата, за да прибере животното в клетка.  В този момент Г.Ц. видял как друго куче северноазиатска овчарка нападнало неговото. Взел ловния си автомат „Бенели“, заредил го с патрони и произвел изстрел. Овчарката извила и отскочила назад, след което се затичала към стопанина си М. М., който бил на около 70-80 метра. Докато тичала към него, Ц. произвел втори изстрел по нея. Двамата собственици на кучета започнали да се карат. Стопанинът на простреляното куче заявил, че ще се обади в полицията, като направил опит да му попречи да се качи в автомобила си. Обвиняемият го блъснал по гърдите, след което взел камък, за да го удари, а впоследствие се качил в колата и отпътувал.  М.М. завел овчарката си при ветеринарен лекар, където по време на оказване на първа помощ, кучето умряло. Ветеринарномедицинска експертиза доказала, че смъртта на животното се дължи на остра кръвозагуба и вероятно засягане на вътрешни органи Ц бял дроб, кръвоносно съдове, сърце, които са били причинени от огнестрелно оръжие. Според съдебнооценителна експертиза, стойността на куче порода „средноазиатска овчарка“ е 1350 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.17", "title": " Съдят ловец, убил домашно куче"}
{"url": "https://trud.bg/%d0%b4%d0%b5%d1%82%d0%b5-%d0%b8%d0%b7%d0%b4%d1%8a%d1%85%d0%bd%d0%b0-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d0%b8%d0%b3%d1%80%d0%b0-%d0%b2-%d1%81%d1%82%d1%80%d0%b0%d0%b6%d0%b8%d1%86/", "text": "Дете е починало в понеделник при игра в Стражица. Трагедията се разиграла в късния следобед в местно заведение. Докато родителите пиели кафе, 8-годишното момченце играело на люлка автомат. Внезапно обаче детето паднало и се оказало, че си е глътнало езика. Родителите му незабавно го откарали в Спешна помощ, но когато пристигнали, се оказало, че момчето е мъртво. Реално детето е издъхнало в ръцете им. По случая е образувано досъдебно производство по чл.115 от НК за убийство. Разследването се води под наблюдението на Окръжната прокуратура във Велико Търново. Разпоредени са множество експертизи, които ще изясняват причините за нелепата смърт. Трупът е откаран за аутопсия.", "date": "2019.06.17", "title": " Дете издъхна по време на игра в Стражица\t"}
{"url": "https://trud.bg/%d0%bf%d0%be%d0%ba%d0%b0%d0%b7%d0%b0%d1%85%d0%b0-%d0%bd%d0%be%d0%b2%d0%b8%d1%8f-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5/", "text": "Франция, Германия и Испания подписаха рамково споразумение за проекта за изтребител от ново поколение, който трябва да гарантира самостоятелни отбранителни способности на Европа в свят на нарастващи заплахи. Това стана на авиозложението в Бурже край Париж – най-голямото годишно събитие на авиоиндустрията. То беше открито тази сутрин от президента Еманюел Макрон. Макет на новия изтребител   (Future Air Combat System) в мащаб едно към едно беше представен в Бурже пред погледите и на три дами – министрите на отбраната на Франция – Флоранс Парли, на Германия – Урсула фон дер Лайен и на Испания – Маргарита Роблес, информира  . Те сложиха подписи под общото споразумение за бойния самолет, като така и Мадрид се включи в амбициозния проект. Целта е първите полети на прототипа да са факт до 2026 г., а до 2040 изтребителят да замени използваните сега „Юрофайтър“ и „Рафал“. Проектът беше лансиран като част от нова отбранителна инициатива за първи път от лидерите на Германия и Франция преди две години. Първоначалната идея и Великобритания да се включи, беше изоставена. Париж и Берлин ще инвестират общо 4 милиарда евро в изтребителя до 2025 година.", "date": "2019.06.17", "title": " Показаха новия европейски изтребител на авиошоуто в Бурже (ВИДЕО)"}
{"url": "https://trud.bg/%d1%89%d1%80%d0%b0%d1%85%d0%b5-%d0%bd%d1%8f%d0%bc%d0%b0-%d0%b4%d0%b0-%d1%81%d1%82%d0%b0%d0%b2%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82/", "text": "Бившият вицеканцлер на Австрия и експредседател на крайнодясната Партия на свободата Хайнц-Кристиан Щрахе се отказва от евродепутатското си място, предаде БТА. В разпространено до медиите изявление той допуска възможността да се върне в политиката, но след като бъдат изяснени обстоятелствата около “аферата Ибиса”, която му коства постовете. Щрахе заявява категоричното си намерение да се бори за реабилитация. В навечерието на европейските избори миналия месец германски медии публикуваха видеозапис от 2017 г., направен във вила на остров Ибиса, на който Щрахе разговаря с жена, представила се за племенница на руски олигарх. И й предлага изгодно участие в обществени поръчки в строителството в Австрия срещу финансиране за партията му и медийни услуги. След разразилия се скандал Щрахе подаде оставка като вицеканцлер и партиен лидер, което пък доведе до разпадане на управляващата коалиция в Австрия и свикването на предсрочни избори през септември. В днешното си изявление Щрахе благодари на онези 45 000 избиратели, които са дали гласа си лично за него с преференция на изборите за Европейски парламент.", "date": "2019.06.17", "title": " Щрахе няма да става евродепутат\t"}
{"url": "https://trud.bg/%d1%81%d1%8a%d1%81-70-%d0%bf%d0%be-%d0%bc%d0%b0%d0%bb%d0%ba%d0%be-%d1%87%d0%b5%d1%80%d0%b5%d1%88%d0%b8-%d1%82%d0%b0%d0%b7%d0%b8-%d0%b3%d0%be%d0%b4%d0%b8%d0%bd%d0%b0/", "text": "Цените остават високи С близо 70 на сто по-малко е продукцията от череши тази година спрямо 2018 г., показват последните данни на Министерство на земеделието, храните и горите. Реколтираните площи са намалели с 48 на сто спрямо същия период на миналата година – обрани са едва 17 552 дка от общо засадените 73 035 дка черешови дървета. Голяма част от тях обаче няма да бъдат и прибирани, тъй като част от насажденията пострадаха от сланите и градушките през пролетта. Лошото време се е отразило и на средния добив, при който има спад с близо 40 на сто и достига 326 килограма от декар. По-малка е и реколтата от картофи, домати, вишни, кайсии и малини. Според експертите това се дължи предимно на по-късното прибиране на реколтата, а при някои култури и на по-ниските средни добиви. От общо 99 000 дка с картофи са прибрани едва 3700 дка, което е с 33 на сто по-малко от прибраното през миналата година по това време. При доматите от засадените 31 381 дка са реколтирани 498 дка или с близо 68 на сто по-малко спрямо 2018 г. Добрата новина при доматите е, че се отчита по-висок среден добив тази година – с близо 36 на сто и достига 934 килограма от декар. Слабата реколта държи и високите цени на черешите това лято. В момента изкупната цена стига 1 лев за килограм. За сравнение през миналата година в разгара на кампанията най-хубавите плодове се купуваха по 80 ст. за кг. По пазарите на дребно обаче цената не пада под 4,50 лева за килограм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.17", "title": " Със 70% по-малко череши тази година\t"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%b2-%d1%82%d1%8a%d1%80%d0%bd%d0%be%d0%b2%d0%be-%d1%81-%d0%bf%d0%be%d0%b7%d0%b8%d1%86%d0%b8%d1%8f-%d0%b7/", "text": "Делото в Апелативен съд – Велико Търново е било образувано по въззивна жалба на защитника на подсъдимия Валентин И. М. срещу присъда на Окръжен съд – Русе, с която последният е бил признат за виновен в това, че на 08.07.2017 г., в гр. Бяла, умишлено умъртвил Алекс С. А. по хулигански подбуди и смъртта настъпила на 15.07.2017 г. в УМБАЛ – Русе АД в Русе, поради което и на основание чл. 116 ал. 1, т. 11, пр. 1 вр. чл. 115 (Убийство по хулигански подбуди), първоинстанционният съд го осъдил на 20 години лишаване от свобода при първоначален строг режим. От апелативната инстанция заявяват, че делото е разпределено със системата за случайно разпределение на дела, като за докладчик по делото е била определена съдия Дияна Василева. Казусът е гледан в две съдебни заседания. Извършен е преразпит на вещото лице Пламен Димитров, изготвил заключение и допълнително заключение по съдебно-медицинска експертиза в хода на досъдебното производство по делото и в хода на съдебното следствие.  На 4 юни 2019 г., по делото е поставено решение, с което е изменена присъдата на Окръжен съд – Русе, като е преквалицирано деянието на подсъдимия от престъпление по чл. 116 ал. 1., т. 11 вр. чл. 115 от НК в такова по чл. 124, ал. 1, т. 3 от НК, вр. чл. 130 ал. 2 от НК (Причинена смърт по непредпазливост, в следствие на умишлено нанесена лека телесна повреда). „Максималното наказание, което законът допуска за това деяние е 5 години лишаване от свобода. Съставът на Апелативен съд – Велико Търново е приел, че е налице лек превес на отегчаващите вината обстоятелства, поради което е определил наказание малко над средния предвиден размер, а именно 3 години лишаване от свобода, като също така е приел, че не следва да се прилага института на условното осъждане (чл. 66 от НК) в случая, независимо, че са налице две от задължителните предпоставки и че за целите на личната и генералната превенция е необходимо подсъдимият да изтърпи ефективно своето наказание“, се казва в становището на Апелативния съд. Магистратите допълват, че съставът е изложил подробни мотиви по отношение на въпроса защо е необходима горепосочената промяна на квалификацията на деянието. Според заключението на съдебно-медицинската експертиза по делото, пострадалият Алекс С. А. е починал в следствие на тежка черепно-мозъчна травма, в резултат на удар в дясната тилна област на главата. Всички събрани доказателства по делото, сочат, че при възникналия конфликт, на пострадалия е нанесен само един удар и този удар е бил в лицето, а не в тилната област. Заключението на вещото лице по изготвената съдебно-медицинска експертиза също е категорично в своята оценка, че травматичното увреждане в тилната област кореспондира с удар на главата в резултат на падане на земята без защитна реакция и че не е възможно същото да е било нанесено с юмручен удар или в резултат на удар с бутилка. Вещото лице е заявило пред съда, че това падане може да е в резултат на изненадващ удар, нанесен със замах, като е оказало влияние и значителното алкохолно опиване на пострадалия (в иззетата от пострадалия кръвна проба след приемането му в болницата е установено наличие на алкохол с концентрация 1,82 промила). Тъй като в лицевата част не са установени травматични увреждания, то заключението на вещото лице е, че ударът не би могъл да е с голям интензитет (сила), но в конкретната ситуация се е оказал достатъчен, за да загуби пострадалият равновесие. Именно отсъствието на трайни травматични увреждания в лицевата част, т.е. такива, които да са в пряко следствие на нанесения удар, съдебният състав намира, че умишлено нанесената телесна повреда следва да се квалифицира като лека (съобразно чл. 130 от НК.), т.е. причинени са болки и страдания без да е настъпило разстройство на здравето. „Въззивният съд не споделя изводите на Окръжен съд – Русе за наличието на евентуален умисъл на подсъдимия по отношение на настъпилата смърт на пострадалия. Не може да се приеме, че като е нанесъл удар с юмрук в лицето на пострадалия, при това с не много голяма сила, той е обективирал умисъл за причиняване на черепно-мозъчна травма в тилната област на главата, получена при падането на земята. Не са налице никакви доказателства по делото подсъдимият да е желал или допускал настъпването на по-тежката телесна повреда, а още по-малко смъртта на пострадалия. Съгласно трайната установена съдебна практика, ако обективно е причинена по-лека по степен телесна повреда, от която настъпват по- тежки усложнения или смърт, деецът следва да носи отговорност за причиняване на непредпазлива смърт във връзка с по- леката телесна повреда, защото само тя е причинена умишлено. В този смисъл е и решението на Апелативен съд – Велико Търново. Намираме за абсолютно недопустима практиката да се правят опити съдът да бъде притискан да постановява съдебни актове, които погазват закона или са в категорично несъответствие с установените по делото факти, чрез нагнетяване на общественото мнение, чрез протести, шествия и т.н. Настоящото решение подлежи на протест и обжалване пред Върховния касационен съд, което е предвиденият от законодателя начин за неговата проверка, съобразно изложените от страните възражения“, пише още в позицията на апелативната инстанция.", "date": "2019.06.17", "title": " Апелативният съд в Търново с позиция за намалена присъда за убийство в Бяла\t"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-%d0%bf%d1%8a%d1%82%d1%8f-%d1%81%d1%80%d0%b5%d0%b4%d0%bd%d0%be%d0%b3%d0%be%d1%80%d1%86%d0%b8-%d1%80/", "text": "Утре – 18 юни, от 11 ч. до 16:30 ч. и на 19 юни(сряда) се спира движението между 125-ти и 129-ти км на път II-86 Средногорци – Рудозем за извършването на взривни работи в участъка. Обходният маршрут е по направлението: Средногорци – Смолян (кв. Устово – кв. Райково) – Рудозем и обратно. Това съобщиха от пресцентъра на пътната агенция. На 19 юни от 6 ч. до 8 ч. преминаването през отсечката за всички видове моторни превозни средства ще се регулира със светофарна уредба. В момента по Програмата за трансгранично сътрудничество „ИНТЕРРЕГ V-A Гърция – България 2014-2020 г.“, финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. Строителните работи включват подмяна на асфалтовата настилка, подобряване на отводняването, ремонт на подпорни стени и мостово съоръжение, обрушане на скалните откоси и на необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Основно ремонтираният път ще бъде с нови ограничителни системи, пътни знаци и хоризонтална маркировка.", "date": "2019.06.17", "title": " Затварят за два дни пътя Средногорци-Рудозем"}
{"url": "https://trud.bg/%d0%bc%d0%b2%d0%bd%d1%80-%d0%bd%d1%8f%d0%bc%d0%b0-%d0%b4%d0%b0%d0%bd%d0%bd%d0%b8-%d0%b4%d0%b0-%d0%b5-%d0%b8%d0%bc%d0%b0%d0%bb%d0%be-%d0%b1%d1%8a%d0%bb%d0%b3%d0%b0%d1%80%d0%b8-%d0%bd%d0%b0-%d1%81/", "text": "По информация на посолството ни в Швейцария към момента няма данни български граждани да са били на борда на самолет Boeing 737-300 на авиокомпания ALK Airlines, с регистрация LZ-MVK, който   в силна турбуленция на 16 юни 2019 г. Това съобщиха от пресцентъра на Министерство на външните работи. Оттам уточняват, че служители на посолството ни в Швейцария са в контакт с местните власти по случая. Самолетът е изпълнявал полет от Прищина (Косово) до Базел (Швейцария). Кацнал е успешно на летище Базел, а след кацането на пътниците е оказана помощ от летищните власти.", "date": "2019.06.17", "title": " МВнР: Няма данни да е имало българи на самолета, попаднал в силна турбуленция"}
{"url": "https://trud.bg/%d0%b8%d0%b7%d0%b2%d0%b8%d0%bd%d0%b5%d0%bd%d0%b8%d0%b5-%d0%b7%d0%b0-%d1%84%d0%b0%d0%bb%d1%88%d0%b8%d0%b2%d0%b8-%d0%ba%d0%b0%d1%80%d1%82%d0%b8%d0%bd%d0%b8-%d0%b2-%d0%b3%d0%b0%d0%bb%d0%b5%d1%80%d0%b8/", "text": "За скандала ще бъде сезирана прокуратурата Столичната галерия “Структура” се извинява за фалшиви картини в текуща изложба.  , в който произведения на западни художници бяха представени като творби на Сирак Скитник, Гео Милев, Мирчо Качулев, Харалампи Тачев и др. В обръщението на “Структура” се казва: “Във връзка с работите, обект на измама, в изложбата “Модернизъм и авангард. Българската перспектива” колекционерът Николай Неделчев, екипът зад проекта и галерия “Структура” се извиняват на всички, подведени неволно. Ние самите станахме жертви на измама от страна на недобросъвестни продавачи. Става дума за злоумишлени действия, за които ще сезираме прокуратурата. В тази ситуация считаме за наше задължение нагледното обозначаване на съответните работи в изложбата. За екипа е от голямо значение отварянето на дебат за пазара на фалшификати и фалшиви сертификати в България. Ще бъдем удовлетворени, ако неприятният инцидент изиграе ролята на повратна точка в пресичането на дългогодишни престъпни практики от този вид.”", "date": "2019.06.17", "title": " Извинение за фалшиви картини в галерия „Структура”\t"}
{"url": "https://trud.bg/%d1%81%d0%be%d1%84%d0%b8%d1%8f-%d0%b8%d0%bc%d0%b0-%d0%b4%d0%b5%d1%84%d0%b8%d1%86%d0%b8%d1%82-%d0%bd%d0%b0-%d0%bd%d0%be%d0%b2%d0%b8-%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82%d0%b8/", "text": "Предлагат застраховки да покриват риска при сделки „на зелено”  Вдигат по-малко кооперации отколкото през социализма Населението на София през последните десет години по неофициални данни е нараснало с 320 хил. души, казва Георги Шопов, председател на Управителния съвет на Националната асоциация на строителните предприемачи (НАСП). „Това прави 32 хил. души на година. Ако приемем, че това са млади семейства, които имат нужда от дом и все още нямат деца, разделяме ги на две и се оказва, че реалната потребност от нови жилища в момента е 16 хил. на година. По времето на социализма нормата на жилищно строителство беше 30 хил. апартамента на година. Говорим за бум през 2007 г., а той е наполовина на жилищното строителство, което е било извършвано планово през социализма”, отбелязва Шопов. Според него увеличаването на предлагането ще доведе до по-високо качество и нормализиране на цените. „Заради усложнените административни процедури издаването на едно строително разрешително се бави повече от три години, търсенето става по-голямо от предлагането, а цените растат. Отиваме към модела в Лондон и Париж, където населението няма шанс да се сдобие със собствено жилище, тъй като те се изкупуват спекулативно и се предлагат под наем на гражданите”, казва Шопов. Той подкрепя френския модел на задължително застраховане, когато се продава „на зелено”. „Това означава, че ако предприемачът иска да строи сграда за 3 млн. лв., трябва да има застраховка за 3,5 млн. лв., така че ако се провали, гражданинът да бъде защитен и да си получи парите обратно. Това ще помогне за изчистването на бизнеса от недобросъвестни участници и спекулативен капитал”, смята Шопов. Той настоява и за вписване на предварителните договори, така че да се предотврати възможността за сключване на няколко предварителни договора за един имот. Едва 14,5% от жилищата в България са застраховани, като този процент до голяма степен се дължи на задължителната застраховка, която банките налагат при отпускане на ипотечни кредити, коментира Маню Моравенов, преподавател във Висшето училище по застраховане и финанси (ВУЗФ). Застраховките на жилища са на второ място по дял у нас след автомобилните застраховки. Според експерти в сектора застраховките на жилища не трябва да бъдат задължителни, а делът им следва да расте вследствие на повишаването на информираността на хората. За много българи е по-важно да нямат драскотини по автомобила, отколкото да застраховат дома си, въпреки че застраховките „каско” са по-скъпи от тези за жилищата.   Разрешителните за строеж с 80% над пика преди кризата Повечето градове са под рекордните стойности Издадените разрешения за строеж на жилища в София през 2018 г. надвишават с 80% пика от предкризисните години, докато повечето големи градове в страната са с около или повече от 50% под него. За цялата страна разрешителните за строеж са с 44,65% под рекордното ниво от годините преди кризата. Това стана ясно от данни, обявени от Поля Христова от агенция за недвижими имоти. В София пикът на издадените разрешителни за строеж в предкризисната 2006 г. е достигнат още през 2017 г. Само през 2018 г. е разрешено строителството на близо 15 хил. апартамента спрямо около 8000 за предходната година. Останалите големи градове в страната макар също да регистрират силен ръст на издадените разрешения за строеж на жилища през 2018 г. спрямо 2017 г., още не са достигнали рекордните стойности от предкризисните години. През 2018 г. Варна е с 50,08% под рекордните стойност, Бургас – със 75,08%, Русе – с 50,71%, а Плевен и Велико Търново – съответно с 86,20% и 70,74%. Единствено жилищният пазар в Пловдив е близо до нивата на разрешените жилища за строителство в предкризисните години като остава под рекорда само с 5,81%, сочат данните на Христова. В София чувствителен ръст е регистриран не само в броя на жилищата, но и в разгъната застроена площ (РЗП) на сградите, които са получили разрешение за строеж. През 2006 г. тя е била под 1 млн. кв.м, докато през 2018 г. е нараснала до 2,5 млн. кв.м, като тук влизат не само жилищни, но и административни и други сгради. В същото време ипотечните кредити и броят на сделките все още са под нивата отпреди кризата, което показва, че пазарът има голям потенциал за растеж.   Купуват преди сградата да бъде изградена Много продажби от 2018 г. ще бъдат отчетени през 2019 г. Жилищният пазар в големите градове се характеризира с щедри банки, намаляващи лихви и купувачи, които по-бавно вземат решение за закупуване на имот. „Голяма част от купувачите се пренасочиха от готови жилища на вторичния пазар към жилища на етап строеж. Те се ориентираха дори към ново строителство в много начален етап”, коментира Поля Христова от агенция за недвижими имоти. Голяма част на сделките с имоти в строеж, които са сключени през 2018 г., ще се появят в данните на Агенцията по вписванията през 2019 г., така че най-рано в средата или дори в края на тази година ще стане ясно какво се е случило на пазара на жилищни имоти през миналата, смята Христова. Според брокери активното строителство е добро за пазара и отговаря на търсенето на нови жилища. Повечето големи градове все още не са достигнали нивото на строителство от годините преди кризата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.17", "title": " София има дефицит на нови апартаменти"}
{"url": "https://trud.bg/%d0%b2%d0%bc%d1%80%d0%be-%d1%82%d1%80%d1%8f%d0%b1%d0%b2%d0%b0-%d1%81%d0%b8%d0%bb%d0%bd%d0%be-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be-%d0%bf%d1%80%d0%b8%d1%81%d1%8a%d1%81%d1%82%d0%b2/", "text": "Приключи срещата, организирана от заместник-председателя на ВМРО и евродепутат Ангел Джамбазки, по проблемите на българския транспортен бранш и предстоящото разглеждане в ЕП на пакета „Мобилонст I“. На срещата присъстваха министърът на транспорта Росен Желязков, избраната за евродепутат от БСП Цветелина Пенкова и представители на българския транспортен бранш, съобщиха от пресцентъра на партията. В началото на разговора Джамбазки благодари на присъстващите и очерта темите, които да бъдат коментирани във връзка с българската позиция по отношение на пакета „Мобилност I“ – неща, които трябва да бъдат отстоявани от всички български представители в Европейския парламент през следващите пет години. „Битката не е само за България, тя е ядро срещу периферия в ЕС. Трябва да противостоим и на силната кампания, с която ще излезнат срещу българския интерес държавите, които поддържат плана „Макрон“, заяви Ангел Джамбазки. Министър Желязков изрази позиция, че колкото по-малко се говори политически по темата у нас, толкова по-добре. Трябва представителите на всички партии в България да работят единно и в защита на родния бизнес в сферата на транспорта. Сега сме изправени пред нова институционална ситуация – нова комисия, нов ЕП, нова транспортна комисия, нови докладчици. От българска страна трябва да убедим не само политиците и хората, които взимат политически решения, но и индустрията. Трябва да обясняим какъв е бизнес моделът на периферните страни за по-справедлив пакет. Да разширим кръга на единомислещите и да убедим други държави в позицията си относно вредите, които ще донесе на единия пазар пакетът „Мобилност“, заяви транспортният министър. Евродепутатът Цветелина Пенкова заяви, че позицията на партията, която представлява, е в защита на българските национални интереси. Ясно сме заявили желание за участие в комисията за транспорт, ще работим ползотворно и ще защитаваме родния интерес, декларира тя. Ангел Джамбазки информира, че от ЕКР също са заявили желание за представител в комисията по транспорт. И АЛДЕ са заявили, най-вероятно ГЕРБ също ще получат едно място, така че изпълнимо е да имаме поне по един представител на делегация, което е добро участие за България в комисията по транспорт. Следващите стъпки са по-успешно изграждане на нашата си, българска капмания, която има за цел да обясни и привлече привърженици от други държави за общата ни позиция. Йордан Арабаджиев, изпълнителен директор на Съюза на международните превозвачи, говори за това какво трябва да предстои като действия според транспортния бранш. Той открои като факт от изключителна важност избора на транспортната комисия и комисар в новия ЕП. Изрази надежда, че от България е възможно да има 3-4 представители в тази комисия, за да бъде защитен българският интерес. Очакваме пълен синхрон в действията по темата транспорт между българските евродепутати, призова Арабаджиев. Според него след приемане на Пакета ще се промени и общият пазар и всички европейски граждани ще изпитат на гърба си последствията, ще има проблем с доставките на стока. А частта със завръщането на камиона нарушава философията на ЕС за един по-зелен континент.", "date": "2019.06.17", "title": " ВМРО: Трябва силно българско присъствие в Транспортната комисия на ЕП"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%b3%d1%80%d1%83%d0%b7%d0%b8%d1%8f-%d1%82/", "text": "Подобряването на енергийната, транспортна и дигитална свързаност в Черноморския регион обсъдиха днес държавният глава Румен Радев и председателят на парламента на Грузия Иракли Кобахидзе. Кобахидзе, който е на официално посещение в България, беше приет от държавния глава днес на „Дондуков“ 2, съобщиха от прессекретариата на Президентството. Свързаността и общите действия както за политическите решения, така и в икономиката, е ключовата дума за успеха на нашия регион, посочи Румен Радев. Той отбеляза, че България и Грузия имат стратегическо положение на двата бряга на Черно море и това трябва да се използва активно. Транспортните коридори от Азия и Близкия Изток към Европа вече са във фокуса на редица държави и България и Грузия трябва да бъдат част от тези общи усилия, посочи Румен Радев. „Идеите за създаване на дигитален коридор между Грузия и България, за полагане на кабел за пренос на електроенергия по дъното на Черно море са от съществена значимост“, добави държавният глава. България гледа на Грузия като на приоритетен партньор в региона на Черно море и Южен Кавказ, заяви Румен Радев. По думите му Грузия има своето важно място за укрепване на сигурността в региона, за гарантиране на енергийните доставки и диверсификация на източниците и маршрутите за пренос на енергийни ресурси. Президентът изрази и подкрепата на страната ни за по-тясно сближаване на Грузия с Европейския съюз и НАТО и оцени високо усилията на страната в тази насока. Обща беше позицията за позитивната тенденция в развитието на икономическите отношения между България и Грузия. Стокообменът достига 600 млн. долара, но е далече от възможностите на двете държави. Румен Радев отбеляза интереса на българския бизнес за разширяване на инвестиционното си присъствие в Грузия и призова за повече информация за възможните проекти в страната, в реализацията на които могат да участват и компании от България. Иракли Кобахидзе благодари за силната подкрепа на България за присъединяване на Грузия към Европейския съюз. „Вярваме, че членството на Грузия в Европейския съюз ще бъде от стратегическа важност и за двете страни“, посочи той. Кобахидзе открои и добрите исторически и културни връзки между народите на Грузия и България.", "date": "2019.06.17", "title": " Президентът Радев: България и Грузия трябва да използват стратегическото си положение на двата бряга на Черно море"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d1%8f%d0%bd%d0%ba%d0%be%d0%b2-%d0%bd%d0%b8%d0%bd%d0%be%d0%b2%d0%b0-%d0%ba%d0%b0%d0%b6%d0%b5-%d0%ba%d0%be%d0%b9-%d0%b5-%d0%be%d0%ba%d0%b0%d0%b7%d0%b2/", "text": "След конгреса на БСП в неделя остава усещането, че не е имало нужда от него. Останаха много въпроси, нека Корнелия Нинова каже кой е оказвал натиск на делегатите. Това коментира Красимир Янков от БСП, по  , след оттеглянето на оставката на председателя на левицата. Корнелия Нинова вчера изненадващо отказа да подаде оставка и пред конгреса на партията, с което официално щеше да се оттегли от председателския пост.   днес, че бизнесмени са искали да повлияят на крайните решения на някои делегати. „Очаквам председателят на БСП да е конкретен, ако тя се страхува, това не е моят лидер. Щом е имало бизнесмени, които са се намесвали в партията, да стане ясно кои са с имена. Недопустимо е в политическия живот и в нашата партия да има такива съмнения за тези процеси и ако има – трябва всички да се противопоставим, но ние не знам кои са“, коментира Янков. По думите му в момента партията работи по различен начин от преди и това е лошо. Самият той е заявил желание да се кандидатира за лидер, ако се стигне до евентуален избор. Янков също така коментира, че не се чува гласа на инакомислещите в партията, но не смята, че има вътрешна опозиция. „Всички сме социалисти“, подчерта той. Обясни и че не знае след този конгрес кой ще плаща и политическата, и финансовата сметка. Според него в партията няма пари. По думите му са изхарчени 8-9 милиона лева за 4-5 месеца.В", "date": "2019.06.17", "title": " Красимир Янков: Нинова каже кой е оказвал натиск на делегатите"}
{"url": "https://trud.bg/%d1%80%d1%83%d0%bc%d1%8a%d0%bd%d0%b8%d1%8f-%d0%bd%d0%b8-%d0%b8%d0%b7%d0%bf%d1%80%d0%b5%d0%b2%d0%b0%d1%80%d0%b8-%d0%bf%d1%80%d0%b8-%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5/", "text": "Румъния ни изпревари по увеличение на заплатите. През първото тримесечие на 2019 г. разходите на фирмите за един час работа в Румъния са нараснали с 16,3% на годишна база. България е на второ място с увеличение на разходите за труд с 12,9%, обявиха от Евростат. Заплатите в Румъния са по-високи отколкото в България, но сега се оказва че и нарастват по-бързо. Сериозно се увеличават разходите за труд и в Словакия (+8,7%), Латвия (+8,5%) и Словения (+8%). Въпреки че заплатите у нас са ниски, няма много свободни работни места, става ясно от данните на Евростат. Страните от ЕС с най-голям дял на свободните работни места през първото тримесечие са Чехия (6,4%), Белгия (3,6%) и Германия (3,3%). А страните с най-ниски нива на свободните работни места са Гърция (0,6%), Испания (0,9%) и Португалия, Ирландия и България (всички по 1%). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.17", "title": " Румъния ни изпревари при заплатите\t"}
{"url": "https://trud.bg/%d0%bf%d0%be%d1%80%d0%be%d0%b9-%d1%81%d1%80%d0%b8%d0%bd%d0%b0-%d0%bf%d0%be%d0%b4%d0%bf%d0%be%d1%80%d0%bd%d0%b0-%d1%81%d1%82%d0%b5%d0%bd%d0%b0-%d0%bd%d0%b0-%d1%80%d0%b5%d1%87%d0%bd%d0%be-%d0%ba%d0%be/", "text": "Порой удави Търговищко и Поповско в късния следобед в понеделник, срутвайки подпорна стена на река, заливайки шосета, наводнявайки приземни етажи и други. В поповски села три пъти за 45 минути падна и градушка, като при първото ледено бедствие, тя е била с големината на орех. Според хора от района всичко е побеляло и продукцията е унищожена. В Търговище се срути подпорна стена на коритото на река Врана, в района на земеделската гимназия. Пропаднаха бордюрите, земният насип и асфалтът увисна над реката. Движението в този участък на бул. „Митрополит Андрей” е само в едната лента, за да не се срине и пътното платно. Спряно беше и движението по бул. „Ал. Стамболийски”, който беше завирен от потоци кални води, спуснали се от нивите край кръговото на околовръстното шосе и улиците в района на болницата. Шахтите в града започнаха да връщат водата обратно. За час са получени над 10-на сигнала от къщи за наводнени изби. Пожарната е отводнявала подземни етажи на административни сгради. Към 18,30 часа сигналите продължаваха да прииждат. На много места в града е прекъснато електрозахранването. Tg 1706 vrana-Проливният дъжд, който буквално потопи Търговище в понеделник следобед, срина подпорна стена в коритото на река Врана, помитайки мантинелата и земния насип. kaufland – Полицията спря движението по бул. „Ал. Стамболийски”, който беше наводнен от прииждащи от всички страни води при неспирния пороен дъжд.", "date": "2019.06.17", "title": " Порой срина подпорна стена на речно корито в Търговище, застрашавайки улица (СНИМКИ)\t"}
{"url": "https://trud.bg/%d0%bd%d0%b0%d0%b4-4000-%d1%84%d0%be%d0%bb%d0%ba%d0%bb%d0%be%d1%80%d0%bd%d0%b8-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b8-%d1%81%d0%b5-%d1%81%d1%8a%d0%b1%d0%b8%d1%80%d0%b0/", "text": "Над 4000 изпълнители се събират край Велико Търново в края на тази седмица, когато ще се състои от най-големите фолклорни събития в България – Петропавловският събор. Петнадесетото издание на форума ще бъде на 22 и 23 юни край манастира „Св. Св. Петър и Павел“ над Лясковец. Това анонсираха на пресконференция директорът на общинската дирекция „Култура, туризъм и международни дейности“ Нелина Църова, както и кметовете на Лясковец и Горна Оряховица д-р Ивелина Гецова и Добромир Добрев. Над 140 са певческите групи, повече от 40 – фолклорните формации и състави, 60 са индивидуалните изпълнители. Ще гостуват и близо 20 групи, пресъздаващи обичаи. Най-малкият участник е на 4 години, а най-възрастният – на 88 години, споделиха организаторите. Съборът е организиран от трите общини – Велико Търново, Горна Оряховица и Лясковец, провежда се под патронажа на кметовете Даниел Панов, Добромир Добрев и Ивелина Гецова. Със своите певчески, инструментални и танцувални изпълнения участниците ще пресъздадат българския фолклор в цялата му пъстрота. По значимост и реноме Петропавловският събор е сравняван с фолклорните събори в Рожен и Копривщица. Събитието е с конкурсен характер, подготвени са много награди. Председател на журито, което ще оценява изпълнителите, е проф. Елена Кутева – директор на Националния фолклорен ансамбъл „Филип Кутев“.", "date": "2019.06.17", "title": " Над 4000 фолклорни изпълнители се събират на Петропавловския събор край Търново"}
{"url": "https://trud.bg/%d0%b6%d0%b8%d0%b2%d0%be%d1%82%d0%bd%d0%be%d0%b2%d1%8a%d0%b4%d0%b8%d1%82%d0%b5-%d1%89%d0%b5-%d0%bf%d0%be%d0%bb%d1%83%d1%87%d0%b0%d1%82-263-%d0%bc%d0%bb%d0%bd-%d0%bb%d0%b5%d0%b2%d0%b0-de-minimis/", "text": "Ресурс от 26 300 000 лв. по помощта de minimis утвърди Управителният съвет на ДФ „Земеделие” за животновъдите, отглеждащи крави и юници, биволи, овце-майки и кози-майки. Така бюджетът на фонда, предвиден за „Държавни помощи“ се увеличава от 145 000 000 лв. на 171 300 000 лв, съобщиха от ДФЗ. На подпомагане подлежат стопани, подали заявления за директни плащания Кампания 2019 г. Те трябва да са били допустими за финансиране и да са получили субсидии за Кампания 2018 г. по ПНДЖ1 или по ПНДЖ3. Фермерите трябва да имат: • най-малко 5 броя крави, юници или биволи, както и не повече от 15 декара постоянно затревени площи на животинска единица за Кампания 2018. • от 10 до 300 броя овце-майки или кози-майки, допустими за подпомагане за Кампания 2018; • минимум 301 овце-майки или кози-майки, както и не повече от 15 декара постоянно затревени площи на животинска единица за Кампания 2018. Подпомагането е разпределено както следва: • до 40 лв. за крава и юница до 250-то животно; • до 40 лв. за бивол до 250-то животно; • до 20 лв. за крава и юница от 251-то до 500-то животно; • до 20 лв. за бивол от 250-то до 500-то животно; • до 15 лв. за овца-майка или коза-майка при минимум 10 животни; • до 7 лв. за овца-майка или коза-майка за стопанства с най-малко 301 животни. Фермерите следва да имат и не повече от 15 декара постоянно затревени площи на животинска единица за Кампания 2018; Предстои ДФ „Земеделие” съвместно с Министерството на земеделието, храните и горите да изготви указания за предоставяне на помощта.", "date": "2019.06.17", "title": " Животновъдите ще получат 26,3 млн. лева de minimis"}
{"url": "https://trud.bg/%d0%b1%d0%b1%d1%80-%d1%81%d1%8a%d0%b7%d0%b4%d0%b0%d0%b2%d0%b0-%d1%83%d0%b5%d0%b1-%d0%bf%d0%bb%d0%b0%d1%82%d1%84%d0%be%d1%80%d0%bc%d0%b0-%d0%b7%d0%b0-%d1%84%d0%b8%d0%bd%d0%b0%d0%bd%d1%81%d0%b8%d1%80/", "text": "Уеб платформа ще даде възможност на банките за развитие от региона да представят свои проекти в различни области и да търсят съфинансиране за тях. Системата е по предложение на Българската банка за развитие (ББР) и ще позволи на институциите да обсъждат съвместни дейности и да обменят опит и добри практики. Това стана ясно от думите на Стоян Мавродиев, главен изп.-директор на банката, който обяви новината по време на среща на банките за развитие от Балканите и Централна и Източна Европа в София. Пет нови институции се присъединиха към Меморандума за сътрудничество, подписан през миналата година. Документът вече включва 11 национални и многостранни банки за развитие от Хърватия, Унгария, Македония, Румъния, Босна и Херцеговина, Сърбия, Словения и България. Меморандумът дава възможност за реализирането на големи инфраструктурни проекти без натрупване на дълг от отделните правителства и чрез мобилизиране на ресурси от различни източници.", "date": "2019.06.17", "title": " ББР създава уеб платформа за финансиране на проекти\t"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%be%d0%bf%d0%b8%d1%82-%d0%b7%d0%b0-%d0%bf%d0%b0%d0%bb%d0%b5%d0%b6-%d0%bd%d0%b0-%d0%b1%d0%b0%d1%80%d0%b0%d0%ba%d0%b0-%d0%bf%d0%be%d0%bb/", "text": "Полицията в Попово издирва подпалвач, пробвал да опожари дървена барака, ползвана за фитнес, разположена в рамките на комплекс с ресторант. Пироманът ливнал запалителна течност по конструкцията, която била поне на 30-40 години, но по неизвестни причини тя не се разгоряла, а тлеела.  Сигналът за опита за палеж бил подаден към 10 часа в събота. Целият комплекс се ползвал от 47-годишен мъж, който се занимавал с ресторантьорство. Имал казан за изваряване на ракия и други в същия район.  Обектите там пък били собственост на известно семейство юристи от Търговище. Към момента няма оповестени версии за евентуални причини за опита за палеж.", "date": "2019.06.17", "title": " Разследват опит за палеж на барака, ползвана за фитнес"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b0%d0%b8%d0%ba%d0%b1-%d0%b2%d0%b0%d1%81%d0%b8%d0%bb-%d0%b2%d0%b5%d0%bb%d0%b5%d0%b2-%d0%bf%d1%80%d0%b5/", "text": "„Наистина е скандално това, което става”, заяви пред   Васил Велев, председател на АИКБ. Той коментира бъдещия търг за продажбата на електрическа енергия, който стана причина за ново напрежение между работодателските организации и НЕК. „В петък беше обявен този търг при условия – 98 мегавата от 1 юли до 30 септември с отклонения – минус 100% до плюс 400. Това означава, че продавачът един ден преди реалната продажба ще казва дали ще продаде за този час нула или 490, или 300, или 200. През нощта ако продаде тези 490, когато на никой не му трябва, а през деня – нула, до какво може да доведе това? В един такъв търг може да участва само лице, което има генерации на мощности, които участват в балансиране и регулиране, и собствена консумация, и собствени дружества”, обясни Велев. „При това търгът беше направен неделим – тоест само едно лице може да купи цялото количество. Това едно лице може да продава след това тази енергия както реши, при каквито условия реши, тоест може да манипулира пазара”, обясни председателят на АИКБ. „В резултат на острата реакция, която имаше бизнеса, този търг беше канселиран преди буквално час и са обявени 2 нови – за 75 мегавата и 25 мегавата, като те вече са делими. Минималното количество е по 25, тоест могат трима да купят по 25. Този, който е за 25, е делим на 5, тоест могат петима да купят по пет. Другите условия са същите – минус 100% до плюс 400. За такива големи количества това е ненормална практика и няма кой да купи такава енергия, ако няма предварително договорка как точно ще става ден за ден. Бързо направихме анкета сред търговците на енергия, никой не би участвал в такъв търг, защото може да му продадат през нощта цялото количество и нула през деня, когато му трябва. Продавачът решава как да постъпи”, обясни Велев. „Причините са недоброто управление на НЕК, което всички работодателски организации заявихме преди време. Много се повтарят нещата и ние се превръщаме в пъдари, които да следят. Има такива подобни действия, за които беше предишния скандал с рязкото намаляване на продаваните количества и оттам вдигане на цената на пазара. Работодателите предлагат, за да се постигне един добре работещ пазар, тази енергия да се продава на пазара ден напред. Пазарът ден напред е този, който дава референтната цена и за ЕК, и за нашето законодателство за ел енергията”, обясни Васил Велев. Според него ако не може да се манипулира, не може да има и уговорки между продавачи и купувачи, защото пазарът ден напред не позволява това да се случи. „Формално всичко е спазено. Законът не казва как точно трябва да се продава на борсата. Има указания от ЕК по дело, щяхме да бъдем наказани със сериозни глоби за липса на конкуренция и пазар на електроенергия. Има минимални количества, които трябва да се продават на борсата на пазара ден напред. Тези минимални количества се спазват, формално няма нарушения”, обясни председателят на АИКБ. „Голямо количество от този разбит пакет има риск да бъде пак купено от едно лице и да стане същото, което подозираме – манипулиране на пазара, защото енергията ще се купи от няколко формално несвързани, но всъщност свързани лица. Това, което пазара говори, е лице с инициали Х.К”, каза Велев. Попитан дали става въпрос за Христо Ковачки, Велев заяви: „На българския пазар колегите, които търгуват с енергия, не намират друг, който би могъл да се яви като купувач на такова количество при тези условия”. „Пазарът трябва да се либерализира час по-скоро, да има повече независими играчи на него, тази временна мярка, която беше въведена, видяхте до какво доведе. Ние настоявахме от първи юли да се продава на борсата от ВЕИ-тата тази енергия, но се прие преходен период до 30 септември НЕК да продава тази енергия на малките ВЕИ-та и веднага последва такава възможност за манипулиране на пазара”, заяви Велев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.17", "title": " Председателят на АИКБ Васил Велев: Превръщаме се в пъдари на НЕК"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%83%d0%b4%d0%be%d1%81%d1%82%d0%be%d0%b8-%d0%bf%d0%be%d1%81%d0%bb%d0%b0%d0%bd%d0%b8%d0%ba%d0%b0-%d0%bd%d0%b0-%d0%b3%d0%b5%d1%80/", "text": "За България Федерална република Германия е важен партньор, приятел и съюзник. Това заяви президентът Румен Радев, който удостои днес с орден „Стара планина“ първа степен германския посланик у нас Херберт Салбер. Високото държавно отличие е за приноса на дипломата за укрепването и развитието на българо-германските отношения. Посланик Херберт Салбер приключва своя мандат в София, а с него и дипломатическата си кариера, съобщиха от прессекретариата на държавния глава. По време на церемонията в Гербовата зала президентът Радев отбеляза 140-годишнината от началото на дипломатическите отношения между  Германия и България. Благодарение на приноса на много поколения дипломати, политици, предприемачи, инженери, учени, дейци на изкуството и културата, както и обикновени граждани, днес се радваме на отлични отношения между нашите страни и народи, основани на партньорство и приятелство, заяви държавният глава. Румен Радев благодари на Херберт Салбер за неговата ангажираност и приноса му в развитието на българо-германските връзки в областта на политиката, икономиката, културата, образованието и науката. „Търговско-икономическите отношения между нашите страни са в непрекъснат възход и Германия се утвърди като водещ икономически партньор за нашата страна“, допълни Румен Радев. Той подчерта, че германските инвестиции имат съществен принос за трансформацията на българската икономика към индустриализация и производства с висока добавена стойност. Особено ценим възможността да се възползваме от германския опит в областта на дуалното обучение, което дава нови перспективи пред бизнеса и нови възможности пред младите хора в България, заяви той. „България е наш доверен приятел, партньор и съюзник“, заяви посланик Херберт Салбер по време на церемонията. Той изрази задоволство, че завърша професионалния си път, започнал преди 35 години, в държава, с която Германия има добри отношения. Посланик Салбер подчерта конструктивната роля и заслугите на България за развитието на сътрудничеството и разбирателството на Балканите. На церемонията на „Дондуков“ 2 присъстваха представители на дипломатическия корпус у нас.", "date": "2019.06.17", "title": " Президентът удостои посланика на Германия с орден „Стара планина“ първа степен"}
