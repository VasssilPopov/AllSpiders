{"url": "https://trud.bg/%d1%88%d0%be%d0%bf%d1%81%d0%ba%d0%b0%d1%82%d0%b0-%d1%81%d0%b0%d0%bb%d0%b0%d1%82%d0%b0-%d0%bf%d0%be%d1%81%d0%ba%d1%8a%d0%bf%d0%bd%d0%b0-%d0%bd%d0%b0-%d0%b1%d0%be%d1%80%d1%81%d0%b0%d1%82%d0%b0/", "text": "Шопската салата поскъпна през седмицата. Това показват данните на Държавната комисия по стоковите борси и тържища. Почти всички продукти в типично българското ястие са вдигнали цената си за периода. С 0,9 на сто са повишили цената си доматите и вече се търгуват по 2,20 лева за килограм на едро. Краставиците също се продават по-скъпо с 1,1 на сто –  срещу 2,65 лева за килограм средно. Вдига се и цената на кравето сирене на едро с 0,7 % до 6,07 лв/кг. Единствено кромид лука поевтинява с 2 ст за килограм  до 65 ст за количеството. В същото време поскъпва и зелената салата с 12, 9 на сто до 70 стотинки за брой. През изминалата седмица се е повишила незначително и цената на замразеното пилешко месо с 2,6% до 4 лв/кг,  кравето масло, маргарина, кашкавала тип “Витоша”, зрелия фасул и лещата, сиренето, в което има растителни добавки, пилешките гърди и кренвирши, малотрайните колбаси и каймата. Поевтиняват картофите  на едро с 1,7% до 57 ст/кг. Пада още цената на морковите с 4,6 на сто до 83 ст/кг. През изминалата седмица по-евтино са се продавали още морковите, ябълките, лимоните, брашното тип “500”.", "date": "2018.04.15", "title": " Шопската салата поскъпна на борсата\t\t\t"}
{"url": "https://trud.bg/%d1%82%d0%b0%d1%81%d0%b5%d0%b2%d0%b0-%d1%81-4-%d0%bc%d0%b5%d0%b4%d0%b0%d0%bb%d0%b0-%d0%b2-%d0%bf%d0%b5%d0%b7%d0%b0%d1%80%d0%be/", "text": "Катрин Тасева спечели общо 4 медала от турнира от Световната купа по художествена гимнастика в Пезаро (Италия). След сребърното отличие от многобоя в събота българката прибави сребро на лента (оценка от 18,050 точки) и два бронза – на обръч (18,300 т.) и бухалки (18,250 т.). Единствено на топка Тасева остана извън подиума като се класира 4-а. Невяна Владинова пък се представи най-добре на топка, където зае 5-о място. На бухалки плевенчанката остана 7-а, а на обръч 8-а. Тя се завърна на килима след лечение на травма в коляното и представи за пръв път новите си съчетания.", "date": "2018.04.15", "title": " Тасева с 4 медала в Пезаро"}
{"url": "https://trud.bg/%d0%bc%d0%b2%d0%bd%d1%80-%d0%bd%d0%b0-%d1%80%d1%83%d1%81%d0%b8%d1%8f-%d0%bc%d0%be%d1%81%d0%ba%d0%b2%d0%b0-%d0%bc%d0%be%d0%b6%d0%b5-%d0%b4%d0%b0-%d0%b4%d0%b0%d0%b4%d0%b5-%d0%b4%d0%be%d1%81%d1%82%d0%be/", "text": "Русия има възможности да даде достоен отговор на всеки опит за силов натиск от страна на САЩ. Това заяви в неделя директорът на Департамента по въпросите на неразпространението и контрола над въоръженията към Министерството на външните работи на Русия Владимир Ермаков на асамблеята на Съвета по външна и отбранителна политика, предава ТАСС. „В момента, през 2018 година, ние виждаме, че военно-техническото разположение на силите се промени кардинално в полза на Русия, – подчерта Ермаков. – Имаме достоен отговор на всеки опит за силов натиск от страна на САЩ“. „Американският мит, че навлизаме в епоха на повсеместно и безразделно тяхно доминиране не просъществува повече от десет години, а сега вече е очевидно, че той отиде в небитието. Русия се върна на своите исторически предначертани позиции на един от гарантите на стабилността и справедливостта в глобалните отношения на основата на международното право“, отбеляза той. „Рано или късно, на нашите американски колеги ще им се наложи да се договарят с нас. При това, най-вероятно, би било по-добре за тях да го направят отрано, отколкото по-късно, тъй като военно-технологическата тежест на САЩ в света постоянно пада“, обърна внимание руският дипломат. „Днешната ситуация се характеризира с безпрецедентното свиване на пространството за конструктивно взаимодействие. Основната причина е неготовността на САЩ и съюзниците им да признаят обективната реалност на вече зародилия се полицентричен световен ред“, отбеляза Ермаков. „Осъзнаването на невъзможността да се продължи периода на своето едностранно доминиране в световните работи предизвиква нервозност и довежда до подобни неадекватни действия като санкциите, силовата принуда и просто неетичните междудържавни отношения, – заяви той. – В този смисъл надпреварата във въоръжаването, разбира се, не е блъф, а много опасна реалност, оказваща съществено подривно влияние на глобалната стабилност и международната сигурност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " МВнР на Русия: Москва може да даде достоен отговор на всеки опит за силов натиск от страна на САЩ"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b7%d0%b0%d1%89%d0%b8%d1%82%d0%b8-%d0%b8%d0%b7%d1%80%d0%b0%d0%b7%d0%b0-%d1%81%d0%b8-%d0%bc%d0%b8%d1%81%d0%b8%d1%8f%d1%82%d0%b0/", "text": "Президентът на САЩ Доналд Тръмп защити решението си да използва израза “мисията е изпълнена” след ракетните удари срещу Сирия, предаде Асошиейтед прес. Тръмп написа днес в “Туитър”, че мисията е била “толкова съвършено изпълнена, с такава точност, че единственият начин Медиите за Лъжливи Новини да я омаловажат, бе да използват моите думи “Мисията е изпълнена”.” Той добавя: “Знаех, че те ще се хванат за това, но чувствах, че това е велик военен термин; той трябва да бъде върнат. Използвайте го често!”. Тази фраза на Тръмп от събота предизвика асоциации с президента Джордж Уокър Буш, който през 2003 г. бе застанал под надпис “Мисията е изпълнена”, докато обявяваше, че големите бойни операции в Ирак са приключили, шест седмици след инвазията. Но войната в Ирак се проточи с години, припомни АП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Доналд Тръмп защити израза си “мисията е изпълнена” след ракетните удари срещу Сирия"}
{"url": "https://trud.bg/%d1%82%d0%b0%d0%b9%d1%81%d1%8a%d0%bd%d0%b0-%d1%80%d0%b0%d0%b7%d0%b1%d0%b8-%d0%b1%d1%80%d0%b8%d1%82%d0%b0%d0%bd%d0%b5%d1%86/", "text": "Даниел Асенов спечели една от двете победи за френските „Бойни петли“, които отстъпиха с 2-3 на британските „Лъвски сърца“ в WSB сериите на АИБА в Нюпорт (Англия). В категория до 52 кг Тайсъна от Кукорево разби с 3:0 (48:46, 49:45, 48:46) Уил Коули, което е вторият му успех от три мача в сериите след дебюта ми миналата година. Тинко Банабаков и Стефан Иванов пък претърпяха загуби за хърватските „Рицари“ срещу „Италия Тъндър“. При 52-килограмовите Банабаков отстъпи с 1:2 съдийски гласа на бронзовия олимпийски медалист от Пекин 2008 Винчензо Пикарди, а в категория до 60 кг Иванов падна с 0:3 от Михаел Манеси.", "date": "2018.04.15", "title": " Тайсъна разби британец"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b8-%d1%89%d0%b5-%d1%81%d0%b5-%d0%bf%d1%80%d0%be%d0%b1%d0%b2%d0%b0%d1%82-%d0%b2-%d0%ba%d0%be%d1%80%d0%b5%d1%8f/", "text": "Двама волейболни национали ще се опитат да намерят място в новата Корейска лига. Амбициозният проект цели да привлече на азиатския полуостров 30 елитни играчи от цял свят, които да попълнят местните тимове срещу много сериозни възнаграждения, за да вдигнат нивото на шампионата. Посрещачът на шампиона „Нефтохимик 2010“ Валентин Братоев, както и друг национал – Бранимир Грозданов, който в момента е играч на френския „Араго де Сет“, са изявили желание да участват в драфта. Място в Корейската лига ще се опитат да си извоюват още двата волейболисти от родната Суперлига – руският диагонал на „Монтана“ Кирил Клец и угандийската звезда на „Марек Юнион Ивкони“ Карбат Малинга.", "date": "2018.04.15", "title": " Двама национали ще се пробват в Корея"}
{"url": "https://trud.bg/%d0%bd%d0%b8%d0%ba%d0%b8-%d1%85%d0%b5%d0%b9%d0%bb%d0%b8-%d1%81%d0%b0%d1%89-%d0%bd%d1%8f%d0%bc%d0%b0-%d0%b4%d0%b0-%d0%b8%d0%b7%d1%82%d0%b5%d0%b3%d0%bb%d1%8f%d1%82-%d0%b2%d0%be%d0%b9%d1%81%d0%ba%d0%b8/", "text": "Съединените щати няма да изтеглят войските си от Сирия, преди да постигнат своите цели, каза днес постоянният представител на САЩ в ООН Ники Хейли, цитирана от Ройтерс. Хейли изброи три конкретни задачи: гарантиране, че химически оръжия няма да бъдат използвани по начин, който излага на риск американските интереси; удържане на победа над Ислямска държава; удобна позиция за наблюдаване на действията на Иран. Наша цел е “да видим американските войници у дома, но няма да напуснем (Сирия), докато разберем, че сме постигнали тези неща”, заяви постоянният представител на САЩ в ООН пред телевизия Фокс нюз. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Ники Хейли: САЩ няма да изтеглят войските си от Сирия, преди да постигнат своите цели"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%bf%d1%80%d0%b5%d0%b4%d0%b8-%d1%82%d1%83%d1%80%d0%bd%d0%b8%d1%80%d0%b0-%d0%b2-%d0%bc%d0%be%d0%bd%d1%82%d0%b5-%d0%ba%d0%b0%d1%80%d0%bb%d0%be-%d0%b8%d0%bc%d0%b0/", "text": "Григор Димитров се надява да пречупи негативната тенденция в представянето си тази пролет през започващия сезон на клей. Първият турнир за българина е „Мастърс“-ът в Монте Карло тази седмица. „Този турнир е специален за това, че съм си вкъщи – заяви Димитров, който живее в Княжеството през голяма част от годината. – Хубаво е да имаш възможност да спреш някъде за повече време. Това ми помага да остана за малко на земята, в буквален смисъл. Да, мачовете са също толкова истински, но това придава едно особено приятно чувство на турнира тук.“ Днес Григор ще научи и първия си съперник в надпреварата, а за негов късмет от сметките отпадна сърбинът Филип Крайнович, който бе най-вероятният му противник във втория кръг. 27-ият в света е получил травма в крака и се оттегля от надпреварата, а на негово място влиза някой от тенисистите, които преодолеят квалификациите. Той ще мери сили с 36-годишният италианец Паоло Лоренци, който е 57-и в ранглистата. „Мисля, че нямах късмет в турнирите в последно време, сякаш не успях да взема някои мачове, които бяха мои – добави българинът. – В тях имах дори мачболи, но не успях да се възползвам. Сега обаче предстои нов сезон. Аз съм с една година по-опитен. Опитвам се да си направя изводи от миналото и да се поуча от грешките, за да продължавам да работя и да израствам.“", "date": "2018.04.15", "title": " Григор преди турнира в Монте Карло: Имам опит, но нямам късмет"}
{"url": "https://trud.bg/%d1%81%d1%8a%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba%d1%8a%d1%82-%d0%bd%d0%b0-%d1%8e%d0%bd%d0%b8%d0%be%d0%bd-%d0%b8%d0%b2%d0%ba%d0%be%d0%bd%d0%b8-%d0%bf%d0%be/", "text": "Съсобственикът на „Юнион Ивкони” Ивайло Константинов заяви, че след въвеждането на изискването коланите да са задължителни за пътниците в автобусите от фирмата са полагали усилия това да се изпълнява, но в крайна сметка ефект не е имало. След 25 години на пътя и 1 млрд. километра това са първите жертви в наш автобус, което е потресаващо за целия екип, каза той пред   по повод тежката катастрофа на магистрала „Тракия”, при която загинаха шестима души, а над 20 бяха ранени. „Когато беше променен Законът за движение по пътищата и коланите станаха задължителни за всички превозни средства, които имат съответното оборудване, още в първите няколко месеца положихме неимоверни усилия да издадем брошури и да обучим шофьори и пътници, но това не доведе до никакъв ефект. Всъщност в момента и в леките автомобили коланите са задължителни на задните седалки. Да сте видели някой да си поставя колан”, попита Константинов. Той коментира и забележката на пострадал от катастрофата, че не е видял колани в автобуса. „Те стоят долу ниско на седалката от лявата страна, а закопчалката е от дясната. Хипотетично можем да допуснем, че пътниците трудно забелязват тези колани, въпреки че желаещият да го намери много лесно и бързо го намира”, посочи Константинов. „В никакъв случай не искам да кажа, че пътниците са виновни за това, че търсят колани и не ги намират. Разбира се, че шофьорът и стюардът са тези, които трябва да ги инструктират”, отбеляза той. „Това го правихме в продължение на цяла година и когато не срещаш разбиране и никой не се опитва да контролира или санкционира виновните, очевидно това е мярка, която не работи и ние сами сме се отказали във времето от нея”, заяви Ивайло Константинов. „При нас шофьорът, който е управлявал автобуса, няма никакви нарушения, работи от 3 години във фирмата”, допълни той. „Два часа след инцидента ръководителите на фирмата издадоха заповед, с която не само инструктират, а вече и проверяват това така ли е, но както се казва, след дъжд качулка”, подчерта Константинов. Той посочи също, че всеки от пътниците с валиден билет има застраховка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Съсобственикът на „Юнион Ивкони”: Полагахме усилия пътниците да слагат колани, ефект нямаше"}
{"url": "https://trud.bg/%d1%81%d0%b0%d1%80%d0%b0-%d1%87%d0%b0%d0%bd%d0%b3-%d0%b8-%d0%bd%d0%b0%d0%b9%d0%b4%d0%b5%d0%bd-%d1%82%d0%be%d0%b4%d0%be%d1%80%d0%be%d0%b2-%d0%bc%d0%b5%d0%b6%d0%b4%d1%83-%d0%bd%d0%b0%d1%81-%d1%82%d0%b5/", "text": " – О, благодаря ви много! Обичам понякога да не съм най-сериозният човек на света. Защото като не е сериозен, човек може да каже най-сериозните неща. Бърнстейн, Пиацола и Гершуин са сред моите любими композитори и затова ги събрах на едно място. Пък и Сара Чанг прие с радост тази програма. За мен самия в личен план програмата бе много специална. Гершуин е авторът, който ме обърна към класическата музика. Първият ми компактдиск в живота бе с негова музика. И първият ми концерт с оркестър бе с Гершуин. Увертюрата на „Кандид“ пък е връзката с България и с Пиацола. В „Кандид“ главният герой е бил принуден за известен период да служи в българската армия – това е според сюжета. От друга страна, част от действието се развива в Буенос Айрес. И ето ни при „Годишните времена на Буенос Айрес“.  – Между мен и Найден Тодоров протече химия и това ме прави много щастлива. За трети път съм в България. Бях тук преди много години с концерта на Сибелиус. После под диригентството на Росен Миланов отново гастролирах у вас. За мен срещата с маестро Тодоров е щастие. Рядко се случва да влезеш на първа репетиция с оркестър, който не познаваш, и да заработите веднага на пълни обороти.  Найден Тодоров: Професионализмът. Както и разкошният инструмент, на който свири Сара. Много лесно се разбрахме с нея, и оркестърът ще го потвърди. Пожелахме си да се срещнем и в страната на тангото.  Сара Чанг: Да, професионализмът! Без него не може. Пък и българите сте темпераментни хора, тангото сякаш ви е в кръвта. Ще се радвам да се срещнем с Найден и в други зали, и в други страни. Въпрос на бъдещето. Светът вече се глобализира и разстоянието не е проблем.  Сара Чанг:  Първият ми учител е баща ми. Година работих с него. Всеки родител ще ви каже, че това е лоша идея. В името на мира в семейството татко ме изпрати при г-жа Дороти Дилей – неговата учителка. Нещата потръгнаха бързо. Така е в Джулиард скуул. Сега аз ходя по училищата, свиря на децата, каня ги на открити репетиции. Ставам нещо като наставник. Имитирам г-жа Дилей. Правих го в Босна и Херцеговина, в Буенос Айрес, пък и в САЩ. Тия концерти са много полезни, особено за онези, които нямат средства да си купят билети.  Найден Тодоров: Дължа изключително много на първите си учители. Аз не съм от семейство на музиканти, така че моите родители се довериха на добрите специалисти. Дължа много и на диригента Веселин Байчев. И на учителите ми във Виена.  Найден Тодоров: Всичко. Служа й откакто се помня.  Сара Чанг: Отиваш в непознат хотел, в непознат град и се питаш – къде съм, какво ще свиря тази вечер? Идва концертът. Обичам да надникна в залата и да се уверя, че е пълна. Обичам да видя лицата на някоя позастаряла двойка, която е дошла да ме чуе. Това е моята публика. Аз й принадлежа. За мен е изключително важно и с кого съм на сцената, кой ми партнира. Дали я има химията, дали се разбирам с оркестъра. Е, със Софийската филхармония химията я има.  Найден Тодоров: Да, с нашия оркестър химията я има! Със Сара не е възможно да работиш без вътрешната химия. Тая химия потече и от подиума към публиката на нашия пръв общ концерт.  Найден Тодоров: Много важно. Някой седи, слуша и си мисли какво ще яде вечерта. Затова аз съм щастлив, че съм с гръб към публиката и не мога да съзря гладника, който сигурно не е обядвал добре и мисли само за храна. Той не е виновен, но…  Сара Чанг: Разбира се, че е важно. Затова след концерт обичам да разговарям с хората. Да чуя мнението им за моето изкуство. Искам да се получи магията. Искам моите послания да стигнат до всички хора. Едва тогава ще бъда щастлива.  Найден Тодоров: Когато бях в десети клас. И си помечтах някой ден да се засечем на подиума. Е, понякога и най-дръзките мечти се осъществяват, нали! Ето я в България, А съм убеден, че пак ще дойде.  Сара Чанг: О, не ме питайте, това няма значение! Важното е, че се срещнахме. И съм убедена, че няма да е за последно. Найден е млад човек, тепърва ще прави кариера.", "date": "2018.04.15", "title": " Сара Чанг и Найден Тодоров: Между нас тече химия\t\t\t"}
{"url": "https://trud.bg/%d1%80%d0%b8%d0%b1%d0%b0%d0%bb-%d0%b0%d1%81%d0%b0%d0%b4-%d0%bd%d0%b8%d0%ba%d0%be%d0%b9-%d0%bd%d0%b5-%d0%bc%d0%b8%d1%81%d0%bb%d0%b8-%d0%b7%d0%b0-%d0%bd%d0%b0%d1%80%d0%be%d0%b4%d0%b0-%d0%b2-%d1%81/", "text": "Рибал ал-Асад, първият братовчед на Башар Асад, син на Рифаат Асад, бившият ръководител на специалните армейски части на Сирия пред  : отвъд семейната вражда, какво още държи Асад на власт и кой е използвал химически оръжия в Сирия. На въпроса как оценява повода, който беше посочен за начало на евентуални военни операции в Сирия – използването на химически оръжия от страна на режима на неговия първи братовчед, Асад започна с това, че категорично осъжда това, което се случва в Сирия, тази химическа атака. “Много е важно обаче да има едно пълно и независимо разследване, за да се прецени кой как е използвал това оръжие, защото това е много сериозен проблем, който може да ескалира в една реална война. Това може да доведе до разрушаването и на Сирия, това, което вече се случва.”, допълни той. Асад от много години е против този режим и каза, че е против и този конфликт, така както се води в момента. Иначе, и двете страни имат физическата възможност да осъществят химическа атака. Той припомни, че още през 2013 г. бяха арестувани 12 души в Турция за притежанието на 2 килограма нервнопаралитичен газ. Те бяха членове на фронта “Ал-Нусра”. През 2013 г. имаше и доклад от ООН, Карла дел Понте, която разследваше тогава Сирия, заяви, че и самите бунтовници са имали възможност да използват химическо оръжие в Сирия. Миналата година тя подаде оставка, като изрази своето недоволство, казвайки, че се занимаваме с един ужасен режим, а от друга страна се занимаваме с екстремисти и терористи. Рибал Асад заяви, че не вярва Башар ал-Асад да има решаващата дума, така, както може би вярват хората. “Той има поддръжка от Русия, от иранските и проиранските групи. Това е, което трябва да разберем – всичко, което се случва в момента на практика е следствие от нашето бездействие преди години.”, добави Асад. “Аз не вярвам, че правото е на негова страна, защото той можеше да избегне този конфликт още от самото му начало, още първата седмица, когато тръгна бунтът. Защото отначало това беше мирна демонстрация. Той спокойно можеше да разреши съществуването на политически партии, да даде свобода на словото, нещо, което е факт в днешно време. Всеки има достъп до „Фейсбук”, другите социални мрежи. Хората могат да обиждат правителствата, те имат това право. Ако беше постъпил така, щеше да бъде много по-мъдро решение, а не да ни въвлече в този конфликт и на практика да се стигне до разрушаването на страната, защото в момента има толкова много чужди войски на територията на Сирия. Аз така или иначе не съм сигурен те как ще напуснат страната, какво ще се случи за в бъдеще.”, отговори Асад на въпроса как си обяснява това, че Башар Асад не се оттегля от властта. Не мисля, че някого го е грижа за сирийския народ честно казано, защото се чува да речем, че има убити 50 души, голям шум се вдига, но къде бяха тези хора през последните 5 – 6 години, когато повече от половин милион души загинаха. ООН спря да брои загиналите още преди години, те спряха на 450 000 хиляди. Така че – това е тъжната истина, никой не мисли за народа в Сирия.”, заяви Асад на въпроса кой мисли за сирийците в крайна сметка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Рибал Асад: Никой не мисли за народа в Сирия"}
{"url": "https://trud.bg/%d0%b8%d0%b2%d0%b0%d0%bd-%d0%b2%d0%b0%d0%b7%d0%be%d0%b2-%d1%81%d0%b5-%d0%b1%d0%be%d1%8f%d0%bb-%d0%be%d1%82-%d1%82%d0%b5%d0%bb%d0%b5%d1%84%d0%be%d0%bd%d0%b0/", "text": "„Ний сеги тряба да гледаме на  ц и л и в и л и з а ц и я т а, защото нейна милост ше ни направи хора“, е реплика от знаменитото произведение на Добри Войников „Криворазбраната цивилизация“, което дава приблизителна представа с каква насмешка и боязън посреща нашенецът всичко ново, модерно и чужбинско. Свещеник Ганчо Марков пише, че когато е привлечен за секретар-бирник след 1878 г., в Сухиндол „само кметът Венков носи калеври“. А първата жена с капела в Сливен е сръбкиня, подир която децата крещят и я замерват с камъни. Първите електрически крушки у нас светват по къщите след 1900 г., но дори заможните се въздържат от „електриката“, види им се опасна и скъпа. През първата година частните абонати са едва 17 на брой. Когато на 1 януари 1901 г. тръгва първият трамвай, в първите два дни скрибуца по улиците почти празен. На всички им се струва, че ще прегази и хората, и добитъка. Всъщност столичани имат основания за боязън, защото още в първите дни от пускането на трамвая няколко вагона дерайлират, а един стражар става жертва, като се спуска да спаси изпод колелетата дете. Трамваят плаши най-вече с острия си механичен звук и искрите, които прехвърчат и отдолу, и отгоре. Освен това заради трамвая се наложило градските мегдани да бъдат осеяни с електрически стълбове, които притеснили свободното движение и разминаване на каруци, файтони и магарета, отиващи на пазара. Селяните направо наричали трамвая „нечиста сила“. Пък в навалицата вътре и джебчия може да ти отмъкне кесията, и нахалник да опипа жена ти.  Същото е отношението към трена, за чийто рожден ден се счита 7 ноември 1886 г. Тогава е пусната в експоатация първата българска жп линия Русе-Варна. Още в самото начало се случва малък инцидент –     и българите почват да гледат с уплаха и недоверие огнедишащия железен кон. В първите дни влакът се движи с по няколко души вътре, а когато броят им нараства до 30-40 души на ден, служителите на ЖП-то ликуват!  „Хвърковатото“ колело, т.е. велосипедът бил посрещнат в България с камъни и клетви. Гено Арабаджията от Нова Загора, почти хлапак още, си направил собствен велосипед, гледайки от някаква чужбинска вестникарска снимка. На 22 август 1882 г. той отишъл със своето изобретение на събор в близко село и след него подтичвали две села сеирджии, очаквайки да падне и да се претрепе.  Първият чужбински велосипед се появява в София през 1883 г. и пресата реагира така: „Повдигна буря от смехове, подигравки, страх, възмущения всъде, където се появи това чудно хвърковато колело”. То е собственост на великотърновеца Методи Хаджипетков, търговец. Закупено е от Берлин и има високо предно колело и по-малко задно. Методи Хаджипетков се е решил с това си возило да тръгне от София за Търново. По пътя селяните го сподиряли с тояги и крясъци – гледката им се сторила като Т.е. – лоша поличба. През 1885 г. покрай младия търговец още трима младежи се снабдили с „бициклети”, както са ги наричали по това време, между тях и Недялка, сестра на Методи, нейният е с три колелета.  Писателят Стилиян Чилингиров е оставил любопитни спомени за това как се е отнасял към телефона Иван Вазов: „Като последна точка от подаръците, поднесени на Вазова по случай петдесетгодишния му юбилей, фигурира под №69 и един телефон — дар от държавата. Инсталиран в кабинета му, телефонният апарат беше сложен на една висока поставка в ъгъла. Но аз никога не чух Вазов да ми се обади по него. Не ми се удаде ни веднъж и сам да вляза във връзка… телефонът винаги оставаше безмълвен, никой не се обаждаше. Да е излязъл Вазов от къщи? Не вярвах — в тия часове, в които го повиквах, той не излизаше. Да спи? Също. И колчем го запитвах защо не ми се обажда по телефона, той винаги намираше с какво да се извини: бил долу, закусвал, или пък още отрано бил заставен да излезе…“  Чилингиров разказва как веднъж телефонът звъннал, тъкмо когато самият той бил на гости на писателя: „Вазов, както си беше прав, тъй си остана. Той гледаше ту телефона, ту мене… Най-сетне, като разбра, че телефонът няма намерение да спре и че още дълго ще гърми в ушите ни, Вазов се обърна към мене:  – Я виж, моля ти се, кой звъни?  Беше министър Омарчевски. Аз подадох слушалката на Вазова. Той я пое с видимо недоволство и я постави на такова разстояние от себе си, че мене ме напуши смях. Мене повече ме заинтересова начинът, по който Вазов си служи с телефона. Тая нескривана боязън от далечния глас на събеседника и това държане на слушалката!“  Вазов толкова се плашел от телефона, че предпочитал да отиде лично до някое учреждение, вместо да се обади по жицата, като твърдял пред познатите си, че апаратът е развален. Той признава пред своя приятел Омарчевски: „Не мога да свикна с тая дяволска работа. Смущава ме… Той ми е най-неприятният подарък, който ми се поднесе за юбилея. Да могат да го дигнат, ще ми направят едно голямо добро“.", "date": "2018.04.15", "title": " Иван Вазов се боял от телефона\t\t\t"}
{"url": "https://trud.bg/%d0%bd%d1%8f%d0%bc%d0%b0-%d0%bf%d1%80%d0%be%d0%bc%d1%8f%d0%bd%d0%b0-%d0%b2-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5%d1%82%d0%be-%d0%bd%d0%b0-%d0%bf%d0%be%d1%81%d1%82%d1%80%d0%b0%d0%b4/", "text": "През днешния ден няма съществена промяна в състоянието на пациентите, които пострадаха при катастрофата до Вакарел, настанени в КАИЛ на УМБАЛ Св. Анна – София АД. Това съобщиха от пресцентъра на УМБАЛ Св. Анна. Пациентите са обезболени, стабилизирани и контактни. Най-тежко пострадалата жена е на апаратно дишане. Все още не е отминала опасността за живота на пострадалите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Няма промяна в състоянието на пострадалите от катастрофата на АМ Тракия"}
{"url": "https://trud.bg/%d0%b1%d0%bb%d0%b8%d0%b7%d0%be-42-%d0%bf%d1%80%d0%be%d1%86%d0%b5%d0%bd%d1%82%d0%b0-%d0%be%d1%82-%d0%b8%d0%b7%d0%b1%d0%b8%d1%80%d0%b0%d1%82%d0%b5%d0%bb%d0%b8%d1%82%d0%b5-%d0%b2-%d1%87%d0%b5%d1%80%d0%bd/", "text": "Избирателната активност на днешните президентски избори в Черна гора до 15,00 ч. местно време е 41,95 процента, съобщи на пресконференция ръководителят на Държавната избирателна комисия Будимир Шаранович, предаде ТАСС. До 15,00 ч. са гласували 223 439 души, което представлява 41,95 процента, заяви Шаранович. В сравнение с парламентарните избори през 2016 г. избирателната активност е малко по-ниска, но в сравнение с предишните президентски избори през 2013 г., се наблюдава значителна активност сред гласоподавателите, отбелязват наблюдатели. Избирателните секции бяха отворени в 7 ч. местно време (8 ч. българско) и ще затворят в 20 ч. местно време (21 ч. българско). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Близо 42 процента от избирателите в Черна гора са гласували до 15 ч. местно време на президентските избори"}
{"url": "https://trud.bg/%d1%88%d1%83%d0%bc%d0%b5%d0%bd%d0%b5%d1%86-%d0%bf%d1%80%d0%b5%d0%b1%d0%be%d1%80%d0%b8-%d0%b2%d0%b8%d0%ba-%d0%bc%d1%8a%d1%82%d0%bd%d0%b0%d1%82%d0%b0-%d0%b2%d0%be%d0%b4%d0%b0-%d0%bd%d0%b0-%d0%bf%d0%be/", "text": "Заради завишена мътност на питейната вода, доставяна от ВиК-Шумен, Окръжният съд в града е признал, че шуменец дължи половината от стойността й. Магистрати са категорични, че ВиК-операторът не е спазил задължение, вмененото от закона, да доставя на крайния потребител питейна вода. Шуменецът, преборил се за правата си, е Владимир Герчев, главен инспектор с над 15 г. стаж в местната Комисия за защита правата на потребителите. “С това дело, при влязло в сила решение, всички потребители вече могат да изискват същото. След като водата не отговаря на качествата, определени в Наредба 9, не се длъжни да плащат цялата сума”, заяви той пред “Труд”.  От близо 2 месеца РЗИ-Шумен предупреждава за влошените качества на водата и препоръчва въздържание от консумация. Проблемът е почти всяка пролет и се дължи на вливането на водни маси в язовир “Тича”. Герчев отказал да плати предходен мътен период – от декември 2014 г. до март 2015 г., когато кубик вода струвала 2,64 лв. с ДДС. Сега шуменци плащат 3,22 лв. и продължават да негодуват срещу скъпа и лоша вода.", "date": "2018.04.15", "title": " Шуменец пребори ВиК – мътната вода на половин цена\t\t\t"}
{"url": "https://trud.bg/%d0%ba%d0%b0%d0%ba-%d0%b2%d0%b8-%d1%88%d0%bf%d0%b8%d0%be%d0%bd%d0%b8%d1%80%d0%b0%d1%82-%d1%87%d1%80%d0%b5%d0%b7-%d0%ba%d0%b0%d0%bc%d0%b5%d1%80%d0%b0%d1%82%d0%b0-%d0%bd%d0%b0-%d1%82%d0%b5%d0%bb%d0%b5/", "text": "Кой може да има достъп до вашата камера и микрофон? Приложенията като WhatsApp, Facebook, Snapchat, Instagram, Twitter, LinkedIn, Viber. Феликс Краузе описва как през 2017 г., когато потребителят даде достъп на приложението до камерата и микрофона си, то може да направи следното: • Достъп до предната и задната камера.  • Записи по всяко време, когато приложението е на преден план.  • Заснемане на снимки и видеоклипове, без да ви се казва.  • Качване на снимките и видеоклиповете, без да ви се казва.  • Качване незабавно на снимките/видеоклиповете.  • Разпознаване на лица в реално време, за да се открият спецификите или изразите на лицето. Ще живеете на живо чрез камерата в интернет. Открийте дали потребителят е на телефона си или ви гледа заедно с втори човек. Качете произволни кадри от видео потока на вашата уеб услуга и стартирайте подходящ софтуер за разпознаване на лица, с който може да откриете съществуващи снимки за вас в интернет и създайте 3D модел, базиран на вашето лице. Например, в приложението „Намери моя телефон”, което е инсталирано от производителя на телефона, в случай, че някой го открадне. След кражбата, първоначалният собственик забеляза всеки момент от живота на крадеца чрез камерата и микрофона на телефона. Приложението следи всеки ход на този човек, от измиването на зъбите до работата му. Ще го махнете от хапването, с негов колега, до интимните му любовни моменти. Това е силата на приложенията, които имат достъп до камерата и микрофона ви. Едуард Сноудън разкри програмата на NSA, наречена „Оптични нерви”. Операцията беше програма за насипно наблюдение, при която те заснемаха изображения от уеб камерата на всеки пет минути от видео разговорите на потребителите на Yahoo и след това складираха записите за бъдеща употреба. Смята се, че между 3% и 11% от заснетите изображения съдържат „нежелана голота”. Правителствените агенции за сигурност, като NSA, също могат да имат достъп до вашите устройства чрез вграден чип. Това означава, че тези агенции за сигурност могат да запишат телефонните ви разговори, да четат вашите съобщения, да свалят ваши снимки, да преглеждат потока на видеоклиповете ви, да четат вашите имейли, да крадат вашите файлове във всеки един момент, в който те пожелаят. Хакерите могат да получат достъп до вашето устройство с изключителна лекота чрез приложения, PDF файлове, мултимедийни съобщения и дори емотикони. Едно приложение, наречено Metasploit на етичната хакерска платформа Kali, използва Adobe Reader 9 (който все още използват над 60% от потребителите), за да стигнат до компютъра на потребителя, използвайки злонамерен компютърен софтуер (rootkit). Променяйки PDF файла с програмата, изпращате на потребителя злонамерения файл, и след като той го отвори, имате пълен контрол над устройството му от разстояние. След като потребителят отвори този PDF файл, хакерът може: • да инсталира всякакъв софтуер и приложение на устройството на потребителя.  • да използва кийлогър, за да вземе всичките ви пароли.  • да открадне всички документи от устройството.  • да прави снимки и да предава видеоклипове от камерата.  • да заснема миналото и на живо звуци или музика от микрофона.  • да качва инкриминиращи изображения / документи на вашият компютър и да уведоми полицията. И ако това, че вашият телефон ви следи, не ви е достатъчно, камерите за наблюдение в магазините и на улиците също ви проследяват. Можете дори да влезете в уебсайта InSeCam, който позволява на обикновените хора онлайн да гледат камерите за наблюдение безплатно. Той дори ви позволява да търсите камери по местоположение, град, часова зона, производител на устройства и да посочите дали искате да видите кухня, бар, ресторант или спалня. Как ще се почувстваме, ако някой стои пред прозореца на спалнята ни и се взира през завесите. Най-честият отговор би бил да се обадя на полицията. Какво обаче правим, когато всички се наблюдават? Клатим глава и се опитваме да забравим, че се случва. Опитайте се да продължите живота си и да пренебрегвате постоянния гняв, че сме гледани. Ако с тази статия съм постигнал нещо, то е да ви научи на цифрово внимание. Това е актът да бъдете внимателни в интернет и да вземате предпазни мерки, за да се предпазите от болка и потенциално разрушение в бъдеще, и всичкото това само, защото не сте си инсталирали антивирусен софтуер или не сте поставили малко лента върху камерата. Една добра първа стъпка за противодействие на тези проблеми е да проучим кои приложения искат разрешение за достъп. Приложение като LinkedIn, наистина ли изисква достъп до камерата? Има ли приложение, подобно на Twitter, наистина да изисква достъп до микрофон? Преди да изтеглите приложение, разгледайте отзивите и потърсете отрицателна информация за него, за да предотвратите бъдещи вреди. Никога не знаете кой ви гледа или какво се случва във фоновия режим на устройството ви. Това може да е само параноя, докато не стане твърде късно.", "date": "2018.04.15", "title": " Как ви шпионират чрез камерата на телефона\t\t\t"}
{"url": "https://trud.bg/%d0%b7%d0%b0-%d0%b4%d0%b0-%d0%b2%d1%8a%d1%80%d0%b2%d0%b8-%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0%d1%82%d0%b0-%d1%85%d0%be%d1%80%d0%b0%d1%82%d0%b0-%d1%82%d1%80%d1%8f%d0%b1%d0%b2%d0%b0/", "text": "Председателят на Асоциацията на банките в България Петър Андронов коментира пред   че ниските лихви върху депозитите в банките се дължи на стремежа икономиката да се развива. Това по думите му става основно с потребление, а не със спестяване. Той отбеляза, че един от най-големите проблеми пред развитието на българската икономика е недостатъчният брой на младите хора, както и тяхното неудовлетворително ниво на образование. БНБ има добра памет – между 2005 и 2007 имаше бум на кредитирането заради цените на недвижимите имоти, припомни Петър Андронов. В момента в някои градове има известно повишаване на цените на имоти, което е свързано с кредитирането, но желанието на БНБ е да се повтори сценария от преди десет години, допълни той, но изтъкна, че положението е по-леко от тогава. За да върви икономиката, хората трябва не само да спестяват, но и да потребяват, допълни Андронов. Така той обясни ниските лихви върху депозитите. “Хората държат достатъчно много пари – общо привлеченият ресурс е над 70 милиарда. За България е рекорд, но тази спестовност не е рекордна в никакъв случай. Не сме феномен, да не изпадаме в еуфория, просто вървим в крак с икономиката”, каза още Андонов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " За да върви икономиката, хората трябва не само да спестяват, но и да потребяват, заяви Петър Андронов"}
{"url": "https://trud.bg/%d0%b4-%d1%80-%d1%84%d0%b5%d1%80%d0%bd%d0%b0%d0%bd%d0%b4%d0%be-%d1%81%d0%b0%d0%bd%d1%87%d0%b0-%d0%bd%d0%b0-40-%d0%b3%d0%be%d0%b4%d0%b8%d0%bd%d0%b8-%d0%bc%d1%8a%d0%b6%d1%8a%d1%82-%d0%b7%d0%b0%d0%b4/", "text": " След като работих години наред в Испания и дойдох в България, оставам с  усещането, че мъжете тук не ходят при уролог. Не желаят да се погрижат за здравето си. Защото случаите на доброкачествено нарастване на простатата, на които се натъкваме, са твърде чести. И нарастването е напреднало.  Може да се окаже фатално. Искам да кажа, че мъжете трябва да направят първа визита при уролога на 40 години. На тази възраст ние можем да разберем какъв е рискът мъжът да заболее от рак на простатата в следващите си години. И ако има опасност от това, да му препоръчаме какъв режим на наблюдение да поддържа. Ако човекът има близък роднина, боледувал от рак на простатата, то той трябва всяка година да прави контролен преглед – става дума за след 45 години. Ако няма такъв прецедент, контролният преглед се прави след 50-годишна възраст.  Това е жлеза,  свързана  със сексуалността. Тя произвежда секрет, който се включва в семенната течност на мъжете. Служи като сексуален орган, но и като орган за уриниране. С възрастта започва да нараства. Това е доброкачествен растеж, който може да предизвика трудност при уриниране, по-слаба струя на урината, нужда от често уриниране денем и нощем. Тези симптоми могат с течение на времето да доведат до нещо по-лошо. Затова  мъжете трябва да ходят при уролог, както жените ходят на гинеколог.  Традиционно при доброкачествено нарастване използваме медикаменти в първите фази. По-късно вече е нужна хирургическа намеса. Традицонна хиругия се прави по два начина: отворен – когато простатата е много голяма, и  ендоскопски – през уретрата. Класическите методи са много кървави и тежки за пациента. Престоят в болница е дълъг, има проблеми в ерекцията. От 9 години тук работим с лазери – оперираме и малки, и големи простати с много нисък риск. Мъжете, днес оперирани, утре са си у дома. И това е много приятно, връщат се към нормалния си живот. Няма ги усложненията на традиционната хирургия с неприятностите в сексуалността и уринирането.  Откриваме го с т.нар. фюжън биопсия, това е съчетание между ядрено-магнитен резонанс и биопсия. Възможно най-модерната диагностика на рака, в България единствено в нашата клиника се прилага. Ако има тумор – прави се лапароскопска хирургия на много високо ниво.  Американците. В известната клиника Майо в Рочестър започнаха да го използват. През последните години технологията още повече напредва. Зеленият лазер допуска много бързи и сигурни намеси. Премахваме простатата окончателно. Преди се правеше изпаряване на част от нея и оставаше рискът тя пак да се развие. Сега вече правим окончателна операция и решаваме проблема.  Само един на сто случая получава рецидив до първите десет години, това е много нисък процент. А с конвенционалната хирургия са 20 на сто.  Винаги в хирургията има риск. Но от всички опции днес зеленият лазер е най- сигурният метод.  Вярвайте на уролога, приемайте го за приятел. Не се бойте от него. Помагаме и за простатата, и за сексуалността. Не се плашете от изследването PSA туморен маркер.  Мнозина не го искат. Като не искат, да кажат, има други методи – ехография например. Макар че ректалното опипване не е нищо страшно.  От много страни идват уролози да се учат от нашия екип. Имали сме посетители в операционната от Франция, Австралия, Италия, Германия, САЩ, Япония. 35-1", "date": "2018.04.15", "title": " Д-р Фернандо Санча: На 40 години мъжът задължително трябва да посети уролог"}
{"url": "https://trud.bg/%d0%b4%d0%be%d0%ba%d0%bb%d0%b0%d0%b4-%d0%bd%d0%b0-%d0%b5%d0%ba-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b0%d0%b2%d0%b0-%d0%b7%d0%b0-%d0%bf%d1%80%d0%b5%d1%81%d1%82%d1%8a%d0%bf/", "text": "Европейската комисия следващата седмица ще обяви пакет за разширяването, който оценява ситуацията в страните, които искат да се присъединят към 28-членния блок. Радио “Свободна Европа” си осигурило достъп до документа, който ще бъде публикуван на 17 април в Страсбург, информира  Невралгичните точки във всички страни от Западните Балкани остават тези, които са свързани с върховенството на закона. Организираната престъпност и корупцията остават синоними за всяка страна в региона. Публичната администрация в страните в региона остава слаба и напредъкът в областта на свободата на словото е малък или никакъв. Както предава РСЕ, отново се подчертава, че двустранните спорове остават основни пречки в процеса на евроинтеграция, и в предходния период не е постигнато нито един резултат в решаването открити въпроси между съседи. Тазгодишният “шампион” ще бъде Албания, която ще получи препоръка за започване на преговори за присъединяване. Същата препоръка ще бъде повторена за Македония. За Черна гора оценката е, че има много изписани на хартия неща, които не са реализирани в практиката. Пътят на Сърбия към ЕС продължава да зависи от подхода към нормализиране на отношенията с Косово. През изминалата година БиХ и Косово забавиха процеса на реформи. Що се отнася до Македония, проектодокладът подчертава, че по-нататъшните решаващи фактори за страната са запазването и задълбочаването на инерцията в процеса на спешни приоритети на реформата. ЕК изразява своята готовност да подкрепи този процес като приложи разширен достъп до сферата на преговорите за съдебната власт, основните права и свободи и свободата и сигурността на държавата. Позовавайки се на мерките, предприети в областта на миграцията, в документа се заключава, че помощта от Брюксел за региона още през 2017 г. е довела до намаляване на обема на миграционните вълни с 91%. Той признава ролята на Сърбия и Македония, които в документа се квалифицират като “доверени партньори” в тази област. Но ЕК смята, че има място за безпокойство, когато става дума за трафик на хора и мигранти.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Доклад на ЕК предупреждава за престъпност и корупция на Западните Балкани"}
{"url": "https://trud.bg/%d0%ba%d1%83%d0%b5%d0%bd%d1%82%d0%b8%d0%bd-%d1%82%d0%b0%d1%80%d0%b0%d0%bd%d1%82%d0%b8%d0%bd%d0%be-%d1%85%d1%83%d0%bb%d0%b8%d0%b3%d0%b0%d0%bd%d1%8a%d1%82-%d0%bd%d0%b0-%d1%85%d0%be%d0%bb%d0%b8%d0%b2/", "text": "“Имало едно време в Холивуд“ трябва да е готов до лятото на 2019-а и да излезе за 50-годишнината от убийствата. Ексцентричният режисьор и сценарист Куентин Тарантино беше уверил, че няма да се пенсионира поне до 60-годишна възраст и иска да направи общо 10 филма. В момента той има осем, а последният – едновременно епичният и камерен уестърн „Омразната осморка” – не се представи толкова добре, колкото му се искаше на Тарантино. Пътят на Куентин към филмовия Олимп започва преди четвърт век. През 1992-а светът на независимото американско кино е разкъсан от “Глутница кучета”, а останките – пометени от разцепващото “Криминале”. Двете заглавия поставиха на картата на седмото изкуство младия Куентин, който още като тийнейджър отпада от гимназията и години наред работи във видеотека в Лос Анджелис, където си създава репутация на тотален филмов маниак. Ранното творчество на Тарантино дефинира 90-те години през носталгията по 70-те и пленява колективното въображение на киноманите (и не само) с уникален микс от жанрове, стилове, влияния, инвенции и отправни точки. Трудно е да си представим как щеше да изглежда днес културният пейзаж без продуктите на неговото толкова богато въображение. Освен качествени постмодерни арт авантюри, той предложи на публиката вълнуващ паралелен свят, изграден от този толкова ценен в развлекателната индустрия “тарикатски” материал. Филмите на Тарантино събират непреодолими различия – булевардните сензации съжителстват със сюблимното, простащината е придружена от интелектуално просветление, а перверзията и насилието са балансирани от много специфичен морален компас. Каталогът с незабравими персонажи и сцени от творчеството на Тарантино е свръхбогат – бандитите от “Глутница кучета” и “Криминале”, стюардесата от “Джаки Браун”, Булката от “Убий Бил”, нацистите от “Гадни копилета”, робовладелците от “Джанго без окови”… През последното десетилетие Тарантино направи сериозен завой към по-зрелищното кино и вече прави по-скъпи, наситени със сложни екшън сцени, филми, които обикновено са ситуирани в някаква разпознаваема историческа епоха. Миналата година той съобщи, че е готов да остави зад гърба си ергенския лайфстайл и е готов да прегърне семейния живот със своята приятелка Даниела Пик – съблазнителна израелска поп певица, която е с 20 години по-млада от него.   Провокативният майстор от много време говори за продължение на наситения с насилие опус “Убийл Бил”, излязъл разделен на две части преди 15 години. Знае се, че Тарантино наистина иска да направи терат част на кървавия си шедьвоър, посветен на свещеното студено отмъщение “Убий Бил”. Вероятно това ще стане след като Тарантино завърши “Имало едно време в Холивуд” и проекта за “Стар Трек”, но детайлите още не се знаят. Идеята му е да представи Булката (Ума Търман), която се изправя срещу порасналата дъщеря на една от жените, които уби в оригинала. Отношенията на Тарантино и Ума към момента са силно влошени и това поставя целия проект под въпрос.", "date": "2018.04.15", "title": " Куентин Тарантино – Хулиганът на Холивуд"}
{"url": "https://trud.bg/%d0%bc%d0%be%d0%b4%d1%83%d0%bb-%d0%bf%d1%8a%d1%82%d0%bd%d0%b8-%d1%82%d0%b0%d0%ba%d1%81%d0%b8-%d0%b8-%d1%80%d0%b0%d0%b7%d1%80%d0%b5%d1%88%d0%b8%d1%82%d0%b5%d0%bb%d0%b5%d0%bd-%d1%80%d0%b5%d0%b6%d0%b8/", "text": "Успешно приключиха техническите процедури по модул „Пътни такси и разрешителен режим” (ПТРР) и системата вече работи на автоматичен режим, съобщиха от Агенция Митници. От 13.00 часа на 09.04.2018 г. (понеделник) е възстановена автоматизираната обработка на пътни превозни средства в модул „Пътни такси и разрешителен режим” (ПТРР) по всички ГКПП и системите работят нормално. Аварийната (ръчна) обработка започна в 20.00 часа на 08.04.2018 г.(неделя) и беше предварително планирана до 08:00 ч. на 10.04.2018 г. (вторник), но приключи предсрочно още по-обед в понеделник, 09.04.2018 г. Техническите процедури бяха свързани с миграция на база данни към нов сървър с по-добри параметри и са част от изпълнение на дейности по Проект 8.2.1 „Предоставяне на експертиза за намаляване на натовареността на базата данни на модул „Пътни такси и разрешителен режим”. Цялостното изпълнение на проекта, включващо и други оптимизационни дейности, ще доведе до ускоряване на обработката на превозни средства при контрол на пътните такси и разрешителния режим. Периодът на извършване на техническите процедури беше избран след анализ на трафика, поради по-малкия брой преминаващи товарни автомобили през почивните дни. Оправдаха се и предварителните очаквания техническите процедури да не се отразят на интензивния трафик на леки автомобили и автобуси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Модул “Пътни такси и разрешителен режим” работи вече на автоматичен режим"}
{"url": "https://trud.bg/%d0%bc%d1%8a%d0%b6-%d0%bf%d1%80%d0%b5%d0%b1%d0%b8%d0%bb-%d0%b6%d0%b5%d0%bd%d0%b0-%d1%81%d0%b8-%d0%b8-%d0%bc%d0%bb%d0%b0%d0%b4%d0%b5%d0%b6-%d0%b7%d0%b0%d0%b2%d0%b0%d1%80%d0%b8%d0%bb-%d0%b3%d0%b8/", "text": "27-годишна жена и 17-годишен младеж са в болница, след като съпругът на жената нахлул в къщата й и се нахвърлил върху двамата с нож, стъклена бутилка и юмруци. Това съобщиха от полицията в Разград за побоя, който е станал в полунощ срещу неделя в село Лъвино. Н.Б. и мъжът й Б.Б. (34г.), който бил от град Исперих, имали граждански брак, но не живеели заедно. В първите минути на неделния ден съпругът нахлул със сила в къщата в селото, която обитавала жена му. Заварил там нея и момче от селото. Бил ги със стъклена бутилка, размахвал нож и юмруци. В резултат на физическата разправия жената е в болница с порезни рани в областта на корема и дясната ръка, а момчето с порезни рани по главата. Пострадалите са на лечение в болницата в Исперих, но няма опасност за живота им. Причина за нахлуването и последвалото насилие било подозрение на мъжа, че жена му има връзка. Какво и защо е станало ще изяснява разследването. По случая е образувано досъдебно производство за нарушаване неприкосновеността на жилище нощем. Според закона това престъпление се наказва с лишаване от свобода от 1 до 5 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Мъж пребил жена си и младеж, заварил ги в дома на съпругата през нощта"}
{"url": "https://trud.bg/%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb/", "text": "Заради катастрофа е ограничено движението по магистрала “Марица” при десети километър, в посока София. Превозните средства се пренасочват в изпреварващата лента. Шофьорите да се движат с повишено внимание и съобразена скорост, предупреждават от Пътната агенция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Ограничено е движението по магистрала “Марица” при 10 км заради катастрофа"}
{"url": "https://trud.bg/%d0%b4%d0%be%d0%ba%d0%b0%d0%b7%d0%b0%d1%85%d0%b0-%d1%87%d0%b5-%d0%b3%d0%bb%d1%83%d1%85%d0%b8%d1%82%d0%b5-%d1%83-%d0%bd%d0%b0%d1%81-%d0%b8%d0%bc%d0%b0%d1%82-%d1%81%d0%b0%d0%bc%d0%be%d1%81%d1%82%d0%be/", "text": "Речник и граматика на българския жестов език бяха създадени съвместно от експерти от МОН, фондация “Глухи без граници” и професори лингвисти от Софийския университет. Книгите са резултат от проведено в рамките на година национално научно изследване на българския жестов език по проект “BG05M2OP001-3.003-0001 – Подкрепа за равен достъп до личностно развитие” по оперативна програма „Наука и образование за интелигентен растеж” 2014-2020 г., съфинансирана от Европейския съюз. В речника са включени 5840 жестови знаци. Чрез двете книги – “Теоретично описание на граматиката на българския жестов език” и “Речник на българския жестов език” участниците в проекта успяват да докажат, че българският жестов език е самостоятелен език на глухата общност у нас, със собствена граматика, също така се унифицират жестовите знаци и се налага стандарт при тяхното използване. Т. нар. “глуха граматика” няма предлози и съюзи като “от”, “на”, “във”, “със”. Разлика между българския жестови език и книжовния има също в словореда. Жестовете в речника са изведени по честотата на използване – ако за една дума има няколко жеста, то в речника влиза онзи жест, който се използва най-често от глухите хора и става водещ за него. “Формите с ниска честота на употреба се приемат за диалекти и се запазват за региона на тяхното използване”, обясни пред “Труд” Митко Якимов, основател и председател на фондация “Глухи без граници”. В националното научно изследване на жестовия език, чийто краен продукт са двете книги, са включени близо 300 души, 136 от тях са т. нар. изпълнители-информатори, които дават данни за жестовете и отделните думи. Седем града в страната са включени в него – София, Пловдив, Плевен, Бургас, Благоевград, Търговище и Лом. То е проведено чрез заснемане на жестове на думи, предварително изписани на екран с показан визуален израз на думата. По време на самото изследване екипът среща трудности, които заедно успява да преодолее. “Това изследване е ново за страната ни, липсваха както методики, така и опит. Проучвахме международния опит, но във всяка държава има специфика. За пръв път в България беше дадена възможност такъв мащабен проект да бъде реализиран основно от глухи хора. Ние сами правихме цялостната организация, а в изследването участваха 286 глухи хора. Представете си какво предприятие трябваше да управляваме, за да постигнем целите си”, уточни Якимов. Предстои Министерството на образованието и науката да възложи разписването на методики за обучение на жестовия език, както и да ги утвърди, за да могат двете книги официално да влязат в образованието на глухите хора. Председателят на “Глухи без граници” се надява книгите да направят революция в развитието на глухите хора в България. Най-важната задача пред тях е българският жестов език да бъде официално признат и узаконен. “Желанието на 12 неправителствени организации на и за хора с увреден слух е българският жестов език да бъде конституционно признат. Само така ще се гарантират нашите права във всички сфери на социалния живот, защото ще се даде възможност всеки един закон да бъде разгледан в дълбочина и поправките в него да са в полза на глухите хора”, призовава Митко Якимов.   Ценна информация за историята на жестовия език, как той е оцелял във времето и се е предавал от поколение на поколение дават възрастните глухи хора, участвали в изследването. Глухите деца са усвоявали езика основно от глухи връстници от семейства на глухи родители. Така езикът се пренасял в училищната среда и се е предавал между децата. В миналото езикът на жестовете е бил дискриминиран, особено в училищата. Забранено е било използването на жестове в учебния процес и децата са били насилвани да се изразяват вербално. Приема се, че училищата са били основната среда за развитие на жестовете, много често децата сами са измисляли такива. По този начин жестовият език се е развивал във времето в затворена общност и е успял да се съхрани до ден днешен.", "date": "2018.04.15", "title": " Доказаха, че глухите у нас имат самостоятелен език\t\t\t"}
{"url": "https://trud.bg/%d0%ba%d1%80%d0%b8%d1%82%d0%b8%d1%87%d0%bd%d0%be-%d0%be%d1%81%d1%82%d0%b0%d0%b2%d0%b0-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5%d1%82%d0%be-%d0%bd%d0%b0-%d0%b5%d0%b4%d0%b8%d0%bd-%d0%be/", "text": "Все още не е ясна причината за снощната   В бус с работници загинаха двама души. Остава критично състоянието на единия от пътниците, съобщи д-р Вълчев от спешното отделение, цитиран от  „Днес ще бъде направен контролен скенер, ще бъде консултиран с неврохирург. За него има непосредствена опасност за живота. Останалите трима са в стабилно състояние. Те са в хирургичното отделение“. Една жена е откарана за операция в бургаската болница, двама са настанени в Сливен. Все още не е ясно защо бусът, превозващ работници към село Хаджидимитрово, се е преобърнал. Една от версиите е спукана гума. Пробите на шофьора за алкохол и наркотици са отрицателни. Той остава в ареста за 24 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Критично остава състоянието на един от пострадалите при катастрофата магистрала „Тракия“ край Ямбол"}
{"url": "https://trud.bg/%d0%b3%d0%b5%d0%bd%d0%b5%d1%80%d0%b0%d0%bb%d0%bd%d0%b8%d1%8f%d1%82-%d1%81%d0%b5%d0%ba%d1%80%d0%b5%d1%82%d0%b0%d1%80-%d0%bd%d0%b0-%d0%bd%d0%b0%d1%82%d0%be-%d0%b9%d0%b5%d0%bd%d1%81-%d1%81%d1%82%d0%be-2/", "text": "Генералният секретар на НАТО Йенс Столтенберг ще бъде днес и утре на посещение в Турция. Днес той ще се срещне с президента на страната Реджеп Таийп Ердоган, с министъра на външните работи Мевлют Чавушоглу и министъра на отбраната Нуретин Джаникли. Визитата започва ден след като на извънредно заседание в щаб-квартирата на НАТО в Брюксел, съюзниците изразиха пълна подкрепа за военните действия на Съединените щати, Франция и Обединеното кралство, в отговор на твърденията за химически нападения в Сирия, извършени от режима на Башар Асад. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Генералният секретар на НАТО Йенс Столтенберг на двудневно посещение в Турция"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82-%d0%b0%d1%81%d0%b5%d0%bd-%d0%b2%d0%b5%d0%bb%d0%b8%d0%bd%d0%be%d0%b2-%d0%b2%d0%bd%d0%b8%d0%bc%d0%b0%d0%b2%d0%b0%d0%b9%d1%82%d0%b5-%d0%ba%d0%be%d0%b3%d0%b0/", "text": " Целта на Регламента е да създаде единна рамка за защита на обработването на лични данни на физическите лица в контекста на бързото технологично развитие и глобализацията.  Мога ли да давам личната си карта в хотела и на мобилния оператор, имат ли право да ми я преснимат?  Това е доста често срещан случай. В тази ситуация ние сме поставени пред дилемата дали да предоставим своите данни с оглед на установено нормативно изискване, което администраторът /хотелиерът/ е длъжен да изпълнява. Съгласие не е необходимо. Всеки от нас може да предостави своите лични данни на хотела, в който е отседнал, като попълни предвидения за това образец – адресна карта. Тъй като някой може да посочи невярна информация в адресната си карта, хотелиерът може да изиска личната карта за сверка на попълнените данни, след което да я върне на притежателя й. Заснемането на копие от лична карта би било необосновано и би влязло в разрез с целта и изискванията на Регламента за личните данни. Относно предоставянето на личен документ на мобилния оператор, според нас отново заснемането на копие от него е напълно необосновано. Отношенията между всеки от нас и мобилния оператор се основават на писмен договор за предоставяне на конкретна услуга. За сключването на договор с физическо лице е необходимо да се индивидуализира страната, с която този договор е сключен – три имена, ЕГН и адрес /обемът и вида на лични данни, които дружеството изисква законосъобразно, зависи от вида на предоставяната услуга/. Допълнителните данни би следвало да бъдат предоставени само срещу изрично съгласие от наша страна. Дружеството може да изиска лична карта, за да свери предоставените от субекта данни.  Препращането на имейли като функционалност няма да бъде забранено. От гледна точка на защитата на лични данни, съдържанието на препратения мейл, както и данните за автора, могат да бъдат заличени. Имената могат да бъдат посочени като инициали (ако те не водят до идентификация на лицето), a е възможно да бъдат изцяло изтрити. Това ще трябва да се преценява за всеки конкретен случай – съответно да се провери дали препращането на мейла е насочено към лице във или извън организацията, какви лични данни се съдържат в мейла, има ли прикачени файлове и какво е тяхното съдържание, какви технически мерки са имплементирани и т.н.  Ситуацията с фейсбук е малко по-специфична, тъй като голяма част от своите лични данни физическото лице споделя доброволно (снимки, дата на раждане, информация за образование, месторабота и т.н.). За да получи достъп до самата услуга, всяко физическо лице трябва да въведе телефон или имейл, две имена и парола /останалата информация той предоставя доброволно/. Социалната мрежа дава възможност много от поверителните данни /телефон, мейл, дата на раждане/ да бъдат направени частни – в този случай никой не може да достъпи тяхното съдържание. Към настоящия момент за създаване на фейсбук профил всяко лице се съгласява автоматично с „политиката за данни“ на компанията. В актуалната редакция (от  29 септември 2016 г.) на политиката за данни има подробни разяснения какви типове информация събира фейсбук, за какви цели, на кого се предоставят и т.н. Очаква се съвсем скоро платформата да публикува актуализираните си правила, както и да предостави допълнителни възможности за потребителите (в съответствие с изискванията на Регламента). В този смисъл, фейсбук вероятно ще инкорпорира в платформата нови опции за предоставяне и оттегляне на съгласие /за предоставянето на лични данни на потребителите на дружества-партньори на компанията например, в това число за маркетинг и т.н./, както и за упражняване на всички нови права, с които субектите разполагат.  В случай на стандартно извършване на поръчка от страна на физическо лице, данните, които търговецът обработва, следва да бъдат ограничени до минимум с оглед извършването на конкретната доставка/услуга. Така например, ако онлайн магазинът продава облекло, субектът на лични данни – клиент, би следвало да предостави две имена, мейл, телефон и адрес за получаване на доставката. Всеки търговец следва да разполага с раздел в сайта си, в който са публикувани общите му условия, правилата за защита на личните данни и др. При извършване на поръчката всяко физическо лице следва да разполага с възможност да отбележи с отметка, че е съгласно както с общите условия на търговеца, така и с предоставянето на личните си данни /с посочване на конкретни категории лични данни, цели, срок на съхранение и всички други елементи, посочени в чл. 14 от Регламента/ за целите на извършването на конкретната доставка/услуга. Много често търговците дават възможност да се „кликне“ върху текст „Общи условия“ или „Правила за защита на лични данни“, които препращат към раздел, съдържащ целия текст на съответните документи, с които всеки потребител може да се запознае. Съгласието следва да бъде дадено с активно действие /отбелязване с отметка/, а текстът да е написан разбираемо, ясно и недвусмислено. Ако за извършването на съответната доставка/услуга вие като търговец предоставяте личните данни на клиента на трето лице /например лицензирана куриерска фирма/, то съгласието следва да бъде изисквано и по отношение на това обработване. Съгласно определението за „обработване“ /чл. 4, т. 2 от Регламента GDPR/, разкриването чрез предаване и разпространението на лични данни също се счита за обработване. Това съгласие следва да бъде дадено отделно и отново да отговаря на посочените по-горе изисквания. Електронната търговия заема все широко приложение, улеснява търговците и използване на лични данни е основна част от поръчките. Затова е важно да знаем, че използването на предоставените данни за цел, различна от посочени по-горе, е незаконосъобразно. Ако фирмата има интерес да осъществява маркетингови стратегии, като изпраща различни рекламни материали по мейл/поща до адреса, предоставен от физическото лице, то тогава е необходимо да разполага с изричното съгласие на получателите на тези съобщения и материали. Това може да стане с имплементирането на кутийка за отметка при осъществяването на поръчката онлайн. С чекването на кутийката физическото лице следва да бъде информирано какви категории лични данни ще бъдат обработвани, за какви конкретни цели, за какъв срок, с какви права разполага и т.н. Неговото съгласие следва да бъде ясно и категорично, дадено с активно действие и то следва да разполага с възможността да го оттегли.  В продължение и на коментираното досега, ако говорим за отметка за предоставяне на съгласие, администраторите на лични данни биха могли да използват електронната отметка като способ за получаване на съгласие, тъй като това отговаря на изискването на Регламента за активно поведение при предоставяне на съгласие. С поставянето на отметка на субекта задължително следва да бъде предоставена информация какви категории лични данни ще се обработват, за какви цели, за какъв срок и т.н.  (съгласно чл. 14 от Регламента за личните данни).  Отговорът на този въпрос не може да бъде категоричен, тъй като зависи от конкретната ситуация. От една страна, ако до настоящия момент за събирането на тези данни съответните физически лица не са предоставили изрично съгласие за обработването им с цел директен маркетинг /освен другите цели/, то тогава вие нямате право да обработвате вече предоставените ви лични данни за такава цел. За да бъде законосъобразно такова обработване, администраторът следва да изиска допълнително изричното съгласие на субекта, като му предостави подробна информация относно цел на обработването, срок и т.н.  Това са специални категории лични данни, които са свързани с елементи/идентификатори, разкриващи расов или етнически произход, политически възгледи, религиозни или философски убеждения или членство в синдикални организации, както и генетични данни, биометрични данни, данни за здравословното състояние или за сексуалния живот или сексуалната ориентация на физическото лице. Регламентът ги нарича „чувствителни“ поради тяхното специфично естество.  Всеки от нас е важно да бъде много внимателен при предоставянето на личните си данни. Ако установим, че данните ни са обработвани незаконосъобразно, имаме следните възможности:  Да подадем жалба до надзорен орган. Всяко физическо лице, което смята, че администратор на лични данни нарушава разпоредбите на Регламента при обработването на лични данни, отнасящи се до него, може да подаде жалба до КЗЛД, в която да посочи в какво се състои нарушението.  Съдебна защита срещу отнасящо се до него решение със задължителен характер на надзорен орган. Всяко физическо лице може да подаде жалба пред компетентния съд срещу решение на КЗЛД, което се отнася до него и има задължителен характер, както и когато КЗЛД не е разгледала жалбата или не е информирала субекта на данни за развитието на производството в срок от три месеца.  Съдебна защита срещу администратор или обработващ лични данни. Независимо от подадената жалба до надзорния орган /КЗЛД/, физическото лице има право да подаде жалба срещу администратор, който нарушава Регламента, директно пред компетентния съд.  Право на обезщетение и отговорност за причинени вреди. Всяко лице, което е претърпяло вреди /материални или нематериални/ в резултат на нарушение на Регламента от страна на администратор или обработващ лични данни, може да получи съответното обезщетение като предяви иск пред компетентния съд.  Физическото лице – субект на личните данни, може да възложи всички тези действия на структура, организация или сдружение с нестопанска цел, които действат в областта на защитата на правата и свободите на субекта на данни по отношение на защитата на неговите лични данни.", "date": "2018.04.15", "title": " Адвокат Асен Велинов: Внимавайте, когато предоставяте личните си данни\t\t\t"}
{"url": "https://trud.bg/%d1%81%d0%bb%d0%b0%d0%b1%d0%be-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d0%be%d1%82-27-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b5%d0%b3%d0%b8/", "text": "Слабо земетресение е регистрирано в близост до село Панаретовци снощи. Това сочи справка на сайта на Националния институт по геология, геодезия и география (НИГГГ) към БАН. Трусът е с магнитуд 2.7 по скалата на Рихтер и е с дълбочина 4.5 км. Земетресението е регистрирано в 19.50 часа снощи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Слабо земетресение от 2,7 по Рихтер регистрирано в Сливенско"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d0%b1%d1%8a%d0%b4%d0%b5-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%b2-%d0%bf%d1%80/", "text": "Премиерът Бойко Борисов ще бъде на посещение в Прищина, утре, 16 април. Той ще проведе среща с президента на Косово Хашим Тачи, на която ще бъдат обсъдени възможностите за задълбочаване на евроинтеграцията на страните от Западните Балкани и гарантирането на мира и сигурността в региона, съобщи пресслужбата на МС. На срещата ще бъдат поставени и проектите за инфраструктурна и дигитална свързаност между шестте балкански страни и Европейския съюз. В рамките на визитата си премиерът Борисов ще се срещне и с министър-председателя на страната Рамуш Харадинай, както и с ръководителя на делегацията на ЕС в Косово Наталия Апостолова. В делегацията на министър-председателя ще бъде и вицепремиерът и министър на отбраната Красимир Каракачанов.", "date": "2018.04.15", "title": " Бойко Борисов ще бъде  на посещение в Прищина"}
{"url": "https://trud.bg/%d1%81%d1%8a%d0%bf%d1%80%d1%83%d0%b3%d0%b0%d1%82%d0%b0-%d0%bd%d0%b0-%d0%b1%d0%be%d0%b3%d0%b4%d0%b0%d0%bd-%d1%84%d0%b8%d0%bb%d0%be%d0%b2-%d0%b8%d1%81%d0%ba%d0%b0-%d0%b4%d0%b0-%d0%b1%d1%8a%d0%b4%d0%b5/", "text": "Молбата е точно колкото за една машнописна страница и вътре няма нито една излишна дума. Кратко и точно, без излишни емоции. Молба до министъра на вътрешните работи. Подписана е от една жена на 64 години, която е интернирана в Самоков, далеч от дома й в София, населен между впрочем вече с чужди хора. Моли се: да й позволят да се върне в столицата, където живеят възрастната й майка и сестрите й, за да си помагат взаимно, а и за да се лекува – има болно сърце, високо кръвно налягане, проблеми с жлъчката… Прилага необходимите документи, плюс писмо от осем души видни интелектуалци, свидетелстващи, че тя е ценен кадър за културата ни и ще е добре отново да работи за тази култура. Годината е навярно 1965. Молбата не е удовлетворена и молителката почти до края на живота си е далеч от близките си. Тя се казва Евдокия Петева-Филова. Каква е вината й? Че е вдовица на проф. д-р Богдан Филов. Осъден на смърт от Народния съд. За нея са сметнали, че е безобидна, затова е още жива. Евдокия или Кита, както я наричат галено най-близките й, се ражда и расте в семейство на генерал (началник на Военното на Н.В. училище и по-късно военен наставник на княз Борис Търновски) и дъщеря на казанлъшки търговец на розово масло. Завършва с отличие гимназията, следва и завършва с докторат история на изкуството и философия в Германия Специализира в Париж. Едва-що назначена за уредник в Народния етнографски музей, тя се втурва да прави изложби от носии, шевици и женски украшения, за да покаже на света какви съкровища има България.  Защо едва превалила 30-те години чаровна девойка се жени за много по-възрастен и видимо некрасив мъж? Изборът на интелигентните – проф. д-р Богдан Филов е виден мъж, изключителен ерудит в своята област – археологията, директор на Народния археологически институт и професор по история на изкуството и археология в Софийския университет. Следвал е като нея в Германия. Твърди се, че се запознават в Юнион клуб, където той редовно се наслаждава на добрата кухня и подбрана компания интелектуалци. Тя е поласкана от вниманието му, той е удивен от познанията и културата й… Имало ли е чувства между тях? От запазените писма лъха истинска нежност и разбирателство, но като че ли надделява духовната близост, общата любов към изкуствата, към съкровищата на миналото. Женят се в Боянската църква в 1932 г. До края на живота си Евдокия е убедена в непогрешимостта на съпруга си и за няколко години – когато той потъва във водовъртежа на политиката – тя изоставя дори своята любима работа, за да бъде винаги до него и винаги С НЕГО като подкрепа, като оценка, като единомислие.  Нейният дневник (май 1939-15 август 1944) не дава обаче отговор на най-важния, що се отнася до нейния живот и съдба, въпрос: от любов или от политическо късогледство е подкрепяла и горещо одобрявала неговите погрешни политически решения – например подписването на Тристранния пакт, което включва България във Втората световна война на страната на нацистка Германия. А година преди това внасянето на Закона за защита на държавата, съдържащ дискриминационни мерки срещу евреите. Към края на мандата му като премиер в Германия са депортирани 11 хиляди евреи от освободените български области Македония и Българска Тракия, повечето от които загиват – знаела ли е, разбирала ли е, одобрявала ли е това чаровната Кита, възпитана дама с добри обноски и перфектно владеене на три езика? Тя, която не успява да роди свои деца, но обожава чуждите и много често в дневника си отделя умилителни редове за царските деца: какво прави малкият Симеончо Какво е казала малката Мария Луиза? Какви подаръци да им купи за Коледа…  Казват, че при вестта, че мъжът й ще бъде екзекутиран, тя плаче и се моли: „Разстреляйте ме заедно с него, искам да го последвам и в смъртта му“. Всъщност й се случва нещо по-жестоко от разстрел: мъжът й е мъртъв и имуществото му е конфискувано, а нея я въдворяват отначало в Дулово, после в Русе, в Ловеч, накрая в Самоков, където живее почти до края на живота си. Забраняват й да работи и за да се прехранва, тя дава частни уроци по френски и немски, а местни хора, които й симпатизират, й носят тайно картофи, масло, брашно. Напразно праща молби да я допуснат да се върне в София, където все още има роднини.  Самотна, болна и отчаяна, тя търси утеха в познатата работа – издирва оригинални документи и архиви на възрожденския художник и иконописец Никола Образописов, за да не потъне името и делото му в забрава. (Приготвеният ръкопис ще бъде издаден в книга посмъртно, едва през 1994 г.) Малцина са тези нейни познати, които имат смелостта да я посетят, да й пишат, да останат нейни приятели. Изключват я от Клуба на българските писателки, макар че някога дълго са я ухажвали, за да склони да членува в него. Самата тя никога не е претендирала за титлата „писател“, въпреки стотиците статии и книгите, които е издала за българското народно изкуство и бит, плюс монография за художника Иван Милев.  Умира през 1973 г. от хепатит.", "date": "2018.04.15", "title": " Съпругата на Богдан Филов иска да бъде разстреляна с него\t\t\t"}
{"url": "https://trud.bg/%d1%82%d0%be%d0%bc%d0%b0%d1%81-%d0%b1%d0%b5%d1%80%d1%82%d0%be%d0%bb%d0%b4-%d1%81%d0%b2%d0%b5%d1%82%d0%be%d0%b2%d0%b5%d0%bd-%d1%88%d0%b0%d0%bc%d0%bf%d0%b8%d0%be%d0%bd-%d1%81-%d0%b3%d0%b5%d1%80%d0%bc/", "text": "Томас Бертолд, един от най-добрите защитници в историята на футбола, даде ексклузивно интервю за “Труд”. Той е световен шампион с Германия от 1990 година. Легенда на “Айнтрахт” и “Щутгарт”. В най-атрактивния отбор на „швабите“ играеше редом с Красимир Балъков и магическото трио. Приключи кариерата си в националния отбор след загуба именно от Бала в четвъртфинала срещу България на световното първенство в САЩ през 1994-а. Оттегли се след 62 мача и един гол за Бундестима. Във визитката му има загуби в четири финала с екипите на “Рома” и “Щутгарт”. Но и триумф в най-важния – за световната титла срещу Аржентина на Диего Марадона на мондиала в Италия през 1990-а. Четири години по-рано отново игра на финала срещу „гаучосите“. Беше основна фигура в Бундестима и на европейските първенства през 1988-ма и 1992-ра година. – На първо място е удоволствието. Винаги е приятно да се срещнеш със стари колеги. Едно от най-прекрасните места за това е снежното световно първенство в Ароза. Организацията там е на най-високо ниво. – Най-важното е да сме живи и здрави. Вече не играем така редовно и е по-важно да се пазим от контузии. Титлите не са толкова важни. – Много ми е мъчно, че не се видяхме. Разбирам го напълно. Когато имаш договор, той е на първо място. Пред него е отговорна задача и работата в неговия нов отбор е на първо място. – В онези времена “Щутгарт” притежаваше феноменален отбор. Бала бе един от най-добрите между нас. Преди няколко месеца се събрахме всички, за да отпразнуваме 20 години от спечелената купа на Германия. Говорихме много. Обещахме си, че през тази година отново ще намерим причина да се съберем. Винаги е хубаво на подобни чествания. Когато сме заедно, спомените изплуват по-лесно. – Разбираха се със затворени очи. Всеки знаеше накъде тича другия, къде може да му подаде. “Щутгарт” изповядваше футбол с много комбинации. Но нека не забравяме, че ние трябваше да им помагаме отзад. Защото трофеите не се печелят с атаката, а със защитата. – Не, в никакъв случай. Разбира се, че нападателите и офанзивните халфове винаги ще са в устата на хората. Те вкарват головете. Ние, защитниците, опитваме да им попречим. Всичко е в реда на нещата. – При всички положения. И аз съм на това мнение. – Той играеше зад двамата нападатели. Беше много бърз, техничен, повратлив и изобретателен. Мозъкът в играта на “Щутгарт”. – На световното в Щатите през 1994 година запомних целия отбор на България. За съжаление ни бихте на четвъртфинала и ни пратихте у дома. – Ако Германия не е стигнала поне до полуфинал в голямо първенство, представянето е катастрофално. – Вярно е. Вкарахме и втори гол, който за мен беше редовен. Но защо го отмениха, трябва да попитате съдията. След това бяхме доста невнимателни в защитата при не толкова страшни ситуации. От такава Лечков ни вкара гол и то с глава. Сигурно за първи и единствен път в живота си. Така ни обърнахте. – Това е последното голямо поколение на България. Националният ви отбор след това падна много дълбоко. – Разбира се, че Христо Стоичков. Един невероятен футболист. Тогава целият ви отбор беше само от силни играчи. Да не забравя и Петър Хубчев – наистина много силен защитник. – Трябва да сме честни, че това далеч не бе най-интересният за гледане финал. Причината бе, че Аржентина само се защитаваше. Това ни затрудни – не можехме да пробием защитата им. Накрая спечелихме с дузпа. Все пак мисля, че Германия заслужено стана световен шампион, защото бе най-добрият отбор в турнира. – Ще избера два двубоя, но сред тях няма да е финалът. Първо бе полуфиналът срещу Англия. Тогава спечелихме с дузпи. А вторият по трудност бе осминафиналът срещу Холандия в Милано, когато надделяхме трудно с 2:1. – Стигнал ли е отбор до финал, страх не може да има. Марадона беше най-добрият футболист в света. Един финал е нещо специално. Всичко може да се случи, стават изненади. За разлика от 1990 година, този беше много атрактивен. Аржентина поведе с 2:0, но ние изравнихме. И тръгнахме напред за пълен обрат, докато те заложиха на контраатаки и така ни вкараха трети гол. – Отборът от 1990 година бе най-добрият за всички времена. – На едно място бяха събрани страхотни футболисти и личности. – Не мога да си обясня защо тази статистика говори толкова много в наша полза. Мисля, че магията се крие в манталитета на германците. Винаги сме много концентрирани, а това е важно при дузпите. Човек трябва да е ментално перфектно подготвен за такава ситуация. Това е най-голямата сила на германските футболисти. – Трябваше да бия петата на полуфинала срещу Англия. Но всичко се реши преди мен. – Капитанът Лотар Матеус не се чувстваше достатъчно добре и Анди взе топката. Той беше може би най-добрият ни изпълнител. Стреляше ту вляво, ту вдясно. Затова и нямаше никакъв проблем да вкара тази дузпа. – Много бяха. Но над всички се открояваше Лотар Матеус. По време на целия турнир. – Ние сме шампионите и както винаги сме един от фаворитите. – Човек, който държи изключително много на тактиката и техниката. Още в “Щутгарт” настояваше да играем красиво. Освен това с човешките си качества успява да създаде настроение в отбора. Голяма личност е! – Купата на конфедерациите показа, че имаме много млади футболисти на световно ниво. Добре е за треньора да има от какво да избира. Не мисля, че някой се притеснява, че Йоги Льов няма да избере най-добрите 23-ма. – По онова време Серия А беше най-добрата лига в света. Отборите имаха право на по трима чужденци. След световното в Италия се появи възможност да направя трансфер. Най-големите играеха в Италия и аз исках да съм сред тях. – Фантастичен период в кариерата ми. Не бяхме най-добрият отбор в Италия, но участвах в уникални мачове. Освен това културата на живота в Рим много ми допадна. – В интерес на истината исках да остана в “Рома”, но нашият президент почина. Случиха се и други лични неща около мен, които ме накараха да се прибера в Германия. А “Байерн” наистина е голям клуб, където всеки иска да играе. – Случва се. Разполагахме с много добри футболисти, но не и с добър отбор. Имаше проблеми и с треньорския пост. Така че не е достатъчно само да притежаваш добри футболисти, за да печелиш трофеи. – Тогава “Щутгарт” бе изключително силен отбор, който спокойно побеждаваше “Байерн”. Дори да не печелеше титлата, винаги играеше до последно за нея. Много голям клуб с вярна публика и традиции. Дори днес “Щутгарт” е атрактивно място за много футболисти. – Срещу “Интер” играх на финал за Купата на УЕФА, когато регламентът изискваше два мача. В първия у дома спечелихме с 1:0. След това паднахме с 0:2. Когато не вкараш гол в реванша, няма как да спечелиш. Вторият път бе срещу “Челси”. Нашият “Щутгарт” беше по-добрият отбор. Имаше повече шансове. Но влезе Джанфранко Дзола, прекара няколко секунди на терена и… ни вкара гол. Така спечелиха. – Разбира се, човек е много тъжен. Но това не е най-страшното нещо в живота. Той трябва да продължи. Приемам като натрупан опит всеки такъв загубен мач. – По мое време най-трудно беше срещу Марко ван Бастен. Един завършен нападател. Много техничен, много мощен, позиционираше се отлично. Трудно ми беше и срещу бразилеца Карека. – Не съм го пазил, защото не беше нападател. Това беше работа на дефанзивните халфове. – Ще избера двама от “Реал” (Мадрид) и “Барселона” – Серхио Рамос и Жерар Пике. Много са силни в единоборствата. В днешния футбол не виждам много класни централни защитници. Тази позиция се обезличи в последно време и затова избрах двама от така наречените ветерани, които наблюдаваме отдавна. Като традиции при бранителите най-класни са тези в Аржентина и Уругвай. – Матиас Замер и Фабио Канаваро са последните двама защитници, ликували със „Златната топка“. Не е ли малко нечестно спрямо бранителите, когато се прави този избор? – Предимството със сигурност е за нападателите. Те вкарват головете и са повече под светлините на прожекторите. Само че клубовете все повече дават по много пари за добри защитници. Съгласен съм, че е нечестно при тези избори. И за футболист номер 1 на ФИФА, и за „Златната топка“ все нападателите печелят. – Не мога да кажа. И двамата продължават да са в много добра форма. – Въпросът трябва да се зададе към пазара. – Пазарът е свободна зона. След като клубове имат толкова пари, могат да ги плащат. Нищо не можем да направим. – Всички отбори, които останаха, са претенденти за титлата. – Смятам, че в момента “Байерн” не е най-добрият отбор в Европа. – Защото не ме интересуваше. След двайсет години професионален футбол нямам никакво желание пак да съм на тренировки и на скамейката. Това никога не е било тема за мен. – Много даже. – Никой не ми се е оплакал. – Има видимо отстъпление. Катастрофално представяне за нас. Започнахме 2018-а година само с три оцелели тима в евротурнирите – “Байерн” в Шампионската лига, “Борусия” (Дортмунд) и “Лайпциг” в Лига Европа. Германският футбол трябва да внимава, за да не загуби почва под краката си. Все по-малко немски отбори играят добре. Повечето стоят стабилно в защита, но когато топката е в краката им, трудно правят нещо градивно в атака. Това е голям проблем. Вкарат ли ни някой гол в европейските турнири, не можем да намерим начин да го върнем. Трябва да се работи върху спортно-техническите компоненти. – Първо ФИФА трябва да си зададе този въпрос. Имате абсолютно право. Трябва да се регламентира трансферният пазар. Къде да играят юношите, след като се купуват само чужденци? ФИФА трябва да се намеси и това да се промени спешно.", "date": "2018.04.15", "title": " Томас Бертолд, световен шампион с Германия от 1990 г., ексклузивно пред “Труд”: Балъков е №1 на “Щутгарт”"}
{"url": "https://trud.bg/%d0%b3%d0%b5%d0%bd%d0%b5%d1%80%d0%b0%d0%bb-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd-%d0%bf%d0%be%d0%bf%d0%be%d0%b2-%d0%bc%d0%b8%d1%82-%d0%b5-%d1%87%d0%b5-%d1%81-%d1%80%d1%83/", "text": "„С Румен Радев в професионален план сме се движили винаги заедно и ако имаше някакво противоречия между нас, това щеше да се отрази на работата ни. Нека да разбием един мит, че сме били врагове”. Това обяви пред БТВ бившият командир на Военновъздушните сили (ВВС) генерал Константин Попов. Когато Радев стана президент, Попов напусна армията, в момента е депутат от ГЕРБ и председател на парламентарната комисия по отбрана. Много години съм бил началник на Румен Радев, и за двама ни щеше да е некомфортно той да ми е началник, коментира Константин Попов. „Не съм планирал да вляза в политиката, но нали знаете, че най-лесният начин да разсмееш Господ е като си правиш планове. Аз политиците винаги съм ги възприемал като врагът, от който трябва да измъкна повече пари за ВВС. Сега моята роля е на медиатор – да сближавам позициите. В сегашната ми работа ми харесва, че срещам много хора, но не ми харесва двуличието, не харесвам кресливите политици”, каза ген. Попов. По думите му модернизацията на ВВС много е закъсняла и една от причините е, че в България се говори много силно и много остро, а за целта е нужен консенсус. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Генерал Константин Попов: Мит е, че с Румен Радев сме били врагове"}
{"url": "https://trud.bg/%d1%87%d1%83%d0%b4%d0%be%d0%b2%d0%b8%d1%89%d0%b0-%d0%b8-%d0%bc%d1%83%d1%81%d0%ba%d1%83%d0%bb%d0%b8-%d0%bd%d0%b0%d1%85%d0%bb%d1%83%d0%b2%d0%b0%d1%82-%d0%b2-%d1%81%d0%b0%d0%bb%d0%be%d0%bd%d0%b8%d1%82/", "text": "„Rampage: Унищожителите” на режисьора Брад Пейтън е най-масивната и мускулеста кино премиера на седмицата. Филмът е вдъхновен от едноименната видео игра от 80-те и разказва за Дейвис (Дуейн “Скалата” Джонсън) – приматолог, който има специална връзка с невероятно интелигентна среброгърба горила на име Джордж, която след генетичен експеримент се превръща в гигантско бушуващо чудовище. Но това не е всичко, още няколко генетично модифицирани хищника се вихрят на свобода, сеейки разруха, и Дейвис се хвърля в центъра на битката не само за да “спаси света”, но да спаси и убийствения звяр, който някога е бил най-добрият му приятел… Филмът залага на специалните ефекти, които пресъздават мега зверовете и, разбира се, на звездната сила на Дуейн Джонсън. Скалата е най-високоплатената суперзвезда в света на киното и извървя дълъг път от устат кечист до холивудска икона. В ролите освен Дуейн Джонсън са още очарователната Наоми Харис, Малин Акерман, Джефри Дийн Морган, Джо Манганело, Джейк Лейси, П. Дж. Бърн и др.", "date": "2018.04.15", "title": " Чудовища и мускули нахлуват в салоните"}
{"url": "https://trud.bg/%d0%b8%d0%b2%d0%b0%d0%bd-%d0%b4%d0%be%d0%bd%d0%b5%d0%b2-%d1%84%d0%b0%d1%80%d0%b0%d0%be%d0%bd%d1%8a%d1%82-%d0%bd%d0%b0-%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%b0%d1%82%d0%b0/", "text": "Той е само на 30 и едва преди 5 години е завършил най-старата и авторитетна модна академия в Рим – Koefia. На 25 вече е забелязан и оценен от Пако Рабан и Версаче. От Европа до Близкия изток, през Персийския залив, САЩ, до Източна и Южна Азия – няма престижен моден форум по света, от който да не се е върнал с награда. Творбите му – истински произведения на изкуството – шестват из световноизвестни музеи и галерии, замъци и дворци и красят кориците на най-известните модни издания. През март Българската академия за мода най-после го отличи със „Златна игла” в най-престижната категория – „Дизайнер на годината”. „Бях много развълнуван и радостен, защото често се случва хора като мен да са оценени в държавата си едва след като светът ги оцени”, смее се Донев.  Призът „Златна игла” много му подхожда, защото той твори изцяло висша мода, и то изключително уникати, единствени копия. „Някои хора погрешно свързват висшата мода с бляскави вечерни рокли, а тя не е това. От кутюр не е стил, а синоним на ръчно изработени модели със съвършен шев”, обяснява Донев.  Той пристигна в София за триумфа си на родна земя, след като по-малко от месец преди това получи и най-престижния приз на съпътстващите оскарите награди Red Carpet Concierge International в Чикаго – моден оскар за „Международен дизайнер на годината”. „Никога Америка не е била моя цел като дизайнер, но този моден оскар е още едно световно признание”, признава мъжът, известен с европейската си изтънченост и вкус и в собственото си облекло във всеки момент от деня.  „Истината е, че аз никога не съм искал да се занимавам с мода, дори не ми е било мечта. – казва дизайнерът, макар че майка му цял живот е била моделиер в родния му град Раковски. – Тази индустрия в града ни е добре развита и майка ми се занимаваше дълги години с това. Тайно наблюдавах работата й вкъщи, когато се прибираше, или просто й помагах да изпъне добре плата. Може да се каже, че любовта към модата съм наследил от нея, но тогава голямата ми мечта беше да стана сценограф”, признава дизайнерът. Той завършва музикална паралелка с фолклорно пеене и танци в Пловдив. „Така се завъртяха нещата в живота ми, че всичко ме водеше към модата. Иначе всички в семейството ни много ценим фолклора”, споделя Донев.  Тогава Художествената академия не приема клас по сценография и Иван моли родителите си да не го принуждават да учи нещо друго само заради дипломата, а да му позволят да следва сценография в чужбина. Те го подкрепят.  Когато пристига в Италия, е само на 18 години. Първо учи италиански език, литература и култура в университета в Перуджа. Там познава и глада, и тежестта на неквалифицирания труд. За да се издържа и да си плаща таксите за учене, Чисти супермаркета, ресторанта, мете паркинга. Всяка сутрин става рано, хваща първия автобус, слиза на последната спирка и върви 5 км пеша по магистралата, за да отиде на работа. „Не беше лесно, защото бях на 18 години, по магистралата беше опасно, не знаех ще се прибера ли вкъщи жив и здрав. Свършвах работа там, отивах на лекции, прибирах се, отивах след това на другата ми работа – бях „бейби ситър” на едно детенце на 3 години. След това се прибирах в колежа и започвах да уча по нощите”, разказва дизайнерът.  До сценография обаче така и не се стига. След Перуджа той учи за гримьор и коафьор в Академия за естетика в Сицилия. Така придобива още една професия, с която да се издържа, и която му доставя удоволствие. Идеята да следва мода идва след една случка, когато той организира хореографията за ревютата. „Опитът ми с хореографията, фризьорството и гримьорството се оказа много важен днес – споделя Донев. – Не искам да бъда някой капризен дизайнер. Искам, като кажа: „Това не е така”, да покажа как трябва да бъде. Хората, с които работя, много ценят това и работим перфектно”.  При един стаж като хореограф на модно ревю в Париж той разглежда тайно роклите в бекстейджа. Забелязва, че един модел е със скъсана бродерия, „Тогава дойде една възрастна дама, французойка, и ме попита дали съм шивач. Отвърнах, че съм хореографът на ревютата. Попита ме къде съм се научил да шия. Казах, че е от часовете по труд и творчество в училище. През цялата седмица, докато бяхме в Париж, дамата ме наблюдаваше. Един ден ми каза: „От твоите ръце се ражда изкуство. Ти трябва да показваш твоето изкуство, а не модата на другите. Ако искаш да бъдеш истински шивач, трябва да учиш в академия Koefia в Рим”. Беше като моя орисница, а думите й постоянно се въртяха в главата ми. Така от една бродерия започна моето красиво пътешествие в света на модата”, разказва дизайнерът.  Той е приет в най-старата и уважавана Интернационална академия за история на костюмите и висша мода Koefia. Там се учи на всичко, включително и на перфектния шев. Завършва и магистърска степен по моден маркетинг. На 11 юли 2012 г., когато завършващите студенти представят финалните си проекти в академия Koefia, се среща със Санто Версаче. „Помолиха го да избере една от роклите и да я оцени, а той каза: „Донесете роклята с пеперудата”. Е, не беше с пеперуда, но беше моята рокля! Версаче каза: „Роклята е изработена толкова съвършено, че бих й определил цена, достойна за висшата мода – 12 хиляди евро”. Оценката на маркетинговият директор на „Версаче” е страхотен стимул за един студент”, признава Донев.  Той ще запомни завинаги датата 30 октомври 2012 г., когато във Франция се запознава с Пако Рабан на срещата „Новите таланти и традицията”. Рабан го намира в бекстейджа и го пита защо го представят като италиански дизайнер. Иван казва, че е българин, а Рабан, който много добре познава България, отговаря: „Точно това си помислих. Там се раждат добри таланти”. „Това си беше голям комплимент от Пако Рабан”, вълнува се Иван. Италианците и днес продължават ревниво да го обявяват като италиански дизайнер и е наречен от журналистите „осиновеният дизайнер на италианската висша мода”.  На следващата година – 2013-а, е на подиума на Седмицата на модата в Рим – AltaRoma. Той и става първият българин със самостоятелно дефиле на престижния форум. Това е и дебютът му като Ivan Donev. „Започнах с висша мода и правя само това. Давам си сметка колко е трудно. До ден днешен нямам ателие. Работя сам-самичък, нямам асистенти, шия всичко сам”, казва Донев. Признава, че на моменти е гладувал, защото е трябвало да избира дали да харчи парите си за храна, или за скъпи и качествени платове и материали, но никога не се отказва от идеята да прави висша мода. „Вече не се налага да работя на други места, но през онези първи години бях и асистент на възрастна жена с множествена склероза”, споделя дизайнерът.  Той прави и костюми за филмови проекти, сред които „Децата на Маам” с Франко Неро. „Работя и върху други филмови проекти и арт проекти на фотографи, като фотосесията на Томас Ходж, вдъхновена от картината „Трите грации” на Ботичели”, казва Донев.  Наградите идват още с появата му на модния подиум. Първата година след дипломирането си получава приза World of Fashion на Седмицата на модата AltaRoma. Същата година е носител и на наградите за моден дизайнер New Generation в Рим и CertiLux 2013 („Сертификат за лукс”) на Седмицата на дизайна в Милано.  Той е доцент и преподавател по качества на тъканите и история на модата в университети и академии в различни страни по света. Гостува и с мотивационни лекции в университети и средни училища. Разказва на младите хора своята история, за да им покаже, че всеки може да успее и без да е с връзки или с важни родители. „Така давам кураж на по-младите от мен да се борят за мечтите си”, споделя Иван. Мечтите му са много смели, като най-голямата е да е достатъчно богат, за да спонсорира развитието на млади таланти – помощ, която самият той никога не е получил. „Винаги във всяка колекция посвещавам един емблематичен модел на женската красота – в природата, в архитектурата, във философията. На Седмицата на висшата мода в Истанбул през 2016 г. показах рокля, вдъхновена от Черния лебед от „Лебедово езеро”. Беше едно много успешно ревю, което закри най-известният андрогенен модел в света Андрей Пейжик”, разказва дизайнерът. Журналистите определят дрехата като достойна за ревю на Жан Пол Готие. На Седмицата на висшата мода в Рим през 2013 г. пък той представя рокля, изработена от… 1500 паунови пера, поръчани от Индонезия.  „Бях си казал, че няма да правя бели рокли, но веднъж ми се наложи. Направих обаче роклята в екрю, с пера от бял лебед и с перли. Работих дълго над нея, защото дантелата във висшата мода се шие само ръчно, никога на машина. Приключих към 3-4 часа през нощта и преместих манекена с роклята до леглото ми. Загасих лампата, но светлината от улицата осветяваше целия модел. Емоцията беше толкова силна, че станах и прегърнах манекена. Бях се влюбил в творението си”, смее се дизайнерът.  Днес негови модели се разхождат по червените килими – на филмовите фестивали във Венеция, NAPA Valley, на наградите BAFTA, на Film Independent Spirit Awards Hollywood, на наградите на MTV. Негови тоалети носят актриси като Брияна Евиган, София Милош от сериала „От местопрестъплението: Маями“, певицата Дая (носител на „Грами”), Падма Лакшми (носител на „Еми”), топмоделът Жаклин Лара, „Мис Италия“ Джулия Арена, съпругата на певеца Албано Лоредана Лечизо и много други красиви жени. Последната му колекция, наречена Bridge Between Cultures („Мост между културите”) е вдъхновена от ислямското изкуство. Само броени дни след създаването колекцията започва обиколка по света. През март 2016 г. в Пекин се състои Hampel Award – световен конкурс за висша мода на Азиатската седмица на модата. Явяват се 6500 кандидати от цял свят, а Донев е един от 29-те финалисти и печели наградата Excellence Award for design.  На дефилето в рамките на Международния моден фестивал „Нефертити“ в Египет – най-голямото модно събитие в Близкия изток – Донев е поканен да представи част от колекцията си „Мост между културите”. За пръв път ревюто е организирано в древноегипетския храм на бог Амон в Луксор. Моделите дефилират буквално между обелиски и статуи на фараони пред близо 3000 гости, сред които звезди от емирствата, Египет и Европа. Сред бурни аплодисменти му връчват наградата „Нефертити 2016″. След завръщането си Донев получава покана от Стефано Доминела, президент на Gattinoni – една от най-старите и авторитетни римски модни къщи, обличали Жаклин Кенеди и Одри Хепбърн. Доминела го нарича Il Faraone della moda („Фараонът на модата“).", "date": "2018.04.15", "title": " Иван Донев – фараонът на италианската висша мода\t\t\t"}
{"url": "https://trud.bg/%d0%be%d0%b1%d0%bb%d0%b0%d1%81%d1%82%d0%bd%d0%b8%d1%82%d0%b5-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb%d0%b8-%d0%bd%d0%b0-%d1%80%d0%b0%d0%b7%d0%b3%d1%80%d0%b0%d0%b4-%d0%b8-%d0%be%d0%b4/", "text": "Духовници от Русенска епархия и участници в църковния хора към храма „Свети Николай Чудотворец“-Разград гостуваха в Одрин в рамките на сътрудничеството между двете области. Визитата започна в събота с посещение в българската църква „Свети Георги“ в Одрин. Заупокойна молитва, във връзка с националния траур за загиналите при катастрофата с автобус на „Тракия”, отслужи архиерейският наместник на Разград отец Георги, съобщиха от пресцентъра на Областната управа в Разград. Преди това гръцкият митрополит от Вселенската патриаршия Амфилохий е отслужил празнична литургия по повод Светла събота. Пред духовниците, областния управител на Разград Гюнай Хюсмен и генералните консули на България Васил Вълчев и на Гърция Сотирия Теохариди, хористите с диригент Красен Иванов, изпълниха „Многая лета“, „Тебе поем“ и „Христос въскресе“, допълват от пресцентъра. В рамките на визитата валията на Одрин Гюнай Йоздемир е дал тържествен обяд за гостите от България, а приветствието му е започнало със съболезнования по повод тежката катастрофа. Генералният консул Васил Вълчев е  предложил минута мълчание в памет на загиналите, в почитта се включиха и турския валия и служителите от неговата администрация, съобщиха още от администрацията в Разград. Г-н Хюсмен е припомнил, че сътрудничеството, което започнаха с  колегата му Йоздемир, е уникално за България и Турция и е добър стимул за отношенията между двете държави и двата народа – да се обикват като се опознават чрез традициите и културите си.  „Вярвам, че това е не само бъдещето на България и Турция, на Разград и Одрин, но и на света“ – допълни г-н Хюсмен. Той е благодарил на г-н Йоздемир и за това, че поема финансовия ангажимент по посещенията на групи от Разградска област в Одрин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Областните управители на Разград и Одрин организираха посещение на духовници в Турция"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%bf%d1%80%d0%b8%d0%b7%d0%be%d0%b2%d0%b0-%d1%80%d1%83%d1%81%d0%b8%d1%8f-%d0%b4%d0%b0-%d0%bf%d0%be%d0%b4%d0%bf%d0%be%d0%bc%d0%be%d0%b3%d0%bd%d0%b5-%d1%80/", "text": "Франция призова Русия да се включи в усилия за намиране на политическо уреждане на конфликта в Сирия след съвместните американско-френско-британски удари по предполагаеми сирийски обекти за химически оръжия, предаде АП. “Трябва да обединим усилията си, за да подпомогнем политически процес в Сирия, който да позволи да се създаде изход от кризата”, каза френският министър на външните работи Жан-Ив льо Дриан в публикувано днес интервю за вестник “Журнал дю диманш”. Франция продължи да разговаря редовно с Русия дори и след засилването на напрежението между Изтока и Запада. В петък френският президент Еманюел Макрон проведе разговор с руския си колега Владимир Путин броени часове преди западните ракетни удари, отбелязва Асошиейтед прес.", "date": "2018.04.15", "title": " Франция призова Русия да подпомогне решаването на конфликта в Сирия"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%bf%d1%80%d0%b8%d0%b7%d0%be%d0%b2%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b8%d1%82%d0%b5-%d0%bb%d0%b8%d0%b4/", "text": "Папа Франциск призова днес световните лидери да възобновят усилията за мир в Сирия. Той заяви, че е дълбоко обезпокоен от това, че те не са постигнали съгласие за съвместен план за прекратяване на кръвопролитията, предаде Ройтерс. “Отново призовавам всички политически лидери справедливостта и мирът да надделеят”, каза Светият отец в седмичното си обръщение пред събралите се на площад “Свети Петър”. “Дълбоко обезпокоен съм от сегашната обстановка в света, в която въпреки средствата на разположение на международната общност е трудно да бъде постигнато съгласие в полза на мира в Сирия и други региони по света”, заяви Франциск. Миналата неделя папата окачестви предполагаемата химическа атака в Сирия ден по-рано, в отговор на която САЩ, Великобритания и Франция нанесоха в събота рано сутринта удари по цели на сирийското правителство, като неоправдано използване на “средства за унищожение”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Папа Франциск призова световните лидери да възобновят усилията за мир в Сирия"}
{"url": "https://trud.bg/%d0%bd%d0%b0%d0%bf%d1%80%d0%b5%d0%b6%d0%b5%d0%bd%d0%b8%d0%b5-%d0%b2-%d1%80%d0%be%d0%bc%d1%81%d0%ba%d0%b8-%d0%ba%d0%b2%d0%b0%d1%80%d1%82%d0%b0%d0%bb-%d0%b2-%d0%bf%d0%b0%d0%b7%d0%b0%d1%80%d0%b4%d0%b6/", "text": "В пазарджишкия ромски квартал „Изток“ има напрежение, заради освобождаването от ареста на възрастен мъж, за когото се твърди, че е блудствал с две момичета на 8 и 11 години. 64-годишният мъж, с прозвището Мъзи, е заплашвал децата с убийство, ако кажат на родителите си какво им е причинил, информира  . Блудствените действия продължили няколко поредни дни. След третия път, едно от децата споделило с майка си. Тя насочила вниманието си и на следващия ден видяла мъжа в избата с децата, но той успял да избяга. По-късно бил задържан. След 24-часов престой в ареста мъжът е освободен, което предизвика гнева на хората от квартала. Над 50 души се събраха пред блока на ул. „Спартак“. От полицията съобщиха, че мъжът сам се е предал, като преди това се е укривал в Кричим. При разпита е заявил, че е невинен. Той е с чисто съдебно минало и здравословен проблем. Случаят се разследва от прокуратурата. От Отдел „Закрила на детето“ заявиха, че не са информирани, но полицията също има закрилнически функции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Напрежение в ромски квартал в Пазарджик заради освобождаването на мъж, заподозрян в блудство"}
{"url": "https://trud.bg/%d0%bc%d1%8a%d0%b6-%d0%b7%d0%b0%d1%81%d1%82%d1%80%d0%b5%d0%bb%d1%8f%d0%bd-%d0%b2-%d1%8f%d0%bc%d0%b1%d0%be%d0%bb%d1%81%d0%ba%d0%be-%d1%81%d0%b5%d0%bb%d0%be/", "text": "Мъж е починал вследствие на огнестрелна рана в ямболско село. 55-годишен мъж е открит в безпомощно състояние в ямболското село Правдино. Сигналът е подаден малко след 19.30 часа на 14 април, съобщиха от Областната дирекция не МВР в Ямбол. Установено е, че мъжът е починал от огнестрелна рана в главата пред наследствен имот в селото. От полицията съобщават, че след разследване за престъплението е задържан мъж на 61 години. На местопроизшествието и в дома на арестувания са извършени процесуално-следствени действия и са иззети веществени доказателства. 61-годишният мъж е привлечен в качеството на обвиняем и с прокурорско постановление е задържан за срок до 72 часа. Работата по случая продължава под надзора на Окръжната прокуратура в Ямбол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Мъж застрелян в ямболско село"}
{"url": "https://trud.bg/%d1%85%d0%b0%d0%b9%d0%bd%d0%ba%d0%b5%d1%81-%d0%b5-%d0%ba%d1%80%d0%b0%d0%bb%d1%8f%d1%82-%d0%bd%d0%b0-%d0%b1%d1%83%d0%bd%d0%b4%d0%b5%d1%81%d0%bb%d0%b8%d0%b3%d0%b0%d1%82%d0%b0/", "text": "Юп Хайнкес е кралят на Бундеслигата! Легендарният треньор е №1 по мачове в германския елит с 1034. При победата на „Байерн“ с 5:1 над родния му „Борусия“ (Мьонхенгладбах) той задмина с една среща Ото Рехагел, който е легенда на „Вердер“, но бе и при баварците. Въпреки че пусна основно резерви, Хайнкес нямаше проблем за още една победа в Бундеслигата. Драмата около новия треньор на „Байерн“ Нико Ковач придоби нови измерения. „Айнтрахт“ планира да го уволни, след като падна с 1:4 от „Байер“ (Леверкузен) в директен мач за участие в Шампионската лига. Това ще стане, ако тимът от Франкфурт отпадне от „Шалке“ в полуфинала за купата в сряда. Президентът на „Байерн“ Ули Хьонес отвърна на атаките на Фреди Бобич, спортен директор на „Айнтрахт“. „Не ние сме непрофесионални, а намерихме непрофесионални неща в договора на Нико Ковач, който е изготвен от техния директор“, каза Барона на Бундеслигата. „ Реферът Майкъл Оливър пък получи смъртни заплахи от италиански тифози. Причината е дузпата, която свири за „Реал“ в последната минута срещу „Ювентус“. Полицията започна разследване за сериозността на заплахите.", "date": "2018.04.15", "title": " Хайнкес е кралят на Бундеслигата"}
{"url": "https://trud.bg/%d1%86%d1%81%d0%ba%d0%b0-%d0%b2%d1%8a%d1%80%d0%bd%d0%b0-%d0%bb%d0%b5%d0%b3%d0%b5%d0%bd%d0%b4%d0%b0%d1%80%d0%b5%d0%bd-%d0%b7%d0%b0%d1%89%d0%b8%d1%82%d0%bd%d0%b8%d0%ba/", "text": "Красимир Безински се завърна в ЦСКА. Легендарният защитник от златното поколение, стигнало до полуфинал за КЕШ през 1982 година, ще помага на Стамен Белчев. Безински беше и в щаба на „червените“ при един от последните евротриумфи – отстраняването на „Шахтьор“ (Донецк) за Купата на УЕФА през 2001-а. Безински единствен е играл в два полуфинала на ЦСКА в Европа – срещу „Байерн“ за КЕШ и „Барселона“ за КНК. Легендата се излекува от коварна болест и отново се завърна на „Българска армия“, където работи дълго и като скаут. За него „червените“ фенове пееха песента: „Когато Бези играе като лъв, ЦСКА ще бъде пръв.“ В същото време клубът ще представи уникален фотоалбум по случай 70-ия си юбилей. В 360 страници и луксозно издание е представена цялата история на ЦСКА, включваща близо 30 различни спорта. На церемонията на стадион „Българска армия“ в понеделник са поканени легенди не само от футбола.", "date": "2018.04.15", "title": " ЦСКА върна легендарен защитник"}
{"url": "https://trud.bg/%d1%81%d0%bd%d0%b5%d0%b3%d0%be%d0%b2%d0%b0%d0%bb%d0%b5%d0%b6%d0%b8-%d0%b8-%d0%b1%d1%83%d1%80%d0%b8-%d0%b2-%d1%81%d0%b0%d1%89-%d0%b2%d0%b7%d0%b5%d1%85%d0%b0-%d1%82%d1%80%d0%b8-%d0%b6%d0%b5%d1%80%d1%82/", "text": "Трима души, включително двегодишно момиченце, загинаха в резултат на снеговалежи, дъждове и бури, обхванали обширна част от територията на САЩ – от Мексиканския залив до Големите езера, предаде Асошиейтед прес. В Луизиана в резултат на силния вятър дърво падна върху жилищна постройка и загина двегодишно момиченце. В Уисконсин един човек загина, а четирима бяха ранени при катастрофа на заледен участък, а в Небраска отново при пътно произшествие смъртта си намери водач на снегорин. На международното летище Минеаполис-Сейнт Пол (щата Минесота) бяха отменени около 400 полета. Снеговалежът принуди администрацията на аерогарата да анулира всички излитащи полети във втората половина на вчерашния ден. Според синоптичните прогнози фронтът, донесъл лошото време, ще се задържи и през следващите денонощия над щатите Минесота, Уисконсин и Мичиган, а после ще се премести към щата Ню Йорк и Нова Англия на Източното крайбрежие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Снеговалежи и бури в САЩ взеха три жертви"}
{"url": "https://trud.bg/%d0%b6%d0%b5%d0%bb%d1%8f%d0%b7-%d0%b0%d0%bd%d0%b4%d1%80%d0%b5%d0%b5%d0%b2-%d0%be%d1%89%d0%b5-%d0%bd%d0%b5-%d1%80%d0%b0%d0%b7%d0%b1%d0%b8%d1%80%d0%b0%d0%bc-%d0%b7%d0%b0%d1%89%d0%be-%d0%ba%d0%b0%d1%82/", "text": "Желяз Андреев има надежда, че казусът му може да бъде решен по дипломатически път, каза самият той пред Дарик. Протестите с настояване страната ни да не изпълни искането за екстрадирането му ще продължат, защото все още нищо не е ясно, разказаха Желяз Андреев и приятелят му Димитър Мурджев. Двамата са завършили културология в СУ. Андреев попадна в черен списък на САЩ с хора, нарушили ембаргото им със Сирия, и американското правителство поиска страната ни да го екстрадира. Желяз е с мярка за неотклонение “Подписка”. “Един от въпросите, на които още не мога да си отговоря е защо аз като служителя от най-ниско ниво бях задържан. Разбирам, че това са процедури, които МВР трябваше да следва, както и прокуратурата, но има много въпроси, на които не мога да си отговоря”, казва Андреев. По отношение на собствениците на фирмата, в която е работил, той разказа, че в САЩ при първоначално обявени присъди за тях в рамките на 40 до 50-60 години, впоследствие те са се признали за виновни по част от обвиненията и са получили присъди от 1-2 години затвор. Не мога да си го обясня по друг начин, освен като добра сделка с прокуратурата в САЩ, казва младият мъж. По думите на Андреев възможно най-добрият сценарий за него е обвинението да отпадне, без да се налага той да ходи в САЩ. На въпрос как това би могло да се постигне и дали може да се случи по дипломатически път, той каза: “Надявам се, но не съм сигурен, че може да бъде постигнато по дипломатически път. В крайна сметка съдът е този, който решава дали може да оттегли едно обвинение или не”. “Компаниите трябва да информират своите служители за всяко действие, закон на държава, който евентуално те биха прекрачили. Такова нещо при нас тогава липсваше. На нас просто ни беше казано, че трябва да се обаждаме на клиентите и да оставим всичко друго. Не е мое задължение вечер, като се прибера от работа, да гледам новини и да знам коя държава има ембърго към друга държава и какво се случва по света. Пред нас в момента има мъгла, в която се случва нещо. Интересно е, когато мъглата се вдигне какъв ще бъде резултатът. Чуваме, че въпросът може да бъде решен на дипломатическо ниво, но това съвсем не е сигурно и ние продължаваме да бъдем подготвени за всеки един сценарий”, каза Андреев. “Битката предстои, нищо не е приключило. Протест ще има тепърва нещата предстоят. Затова моля хората да не приемат, че всичко е решено, нищо не е решено все още”, допълни той.", "date": "2018.04.15", "title": " Желяз Андреев: Още не разбирам защо като служител на най-ниско ниво бях задържан"}
{"url": "https://trud.bg/%d0%ba%d0%be%d0%bb%d0%b0-%d0%b8%d0%b7%d1%85%d0%b2%d1%8a%d1%80%d1%87%d0%b0-%d0%b2-%d0%bf%d1%83%d0%b1%d0%bb%d0%b8%d0%ba%d0%b0%d1%82%d0%b0-%d0%bd%d0%b0-%d1%80%d0%b0%d0%bb%d0%b8-%d0%b2-%d1%88%d1%83%d0%bc/", "text": "Състезателен автомобил БВМ напусна трасето и се вряза в публиката на планинското изкачване „Мемориал Валерий Великов”. Инцидентът е станал минути преди 15 часа в неделя. Петима душа по чудо са се отървали само с фактури и охлузвания. Произшествието е станало на прав участък, където е имало заградителни  ленти и охранител. Линейките, наети за безопасност на ралито, веднага са свалили ранените в спешно приемно отделение на шуменската болница. Отделно три линейки са пристигнали на сигналите на зрителите, но не се е наложило да извозват ранени.", "date": "2018.04.15", "title": " Кола изхвърча в публиката на рали в Шумен (СНИМКИ)\t\t\t"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d1%83%d0%b4%d0%b0%d1%80%d0%b8-10-%d0%bf%d0%b0%d1%80%d0%ba%d0%b8%d1%80%d0%b0%d0%bd%d0%b8-%d0%ba%d0%be%d0%bb%d0%b8-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "Шофьор удари 10 паркирани коли в Пловдив, след което заразя автомобила си и избяга. Катастрофата е от събота вечерта, информира Нова тв. Потърпевшите предполагат, че е бил пиян или неправоспособен, за да избяга от мястото на инцидента. Влизането и излизането в комплекс “Оазис” е затруднено, тъй като от както е пуснат в експлоатация, едното му платно постоянно се използва за паркинг на живущите. На мястото на произшествието има полицаи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Шофьор удари 10 паркирани коли в Пловдив, заразя автомобила си и избяга"}
{"url": "https://trud.bg/%d0%b1%d0%b0%d0%bd%d1%81%d0%ba%d0%be-%d0%b7%d0%b0%d0%ba%d1%80%d0%b8-%d1%83%d1%81%d0%bf%d0%b5%d1%88%d0%b5%d0%bd-%d0%b7%d0%b8%d0%bc%d0%b5%d0%bd-%d1%81%d0%b5%d0%b7%d0%be%d0%bd-%d0%ba%d0%b0%d0%b1%d0%b8/", "text": "Банско официално закри зимния сезон със състезание на ветераните скиори. С много емоции и спортен хъс премина градското състезание, а накрая награди раздаде кмета Георги Икономов. Зимният сезон приключва с добри резултати, въпреки опашките на кабинката и протестите на зелените, които се опитаха да компрометират курорта. 15% ръст на туристите отчетоха този сезон хотелиери и ресторантьори. Отчетът за изпълнението на туристическата програма на местната администрация за миналата година сочи събран туристически данък за 2017 г. в размер на 900 000 лева, което е с 24 % повече от предходната 2016 г. “Продължаващата тенденция за ръст в събираемостта на туристическия данък в Банско е резултат от няколко фактора – строга данъчно-финансова дисциплина, активни мерки за изсветляване на туристическия бранш, както и разбира се по-висока посещаемост на курорта”, коментира кметът Георги Икономов. “Справките в края на сезон 2017/2018 сочат също ръст в броя на посещенията. Отново се регистрира близо 14 % повишение, като най-осезаемо е то при туристите от страната, Русия, Израел и Македония”, допълни градоначалникът. А Банско влиза в летния си сезон с богата програма от различни културни мероприятия и фестивали. Амбицията на общината е да превърне курорта в целогодишен, а не само зимен. Затова кабинката ще работи и през лятото, отново в ски зоната ще има водна пързалка и съоръжения за забавления на туристите. А фестивалите ще се редят един през друг през летния сезон. Една част от хотелите затварят врати , а стопаните се местят на морето. Но повече от половината ще работят и през лятото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Банско закри успешен зимен сезон, кабинката ще работи и през лятото"}
{"url": "https://trud.bg/%d0%b4%d0%b5%d0%bb%d0%b8%d0%be-%d1%80%d0%be%d1%81%d0%b8-%d0%ba%d1%8a%d0%bc-%d1%84%d1%83%d1%82%d0%b1%d0%be%d0%bb%d0%b8%d1%81%d1%82%d0%b8%d1%82%d0%b5-%d0%b4%d0%be-%d0%ba%d1%80%d0%b0%d1%8f-%d0%bd%d0%b0/", "text": "Делио Роси, треньор на “Левски”, заяви, че в предстоящите сблъсъци ще реши на кои играчи ще разчита през новия сезон и на кои ще бъде показана вратата. Италианецът вече е говорил със собственика на клуба Спас Русев за бъдещето на “сините”. “Имаме база, върху която да градим отбор за новия сезон – каза Роси. – За мен основна грешка е да се започва отначало всяка година и да се сменя отборът. Защото дупката ще остане. Тя може да се запълни като се изхарчат много пари, или всяка година да се взимат по двама-трима играчи. Има доста хора, които ще продължат догодина, но “Левски” трябва да мисли да вкарва младежи от школата. Футболистите се виждат във важните мачове, а те ни предстоят. Вече съм дал като идея на президента кои стават, но трябва да минат сблъсъците. Познавам много футболисти, които са силни, когато мачовете не са важни.“ Със загубата от „Лудогорец“ (0:1) отборът на “Левски” повтори серията от 4 поредни поражения в шампионата от сезон 2013/14. Тогава тимът падна от “Лудогорец” (0:2), “Литекс” (1:2), ЦСКА (1:3) и “Ботев” (0:2). Треньор беше Елин Топузаков, а в класирането “Левски” завърши пети. Сега “сините” също са в поредица от 4 поражения, но само с един отбелязан гол – ЦСКА (0:1), “Берое” (1:2), “Ботев” (0:1) и “Лудогорец” (0:1). Снимка: Спортал", "date": "2018.04.15", "title": " Делио Роси към футболистите: До края на сезона играете за бъдещето си"}
{"url": "https://trud.bg/36-000-%d0%b7%d1%80%d0%b8%d1%82%d0%b5%d0%bb%d0%b8-%d0%b3%d0%bb%d0%b5%d0%b4%d0%b0%d1%82-%d0%b0%d0%bc%d0%b0%d1%82%d1%8c%d0%be%d1%80%d1%81%d0%ba%d0%b8-%d0%bc%d0%b0%d1%87-%d0%b2-%d1%80%d1%83%d0%bc%d1%8a/", "text": "В истинско зрелище се превърна дербито от 4-та дивизия в Румъния между столичните „КСА Стяуа“ и „Академия Рапид“, спечелено с 3:1 от гостите. Дербито се игра на националния стадион и бе наблюдавано от 36 000 зрители. Двубоят не премина и без инциденти. Феновете на двата тима си спретнаха меле, в което мнозина пострадаха. Стигна се дори до използването на сълзотворен газ. След края на мача стана ясно, че причина за боя е било знаме, на което е била изписана абревиатурата „FCSB“. С това прозвище в момента в румънския елит се подвизава тимът на Джиджи Бекали, който до преди няколко години се казваше „Стяуа“ (Букурещ). Новосформираният преди „КСА Стяуа“, който започна от най-долните дивизии на Румъния, използва логото и цветовете на легендарния клуб и претендира за негов наследник. Тимът на „Академия“ пък е наследник на трикратния местен шампион „Рапид“ (Букурещ).", "date": "2018.04.15", "title": " 36 000 зрители гледат аматьорски мач в Румъния"}
{"url": "https://trud.bg/%d0%bf%d0%b5%d0%bf-%d0%b2-%d0%b0%d0%bd%d0%b3%d0%bb%d0%b8%d1%8f-%d0%b5-%d0%bf%d0%be-%d1%82%d1%80%d1%83%d0%b4%d0%bd%d0%be-%d0%be%d1%82-%d0%b8%d1%81%d0%bf%d0%b0%d0%bd%d0%b8%d1%8f-%d0%b8-%d0%b3%d0%b5/", "text": "Хосеп Гуардиола, мениджър на “Манчестър Сити”, заяви, че в Англия по-трудно се става шампион, отколкото в първенствата на Испания и Германия. Треньорът е печелил титли с “Барселона” и “Байерн”, сега е на път да го направи и с тима на “гражданите”. “Сити” е само на 3 точки от златото след успех с 3:1 над “Тотнъм”. „По-трудно е да станеш първи във Висшата лига в сравнение с Бундеслигата или Примера дивисон – каза Гуардиола. – Това е заради атмосферните условия, стадионите, броят мачове без почивка… Този триумф, на който се надяваме да стане факт следващата неделя, ще го помним до края на дните си. Това ще бъде един от най-големите успехи в кариерата ми. Сравнявам го с първата си титла с „Барселона“ и спечелването на Шампионската лига тук на „Уембли“ във финала срещу „Манчестър Юнайтед“. Почти сме свършили работата. Важното е, че се стремяхме да станем шампионите, играейки футбола, който харесваме. И успяхме да го постигнем.“ Един от съперниците на „Сити“ през новия сезон ще е „Уулвърхямптън“. Водачът в Чемпиъншип стана и на теория първият нов член на Висшата лига на Англия за 2018/19. Снимка: Facebook", "date": "2018.04.15", "title": " Пеп: В Англия е по-трудно от Испания и Германия"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%be%d1%81%d0%bf%d0%be%d1%80%d0%b8-%d0%b3%d1%80%d0%b0%d0%bd%d0%b8%d1%86%d0%b8%d1%82%d0%b5-%d0%b2-%d0%b8%d0%b7%d1%82%d0%be%d1%87%d0%bd%d0%be%d1%82%d0%be-%d1%81/", "text": "С официално писмо до генералния секретар на ООН Турция оспори правата на Гърция и Турция върху континенталния шелф в Източно Средиземно море. В ексклузивен материал, Liberal.gr разкри какъв е отговорът на Турция на Общото изявление след тристранната среща на върха на Гърция, Кипър и Египет до ООН, пише електронното издание на гръцкия вестник Protothema. Писмото, обяснява изданието, трябва да послужи като предупреждение и за Кайро, тъй като Анкара не крие загрижеността си от разговорите между Гърция и Египет за делимитация на техния континентален шелф, която се предизвиква също и заради враждебните отношения между египетското правителството на Абдел Фатах ас Сиси, свалило от власт „Мюсюлмански братя“ с военен преврат и Ердоган, който е известен с пристрастията си към това политическо ислямско течение. В писмото се оспорва и активното сътрудничество между Египет и Кипър за построяване на газопровод от кипърската Ексклузивна икономическа зона до египетския бряг, където той трябва да бъде втечнен от разположените там инсталации. В писмото си, датирано от 27 март 2018 година, постоянният представител на Турция пред ООН Фериндун Синирлиоглу оспорва съществуването на „общи морски граници” между трите държави и потвърждава едностранната претенция на Анкара, както твърди Protothema, върху целия континентален шелф на запад от Кипър чак до гръцките острови Крит и Родос. Устните заявления, на които се позовава Турция, описват едностранната и, както я определя гръцкото издание, своеволна „делимитация“ на континенталния шелф в Източното Средиземноморие, който Анкара вярва, че трябва да бъде установен на базата на равноотстоящата линия между бреговете на Турция и Египет. „изхвърляйки“ Гърция и Кипър от района. В документа,  според гръцкото издание, се правят референции към нелегалното гарантиране на правото на турската компания TRAO да търси и добива въглеводороди в районите около континенталния шелф на островите Родос и Кастелоризо. Protothema припомня, че на 13 февруари постоянните представители на Гърция, Кипър и Египет при ООН Мария Теофилис, Корнелиус Корнелиу и Мохамед Омар Ганд се подписаха на документ, представляващ Обща декларация на тристранната среща на върха Ципрас – Сиси – Анастасиадис, провела се на 21 ноември 2017 година в Никозия. В декларацията има параграф, в който се изразява признаването на трите страни на Конвенцията за Закона за моретата и, сред другите неща, се заявява техния „ангажимент да се насърчат без забавяне преговорите за демаркация на общите морски граници, като в същото време се призовава Турция да спре всички нелегални дейности в крайбрежните води край Кипър и да избягва подобни действия в бъдеще. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Турция оспори границите в Източното Средиземноморие"}
{"url": "https://trud.bg/%d1%8f%d0%bd%d0%b0-%d0%bc%d0%b0%d1%80%d0%b8%d0%bd%d0%be%d0%b2%d0%b0-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%bd%d1%8f%d0%bc%d0%b0-%d0%ba%d0%b0%d0%ba-%d0%b4%d0%b0-%d0%bf/", "text": "– За мен този филм беше наистина голямо предизвикателство – една сбъдната мечта, но с цената на много труд, инат и безсънни нощи. Започна почти като на шега, защото бях много ядосана от всичко, което се случва в родното кино. Нервирах се, че има качествени актьори, както и технически професионалисти, които могат да направят филми на високо ниво, но никой не ги наема, за да направи готин жанров филм – чисто за забавление. Сякаш е задължително всеки бг филм да се опитва, да разказва за тежката, отчайваща действителност тук. Все едно в България няма живи хора, с млад дух, които вярват в бъдещето и могат да се забавляват. Точно по тази причина не гледам редовно телевизия. Гледам само филми. Кино или сериали – няма значение, стига да са добри. Харесват ми много шведски, датски и холандски филми, посланията на които са в тъмните краски. Обичам и доброто европейско кино. Руските класики, американските шедьоври. В тези страни филмите се правят по такъв запленяващ начин, действено, с послание. Насочени към зрителите и въпреки това запазват художествените си качества. Вълнуващи са и те карат да излизаш с усмивка и надежда от киносалона. Казах си – не може най-добрите в света да са открили, че киното може да бъде и само за забавление, а ние да се опитваме да правим единствено високо поучителни и нравопорицателни филми! – В момента заслужено съм се отдала на нещо като почивка от прекалено забързаното и стресово ежедневие. Сега съм във Варна и още два-три месеца ще репетирам тук във Варненския театър. Заглавието е ”Изборът на Марта” с автор Жорди Галсеран и режисьор Георги Михалков. Партнираме си със Симеон Лютаков, с когото беше повече от прекрасно да се запознаем. Паснахме си от първия ден. Изобщо целият актьорски състав е страхотен и съм много щастлива, че работим заедно. Тези три месеца във Варна за мен са идеалната почивка, защото са съчетани с работа, а аз по принцип трудно почивам, без да работя. – Че минахме 100 хиляди зрители! Шегувам се, това е важно, но не толкова. Асен (Блатечки – б.а.) наскоро ми изпрати нещо, което много ме зарадва и изкефи. Негова приятелка му беше написала колко много й е повлиял филмът, защото в моята роля е видяла себе си. Тя също се е занимавала с такива танци, но е спряла, защото животът й се е развил по много подобен на героинята ми начин и е усетила презрението от хората, които виждат в нея заплаха и са се опитвали да я спънат! Това признание наистина ме трогна. Хубаво ми е като ме спират и ми казват – събрали сте се егати яките актьори в този филм – любимите ми! Или – 4 пъти гледах „Привличане”! Подобни думи ме карат да вярвам, че сме си свършили добре работата. – Това е нормално, но на мен ми харесва да се конкурирам с някой друг и не го разбирам като спъване. Поглеждам го от хубавата страна – просто някой се бори за твоето място под слънцето и трябва да се разбере кой е по-добър, конкуренцията е супер здравословна. Проблемът е, че както и в нашия филм – качествените хора не искат да воюват, но по някакъв начин винаги са предизвиквани от някого, който смята, че може да промени правилата в своя полза. Като някой те предизвика по този начин и ти си задължен, заради себе си и достойнството си – да воюваш! Аз по принцип никога не съм искала да воювам, но често съм задължена, за да дам пример на сина си, или да вдъхновя други млади хора, че има смисъл да се борят за мечтите си! Или просто защото Ботев казва – на добрия с добро, а с лошия – с ножа по глава. – Колко е важно да знаем наистина кои сме. Да се борим за това, а не да се опитваме да се харесваме на всички и да бъдем като най-популярните и силните на деня. Да имаме силна воля и мечти, да бъдем силни с това, че можем след всеки неуспех да станем, да се отърсим и да продължим напред. Това е основната идея, че не трябва да се страхуваш, а да опитваш – хората да вярват, че могат да опитват, дори и невъзможното. Да търсиш себе си, като правиш нещата, които обичаш и като слушаш сърцето си. И няма как да сгрешиш, ако си достатъчно постоянен. Посланието се съдържа и в последните думи на Лора в „Привличане” – понякога са нужни само 20 секунди смелост и всичко се подрежда, като с магическа пръчка. 20 секунди на истината, каквото и да ви струва това. И ви обещавам, че един ден ще има с какво да се гордеете – защото провалът е опция, но страхът – не. – Майка ми ме научи, че няма „не мога”! Когато казвах, например, че не мога да направя еди-какво си, тя ме питаше – не мога да разбера какво казваш, каква е тази дума? Когато имаш родители, които разбират кое е важно за възпитанието и не се водят от всеобщото мислене, не ти казват – трай, мамо, да ти е добре, когато имаш такива родители – не може да не посеят в теб бунта срещу притъпеното самочувствие и изкуствено придобито смирение. На едни от най-важните позиции у нас виждаме хора, меко казано прости, но ти можеш да се бунтуваш срещу това и да докажеш, че можеш по-добре и повече от тях. – Идеята е на Башар. Николета е красива жена. Смятам, че тя много добре познава качествата си и това, което умее. Също така, тя познава света на популярните хора и успешно реализира лицето си в него, по този комерсиален начин, в който печелиш огромна известност и това ти носи икономическа стойност. Това е страшно полезно и търсено в много сфери на бизнеса. Николета познава продукта, който предлага и знае как да го продаде. С две думи – професионалист. И много се радвам, че стана част от „Привличане”!  – Не! Но често избирам да играя в драматургия, подобна на живота ми. Нормално е. Привлича ме като пламъкът пеперудата. Някак си имам нужда да разкажа какво ми се е случило – за да го преодолея. – Бих поканила Захари Карабашлиев, за да разкаже каква е успешната формула на неговите романи и защо неговите истории наистина те завладяват и те карат да вярваш, че и в България може да излезе роман, който да мине в редовете на световната драматургия. Милен Русков също бих поканила, и Виктор Божинов – страшно бях впечатлена и от филма „Възвишение”. Бих поканила и Георги Михалков – режисьорът, с когото работим в момента в театъра, както и Ивайло Пенчев, създателят на Уолтопия, Снежина Петрова, също и Бина Харалампиева да разкаже за постановката на ”Лисичета”. Владо Пенев е невероятен събеседник. – Интересен въпрос! Бих искала един ден Скорсезе да ме попита – искам ли да играя в новия му филм. Не, шегувам се! Няма въпрос, който да чакам. Когато имам да казвам нещо важно, намирам начин да го кажа. Дори ако ми отнеме 2 години от живота, за да го направя чрез филм. – Е, разбира се! Има ли актриса, която ще отговори негативно на такъв въпрос, освен ако не е Мерил Стрийп?! Това е висок клас филми, мечтая някой ден да попадна на подобно предложение, но на нашите географски ширини нямаме производство на такива високо бюджетни продукции. Ако обърнем внимание – за една седмица в Ел Ей се произвеждат толкова филми, колкото у нас за година. Също така там всеки филм струва по няколко милиона, а ние с 600 000 лева направихме „Привличане”. Няма как да произведем Мерцедес с части от Илиянци, така че наистина мога само да мечтая да участвам в такъв филм. – Не, не се страхувам за него, той от две години учи в Германия. Училището е в Бавария. Много искам да расте в среда, в която да не го учат да се страхува. Смятам, че в чужбина самите учители са по-различни от тук – някои от учителите на сина ми са на по 24 години и нали се сещате, че те са със съзнание много по-близко до неговото и един такъв преподавател, стига да е качествен, е много по-полезен за младите хора. – Тя ме научи на нещо, което винаги ми е било нужно, защото като малка бях много по-избухлива и емоционална от сега. Тя ни казва – когато аз тръгна да кипвам по отношение на някаква тема в ежедневието и си казвам – пази го, пази го за довечера. Научи ни да пазим тази енергия за сцената, аз също знам какво ми е коствало да успея да запазя тази емоция и да излея всичко на сцената. Открила съм тази истина и сама за себе си, но е друго, като тя ти го каже. На мен и това ми хареса в нея – работи върху за да изгражда личности, не просто професионалисти. Да бъдеш и качествен човек в обществото – това е важно за нея. Не е задължително да знаеш всичко, но това което правиш – трябва да е с любов към детайла и с усет за полезност, да си искрен и да имаш какво да кажеш с изкуството. Всяка минута с Цветана Манева е просто празник, както и с другите ми преподаватели, като Възкресия Вихърова, Снежина Петрова и др. – Всичко, което знам сега би ми се искало да знаех тогава, защото всяко нещо, щеше много да ми помогне. Щях да съм много щастлива, ако беше възможно това и дори бих дала парите, които изкарвам за 10 години напред, за да имам и тогава тези знания. – Имам много готини приятели. Някои и по-нови, с които често и работим заедно. В началото ми се случваше да ме държат на дистанция, заради това, че съм популярна, може би, но е много готин моментът, в който започнаха да са искрени и да се забавляваме, защото видяха, че на мен може да се разчита. Приятелите ми често се забавляват с нелепия ми хумор и ми казват, че имам странно чувство за хумор. На мен много бързо ми тече мисълта и ако се опитвам да говоря на някой чужд език и казвам, примерно – здрасти на английски, но продължавам с някаква дума на руски, както и нещо на български и се получават направо безумни изречения. Или се блъскам два пъти в една и съща стъклена врата. Когато съм под стрес ставам много нелепа за гледане.   Харизматичната актриса Яна Маринова навлиза в света на киното, като каскадьорка. Дългогодишните й занимания с художествена гимнастика и лека атлетика, както и безстрашната й натура я правят много търсена в редица холивудски продукции и твреклами. Първият сериал, в която тя показва и актьорския си талант е “Хотел България”, а след това изиграва запомнящи се роли и в “Стъклен дом”, “Забранена любов”, “Фамилията” и “Връзки”. На големия екран тя също не остава незабелязана и дори печели наградата за най-добра женска роля на престижния кинофестивал Bridge Of Arts в Русия за превъплъщението си във филма “11-А”. Новата продукция – “Привличане”, на която Яна влиза и в амплоато на продуцент, заедно с Башар Рахал, все още е на екраните на родните киносалони и едно от най-гледаните заглавия. В нея красивата актриса отново демонстрира танцови умения, като на професионална състезателка по спортни танци.", "date": "2018.04.15", "title": " Яна Маринова пред „Труд”: Няма как да произведем „Мерцедес“ с части от Илиянци"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d1%83%d0%b1%d0%b8%d1%82%d0%b8-%d0%bf%d1%80%d0%b8-%d1%81%d0%b1%d0%bb%d1%8a%d1%81%d1%8a%d1%86%d0%b8-%d0%bc%d0%b5%d0%b6%d0%b4%d1%83-%d0%b0%d1%84%d0%b3/", "text": "Най-малко четирима души загинаха при сблъсъци между афганистански и пакистански войници по границата между двете страни, предаде ДПА, като се позова на официални източници. Всяка от двете страни обвини другата, че е започнала сраженията. Двама афганистански войници са били убити и трима – ранени, каза говорител на местните власти в източната провинция Хост. Той обвини Пакистан, че не за първи път негови военни са се опитали да изградят контролно-пропускателни пунктове на афганистанска територия. Пакистанската армия съобщи, че двама нейни войници са били убити и петима – ранени. Според нея първо е било стреляно от афганистанска страна. Сблъсъците избухнаха само 10 дни след като пакистанският премиер Шахид Хакан Абаси посети Афганистан, в опит да подобри двустранните отношения, както и да търси съвместно мирно споразумение с талибаните, отбелязва ДПА. Агенцията припомня, че САЩ и Афганистан обвиняват Пакистан, че оказва подкрепа на талибаните – нещо, което той отрича. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Четирима убити при сблъсъци между афганистански и пакистански войници по границата"}
{"url": "https://trud.bg/%d0%b2%d0%b5%d1%81%d1%82%d1%80%d0%b0%d0%bf%d0%b5%d0%bd-%d0%b1%d0%bb%d1%8a%d1%81%d0%ba%d0%b0-%d1%84%d0%b5%d1%82%d0%b5%d0%bb-%d0%bf%d0%bb%d0%b0%d1%87%d0%b5-%d1%80%d0%b8%d0%ba%d0%b0%d1%80%d0%b4%d0%be/", "text": "Себастиан Фетел не успя да спечели трета поредна победа от началото на сезона във Формула 1, въпреки че стартира пръв в състезанието Гран при на Китай. Празникът този път бе в лагера на „Ред Бул“, а Даниел Рикардо поднови традицията да пие от обувката си след победа за пръв път след есента на 2016-а. Асът на „Ферари“ сам развали гонката за съотборника си Кими Райконен като го притисна излишно твърдо на старта и позволи на Валтери Ботас (“Мерцедес“) да го задмине. На пистата в Шанхай „сребърните стрели“ сякаш имаха предимство в темпото и го реализираха като „прескочиха“ Фетел при спиранията в бокса. Ботас се устреми към победата, но катастрофа между пилотите на „Торо Росо“ Пиер Гасли и Брандън Хартли обърна състезанието с краката нагоре. На пистата се появи кола за сигурност, а от „Ред Бул“ се възползваха да сменят гумите на колите си и подгониха лидерите. Рикардо и Верстапен с лекота настигнаха Фетел, австралиецът изпревари майсторски, а холандецът закачи колата на съперника. „Нямам думи!“, оплака се звездата по радиото на „Ферари“. Лудия Макс своевременно бе наказан с престой от 10 секунди в бокса, а през това време австралиецът „издуха“ и Ботас 12 обиколки преди края. До финала той натрупа 8,8 секунди преднина, а Райконен успя да допълни подиума и да затвърди добрата форма на „Ферари“, докато Хамилтън остана едва 4-и. От това обаче не успя да се възползва Фетел, който остана едва 8-и, след като изгуби късна битка с предшественика си в Маранело Фернандо Алонсо. „Поне Вестрапен ми се извини веднага след финала, оценявам това“, заяви Фетел, който остава начело в класирането с 54 точки преди Хамилтън, който има 45 т.", "date": "2018.04.15", "title": " Верстапен блъска, Фетел плаче, Рикардо печели"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%be%d1%82%d0%bf%d1%80%d0%b0%d0%b2%d0%b8-%d0%bd%d0%be%d0%b2%d0%b0-%d0%be%d0%b1%d0%b8%d0%b4%d0%b0-%d0%ba%d1%8a%d0%bc-%d0%b1%d0%b8/", "text": "Президентът на САЩ Доналд Тръмп отново отправи обида към Джеймс Коми, като го нарече “калтак” преди премиерата на книга на бившия директор на ФБР, предаде Асошиейтед прес. Тази обидна квалификация на Тръмп бе поместена от него в “Туитър”, преди днес да бъде излъчено пълното интервю с Коми по телевизия Ей Би Си. В извадки от интервюто, публикувани вчера, Коми казва, че убедеността му в победата на Хилари Клинтън на президентските избори през 2016 г. е предопределила решението му да огласи разследването за нейните имейли. Тръмп написа в “Туитър”: “Невероятно. Джеймс Коми обявява, че анкетите, в които безчестната Хилари води, са били фактор във воденето (глупаво) на разследването за имейлите на Клинтън. С други думи той взема решения въз основа на факта, че е мислел, че тя ще победи и е искал работата си. Калтак!”. По-рано тази седмица Доналд Тръмп написа също в “Туитър”, че Коми е “доказан издайник и лъжец”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Доналд Тръмп отправи нова обида към бившия директор на ФБР Джеймс Коми"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d1%81%d1%8a%d0%b7%d0%b4%d0%b0%d0%b4%d0%be%d1%85%d0%b0-%d1%81%d0%be%d1%84%d1%82%d1%83%d0%b5%d1%80-%d0%b7%d0%b0-%d0%b5%d0%bb%d0%b5%d0%ba%d1%82%d1%80%d0%be/", "text": "Талантливи дванадесетокласници създадоха софтуер за електронно провеждане на избори. Учениците Радослав Стефанов и Ясен Георгиев кръщават изобретението си “Voto” – испанската дума за “гласувам”. Участват в националното състезание по информационни технологии в Благоевград и с проекта си печелят първо място в категория “Самостоятелни компютърни приложения”. “Да разберем как да направим “Voto” отне много повече време, отколкото самата направа, тъй като използваме нови технологии, за които информацията в интернет на моменти е оскъдна. Но пък си заслужава, защото хората имат нужда от продукт, който гарантира, че техният глас ще бъде чут. Важно е да се уточни, че има държави, в които електронното гласуване е въведено от години, но при повечето не се дава гаранция за неизменимост на вотовете”, разказва Радослав. Той е на 17 години от Правец, а Ясен е вече пълнолетен, от Свиленград. И двамата учат в Националната професионална гимназия по компютърни технологии и системи в Правец. Радослав опознава света на програмирането от пет години. Споделя пред “Труд”, че е съосновател на “Father Mark” – платформа, където обучават какво е да работиш с реални проекти и в екип, да говориш с клиенти, и особености, с които ще се сблъскат в работата си, след като завършат. Ясен се занимава с програмиране от 2009 г., когато е бил на 9. От три години е част от ръководния екип на платформата за почасови детегледачи “GoodKnight”. Интересуваме се дали са сигурни в изобретението си и има ли възможност гласовете да бъдат подправяни. Двамата са категорични, че манипулацията е невъзможна, тъй като използват известната от криптовалутите blockchain технология. “Чрез нея се постига магическото свойство на данните да не могат да бъдат променяни. Това е концепция, която може да промени начина, по който бизнесът работи. Всеки математик, всеки софтуерен специалист и всеки човек, който се е интересувал задълбочено как работи тази технология, може да потвърди това”, заявяват талантите. И за двамата това не е първи проект. Радослав споделя, че е участвал и в други състезания, воден от стремежа да се научи и развива в програмирането. Ясен пък разказва, че обича да е заобиколен от иноватори и затова се старае да работи с такива. “Работата ми с Радо е страхотен пример за това. Създавал съм софтуер както за международни компании, така и за себе си, точно както Радо – за да науча някоя нова технология. Все пак прогресът трябва да бъде задължителен”, заявява Ясен. Питаме ги дали имат нови грандиозни проекти, а момчетата казват, че им предстои абитуриентски бал и матури. “В текущия момент сме съсредоточени главно върху избора на правилен университет, специалност, и като цяло, каква да бъде следващата ни стъпка в живота. Развиваме и “Voto” и се надяваме България да стане първата държава в Европа, която ще интегрира тази технология при провеждането на избори”, заявяват оптимистично двамата новатори.", "date": "2018.04.15", "title": " Ученици създадоха софтуер за електронен вот\t\t\t"}
{"url": "https://trud.bg/%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d0%ba%d0%b0%d1%82%d0%b0-%d0%be%d0%ba%d1%81%d0%b0%d0%bd%d0%b0-%d0%b1%d0%be%d0%b9%d0%ba%d0%be-%d0%b2-%d1%81%d0%b8%d1%80%d0%b8%d1%8f-%d1%80%d1%83/", "text": "Руската журналистка Оксана Бойко даде интервю пред БТВ във връзка с напрежението в Сирия в момента. Не мисля, че Русия се чувства притисната, макар че възприемаме ситуацията в света много сериозно. Струва ми се, че руснаците се отнасят много по-различно към възможността да се случи война, сравнено с европейците и другите държави. Ние загубихме много хора по време на войните и бихме искали да избегнем такава ситуация когато днешните напрегнати отношения биха могли да прераснат в конфронтация. Така започна коментарът на Бойко на въпрос до колко се чувства притисната Русия в момента. “От гледна точка на Кремъл това беше нужно на Русия и на руската държава. Официалната версия е, че Русия се бори в Сирия с международния тероризъм.”, коментира журналистката за това, каква е целта на Путин в Сирия и на кого беше нужна руската намеса. “При нас е много дълга границата с бившите съветски, средноазиатски републики и имаме много мюсюлманско население – около 30 милиона. Затова се смята, че едно такова агресивно и екстремистко ислямско движение рано или късно би дошло в Русия. От гледна точка на Кремъл, участието на Русия в сирийската кампания служи на целите на безопасността на самата Русия и втората цел, добавям го от себе си, е стремежът да се спрат и препятстват безкрайните войни, които се устройват от различните държави в Ирак, Либия, Сирия и в крайна сметка някой трябва да сложи край на това. Не знам дали Русия ще успее да го направи, но ми се струва, че целта, преследвана от Русия в Сирия, е така или иначе да има мир. Дали ще бъде реалност ще видим допълнително:, допълни Бойко. Оксана заяви, че Русия не защитава режима на Асад, а това, което е останало от сирийската държава – здравеопазване. Държавата от гледна точка на Русия смята, че ако се махне в този момент правителството на Асад, държавата ще бъде погълната от този голям терористичен интернационал, който присъства и в държави като Ирак. “Не мисля, че отношенията Русия – Европа и Русия – Великобритания са едно и също. Съвсем не. Москва не признава, че този човек и дъщеря му са били отровени по заповед на Путин и че държавата Русия има общо с това. Хора в Москва смятат, че тук се преследва опит да се прекъсне затоплянето на отношенията между континентална Европа и Русия. Трябва да разберете, че търговските отношения между Русия и Англия не са кой знае какви и от това, че отношенията ще се развалят няма значение. Докато с Европа е друг случаят. Ние много купуваме и много продаваме на Европа. Затова, ако се влошат без съмнение двете страни ще се окажат под удар. Всички ще загубят от това, спечелили няма да има. И това е достатъчно добре разпространена гледна точка, че такава масирана атака първо от Великобритания и сега от САЩ преследва целта да влоши и да попречи на дипломатическите отношения между континентална Европа и Русия:, коментира Бойко по случая “Скрипал” и по-конкретно дали е вярвала, че отношенията между Русия и Европа ще се влошат толкова рязко след аферата. “Практически бих питала всичко, защото ние не знаем какво се е случило с него и с дъщеря му. Единственото което чухме е името на това семейство паралитични субстанции, с които уж били отровени. Не знаем как този нервно паралитичен газ се е оказал във Великобритания, кой го е докарал, по какъв начин са били заразени, какво е състоянието им в момента, къде се намират, как се чувстват. Искам да отбележа, че Великобритания е държава, която е лидер в света по камери за външно наблюдение. Ако сте били в Лондон или други градове – има камери на всеки ъгъл. Не може да направиш крачка без да попаднеш в зоната им. Месец по-късно нямаме отговори на базовите въпроси по отношение на това престъпление. Независимо от това Великобритания прави големи крачки да накаже Русия без да обясни какво се е случило в Солсбъри.”, допълни Бойко на въпрос какво би попитала Скрипал при евентуално интервю с него. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Журналистката Оксана Бойко: В Сирия Русия не защитава режима, а това, което е останало от държавата"}
{"url": "https://trud.bg/%d0%ba%d0%b0%d0%b2%d0%b0%d0%bb%d0%b5%d1%80%d1%8a%d1%82-%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf/", "text": "Срамота е политиците в родината на Шекспир и Бърнард  Шоу да съчиняват жалки пиеси като „Отравянето на Скрипал”. Постановката върви към пълно фиаско. Шпионинът и дъщеря му  оздравяват от обявения за 100-процентов убиец „новичок”, а отпечатъци от дългата ръка на Москва така и не бяха открити. Нещата не вървяха добре за госпожа Тереза Мей, като главен художествен ръководител на британския политически театър. И в този тежък момент на сцената излезе президентът Тръмп с ракетите.  Прожекторите светкавично се обърнаха към него. „Отравянето на Скрипал” слезе от афишите. Госпожа Тереза Мей получи кратък отдих. Само брилянтен кавалер би постъпил така за своята близка, макар и политически, дама. Кавалерството – това е истинската причина за ракетния удар срещу Сирия. Нещо повече – президентът Тръмп очевидно е готов да понесе и последствията от дезинформацията за използване на химически оръжия от Асад. Готов е даже и с още ракети. Но и кавалерството си има някаква граница, особено в политиката. Защо ли си мисля, че президентът Тръмп я начерта с ракетите?", "date": "2018.04.15", "title": " Кавалерът Доналд Тръмп"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%bf%d0%b0%d1%81%d1%82%d0%be%d1%80-%d0%b5-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd-%d0%b2-%d1%82%d1%83%d1%80%d1%86/", "text": "Адвокатът на американски пастор, чийто съдебен процес в Турция започва утре, заяви, че клиентът му е арестуван заради християнската си вяра, предаде агенция Ройтерс. Исмаил Джем Халаврут заяви, че пастор Андрю Брънсън, който бе арестуван преди 18 месеца, е изправен пред “напълно неоснователни” обвинения в подпомагане на терористична организация и трябва да бъде освободен на утрешното съдебно заседание в град Измир. Християнският пастор от Северна Каролина живее в Турция от 23 години. Той бе арестуван през декември 2016 г. за предполагаеми връзки с обявената извън закона Кюрдска работническа партия /ПКК/ и с движението на живеещия в САЩ ислямски проповедник Фетхуллах Гюлен, смятано от Анкара за главен вдъхновител на опита за преврат в Турция през юли 2016 г. Според прокуратурата в Измир има достатъчно доказателства за това, че Брънсън е подпомагал въоръжени терористични организации и е получил конфиденциална правителствена информация с цел политически и военен шпионаж. Прокуратурата настоява за присъда до 35 години затвор. Процесът срещу американския пастор е сред няколкото съдебни случая, които обтегнаха отношенията между Турция и САЩ, между които съществуват и разногласия заради американската подкрепа за кюрдските милиции в Сирия, които Турция смята за терористична организация, отбелязва Ройтерс. На съдебното заседание утре в Измир ще присъстват сенаторът от Северна Каролина Том Тилис и американският пратеник за религиозните свободи Сам Браунбек. Вашингтон призова за освобождаването на пастора, докато турският президент Реджеп Тайип Ердоган намекна миналата година, че съдбата му може да бъде свързана с тази на живеещия в САЩ мюсюлмански проповедник Фетхуллах Гюлен. “Пасторът, който ние имаме, е на съд. Вашият – не е, той живее в Пенсилвания…Можете да ни го предадете веднага”, каза Ердоган през септември. В църквата Възкресение в Измир днес паството се молеше за Брънсън. Съпругата му Норин прочете послание от него, в което той говори за тъмнината и тишината на ареста. Адвокатът му изрази увереност, че пасторът в крайна сметка ще бъде оправдан и посочи, че не вижда причина за по-нататъшното му оставане под арест. “Нашите предварителни очаквания от изслушването са край на ареста. Искаме Брънсън да бъде освободен незабавно”, заяви адвокатът, цитиран от Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Американски пастор е арестуван в Турция заради вярата му"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%be%d1%81%d1%82%d0%b0%d0%b2%d0%b0%d1%82-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d0%b8%d0%bd%d1%86%d0%b8%d0%b4%d0%b5%d0%bd/", "text": "Петима души остават за лечение в шуменската болница след като състезателна кола БМВ се  . Общо шест са били докарани, но една от двете пострадали жени си е тръгнала, заради по-леки травми. В здравното заведение са хора от различни градове, които са дошли да се насладят на майсторството на пилотите и са техни фенове. И.Т./38г./ от Велико Търново и К.Т./53г./ от Стара Загора са с натъртвания, К.Ц./31г./ от Горна Оряховица е със счупена дясна подбедрица, Л.Й,/24г./ от Горна Оряховица е със счупена костица на лявото ходило, а шуменецът Р.И./41г./ е с фрактура на лява подбедрица, уточняват от полицията по данни на медиците. Зад волана на БМВ-то е бил варненецът Николай Георгиев. На него също му прилошало и е потърсил лекарска помощ. В болницата, за да види какво става с ранените на състезанието дойде и зам.областният на Шумен Петко Шаренков. На мястото на инцидента беше извършен оглед от оперативна група. Образувано е досъдебно производство. Заради инцидента, ралито беше прекратено, а официалното награждаване не се състоя. Наградите бяха раздадени по боксовете. Победител е шуменецът Христо Манолов с Митсубиши Лансер ЕВО 9. Той постави нов рекорд на трасето от 01:45.40 минута. Досегашното най-бързо преминаване бе на Николай Златков от 2015 г., когато състезанието бе възродено след прекъсване – 01:45:89. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Петима остават в болница след инцидента на шуменското рали\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d0%bf%d0%be%d0%bd%d0%b5-11/", "text": "Последен шанс за евтино море имат всички, които искат да почиват у нас или в чужбина. Традиционно офертите за ранните записвания за хотелите, които се предлагат с отстъпки средно от 10% до 20 на сто изтичат в края на април. Дотогава можете да си купите ваканция по-изгодно. Това са и последните оферти за намаления за летните ваканции.   Военното министерство се кани да пита седем държави дали ще се включат в конкурса за придобиване на нов тип многоцелеви изтребител за родните ВВС. Това ще стане обаче след като правителството одобри проекта, а после трябва да го гласува парламентът, за да стартира процедурата.     Премиерът Бойко Борисов ще бъде на посещение в Прищина днес и ще проведе среща с президента на Косово Хашим Тачи. Това съобщиха от правителствената пресслужба. Припомняме, че само преди дни двамата разговаряха по телефона, а косовският лидер увери Борсов, че Косово няма за цел да започва никакви конфликти или въоръжени атаки.   Интервю с проф. Генчо Начев, национален консултант по кардиохирургия         Всеки получи своето пропагандно парче торта в лачената операция срещу Сирия – анализ на Емил Спахийски       Безотговорно е сериозна тема да бъде експлоатирана според вътрешната ни разделителна линия – коментар на Иван Гарелов       Силует на Башар Ал-Асад", "date": "2018.04.15", "title": " Вижте акцентите от броя на “Труд” в понеделник, 16 април 2018"}
{"url": "https://trud.bg/%d0%bc%d0%be-%d1%89%d0%b5-%d0%bf%d0%b8%d1%82%d0%b0-7-%d0%b4%d1%8a%d1%80%d0%b6%d0%b0%d0%b2%d0%b8-%d0%b7%d0%b0-%d0%bd%d0%be%d0%b2%d0%b8%d1%82%d0%b5-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5/", "text": "Военното министерство се кани да пита седем държави дали ще се включат в конкурса за придобиване на нов тип многоцелеви изтребител за родните ВВС. Това ще стане обаче след като правителството одобри проекта, а после трябва да го гласува парламентът, за да стартира процедурата. Идеята на МО е да изпрати запитвания до 7 държави да се включат с оферти, след като депутите одобрят финансовата рамка. Държавите са: Швеция, Португалия, Италия, САЩ, Израел, Франция и Германия. Оферти пак ще бъдат поискани от досегашните участници в търга. Това са за новите шведски изтребители “Грипен”, употребявани Ф-16, които ни предлагаха САЩ и Португалия и втора ръка “Юрофайтър” от Италия. Очакванията са американците да ни предложат и нови Ф-16, както и нови двудвигателни палубни изтребители Ф-18. От Германия ще търсим пък предложение за нови бойни самолети “Юрофайтър”. Ще питаме и Франция дали може да ни продаде нови изтребители “Рафал”. На такъв боен самолет летя на 6 декември миналата година  президентът Румен Радев, когато бе на официална визита в Париж по покана на Еманюел Макрон. Полетът бе подарък от Макрон за българския държавен глава. Ако се съгласи, Израел може да ни предложи употребявани, но модернизирани щатски изтребители Ф-18. Стойността на проекта за превъоръжаване на ВВС, който е приет на Съвета по отбрана в МО, е 1,5 млрд. лв. без ДДС. За тази сума трябва да бъдат купени минимум 8 изтребителя. Намеренията на министър Красимир Каракачанов са и да ремонтира наличните МиГ-29, които да леят още 7г.", "date": "2018.04.15", "title": " МО ще пита 7 държави за новите изтребители\t\t\t"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%bd%d0%b0%d0%b9-%d0%b2%d0%b5%d1%80%d0%be%d1%8f%d1%82%d0%bd%d0%be-%d1%89%d0%b5-%d0%b8%d0%bc%d0%b0-%d1%80%d0%b5%d1%84%d0%b5%d1%80%d0%b5%d0%bd/", "text": "Премиерът на Македония Зоран Заев заяви, че е нужно в страната да се проведе референдум за името и най-вероятно ще има такъв, но не се знае точно кога. Като времева рамка за провеждането на допитването, той посочи периода преди влизането на Македония в НАТО или след това, преди влизането на Македония в Европейския съюз, предава македонската държавна агенция „Макфакс“. Македонският премиер изтъкна, че, както правителството, така и опозицията са за референдум по този въпрос и той би искал допитването да има подкрепата и да е организирано от всички партии, включително най-голямата опозиционна – ВМРО-ДПМНЕ. Все пак, най-голямата албанска партия в момента – ДСИ (Демократическия съюз за интеграция) – е против идеята за референдум по въпроса за името, пише „Макфакс“. Това бе потвърдено и от вицепремиера по европейските въпроси Буяр Османи, който заяви, че ако СДСМ (Социалдемократическия съюз на Македония) и останалите коалиционни партньори настояват за референдум, те ще го подкрепят, но партията остава на позицията, че допитването може да има сериозни последици върху междупартийните и междуетническите отношения. „Албанците и ДСИ са конструктивни по този въпрос и биха приели решението да има референдум, но подсещаме за възможните проблеми, които могат да произлязат от това“, заяви Османи. Във връзка с преговорите за името, премиерът Заев посочи конкретно кои въпроси са останали неразрешени. От седемте точки, за които се преговаря, са останали въпросът за името, езикът, произходът, идентичността и промяната на Конституцията на Македония. „Благодарни сме за разбирането от гръцка страна по тези чувствителни теми, благодарение на това сме толкова близко до решение и по тези въпроси. Те, също така, проявяват разбиране и за това, че е нужно мнозинство от две трети в парламента за промяна на Конституцията и се търси различно решение“, заяви Заев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Зоран Заев: Най-вероятно ще има референдум за името"}
{"url": "https://trud.bg/%d0%bd%d0%b8%d0%ba%d0%b8-%d1%85%d0%b5%d0%b9%d0%bb%d0%b8-%d1%81%d0%b0%d1%89-%d1%89%d0%b5-%d0%bd%d0%b0%d0%bb%d0%be%d0%b6%d0%b0%d1%82-%d0%bd%d0%be%d0%b2%d0%b8-%d1%81%d0%b0%d0%bd%d0%ba%d1%86%d0%b8%d0%b8/", "text": "САЩ ще наложат нови санкции срещу Русия заради предполагаемата химическа атака на нейния съюзник Сирия, като те ще са прицелени срещу компаниите, които снабдяват режима в Дамаск, заяви постоянният представител на САЩ при ООН Ники Хейли в неделя, предава AFP. „Ще видите нови санкции срещу Русия. Финансовият министър Стив Мнучин ще ги обяви в понеделник, ако още не го е направил“, заяви Хейли в интервю пред американска телевизия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Ники Хейли: САЩ ще наложат нови санкции на Русия заради Сирия"}
{"url": "https://trud.bg/%d0%bc%d0%b5%d0%bc%d0%be%d1%80%d0%b0%d0%bd%d0%b4%d1%83%d0%bc%d1%8a%d1%82-%d0%b7%d0%b0-%d1%81%d1%8a%d0%b7%d0%b4%d0%b0%d0%b2%d0%b0%d0%bd%d0%b5-%d0%bd%d0%b0-%d1%8e%d0%b3%d0%be%d0%b8%d0%b7%d1%82%d0%be/", "text": "По инициатива на президента Румен Радев държавни ръководители на страни от региона ще подпишат Меморандум за сътрудничество и създаване на Югоизточно европейски международен институт за устойчиви технологии. Подписването се очаква да се състои в рамките на Срещата на върха ЕС – Западни Балкани в София на 17 май. В свое писмо до президента Радев Саня Дамянович – министър на науката на Черна гора и председател на Управителния съвет на Югоизточния Европейски международен Институт за устойчиви технологии, информира българския държавен глава за реализирането на идеята му по време на българското председателство на Съвета на ЕС да бъде изготвен документ за създаването на института, подписан от страните от региона, който да бъде представен пред Европейския съюз. Подкрепящите проекта държави вече са постигнали съгласие върху съдържанието на меморандума. В началото на тази година Румен Радев проведе среща на „Дондуков“ 2 с членовете на Управителния съвет на Югоизточния Европейски международен Институт за устойчиви технологии, на която призова държавите от Балканите да демонстрират ясно своето единство и политическата си воля пред европейските институции за създаването на международния проект. На разговорите тогава българският държавен глава посочи необходимостта в кратки срокове да бъде бъдат очертани основните параметри на инициативата, а подкрепящите я държави да подпишат меморандум за сътрудничество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Меморандумът за създаване на Югоизточно европейски международен институт за устойчиви технологии ще бъде подписан на Срещата на върха ЕС – Западни Балкани в София на 17 май"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b8-%d0%b3%d0%bb%d0%be%d0%b1%d0%b0-%d0%b7%d0%b0-%d0%bf%d0%b8%d1%8f%d0%bd-%d1%88%d0%be%d1%84%d1%8c%d0%be%d1%80/", "text": "Условна присъда от 1 година с 3 години изпитателен срок и глоба от 500 лв. е наказанието за мъж, роден в Турция, но с двойно гражданство, опитал да подкупи катаджии, които го хванали пиян зад волана. Наказанието на мъжа е постановено от Окръжния съд в Търговище, след като извършител двете провинения на 6 януари тази година . Тогава С.Х. бил спрян за проверка на пътя, която показала, че шофира след употреба на алкохол. Пробата отчела 1,64 промила. Тя била потвърдена чрез експертиза в специализирана лаборатория. Знаейки, че е пил преди да седне в колата, мъжът пробвал да пробута 50 лв. на катаджия, надявайки се да избегне разправии със закона. Съдът в Търговище постанови отделени наказания за двете провинения, като определи обща условна присъда и глоба, както и лишаване от право да управлява автомобил за срок от 18 месеца. Присъдата може да се обжалва пред Апелативния съд във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Условна присъда и глоба за пиян шофьор, пробвал да подкупи катаджии"}
{"url": "https://trud.bg/63-%d0%bc%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%bf%d1%80%d0%b8-%d0%b0%d0%bd%d1%82%d0%b8%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%b5%d0%bd/", "text": "Френските власти арестуваха 63 души, а деветима полицаи бяха ранени при протести в два града, организирани на фона на недоволство от промените на президента Еманюел Макрон, свързани с пазара на труда, предаде Асошиейтед прес. Министърът на вътрешните работи Жерар Колон осъди насилието и нанасянето на материални щети по магазини и обществени сгради по време на вчерашните протести в западния град Нант и южния Монпелие.  Колон призова за спокойствие преди насрочения за днес друг протест в Западна Франция. Останалите протести във Франция вчера до голяма степен преминаха мирно. Работещи в железниците проведоха демонстрации в рамките на стачките заради намеренията на Макрон да реформира жп сектора, стачки, които нарушиха железопътното движение в цяла Франция. Довечера президентът ще говори по националната телевизия, за да разясни икономическите си реформи. Той отстоява тезата, че прави Франция по-конкурентноспособна в глобален план, а работниците се опасяват, че може да загубят професионалните си привилегии. В Нант до насилие се стигна при демонстрация срещу полицейска акция за извеждане на незаконно настанили се в сграда. Част от участниците в протеста започнаха да замерят полицаите с различни предмети. Силите на реда отговориха със сълзотворен газ и водно оръдие, предаде ДПА. Задържани бяха 12 души. След сблъсък с полицията в Монпелие бяха задържани 51 човека. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " 63-ма арестувани при антиправителствени протести във Франция\t\t\t"}
{"url": "https://trud.bg/%d1%81-%d0%bc%d1%83%d0%b7%d0%b8%d0%ba%d0%b0-%d0%b8-%d1%82%d0%b0%d0%bd%d1%86%d0%b8-%d1%83%d1%87%d0%b8%d0%bb%d0%b8%d1%89%d0%b5-%d0%b1%d0%be%d1%80%d0%b8-%d0%b0%d0%b3%d1%80%d0%b5%d1%81%d0%b8%d1%8f%d1%82/", "text": "Вместо да стоят в класните стаи, в голямото междучасие, всички ученици от училището в Долно Осеново,община Симитли, са на танци на двора. Инициативата е на учениците, а учителите изцяло я подкрепят. От известно време голямото междучасие се е превърнало в школа по народни танци и хора на двора. Вътрешно-училищната инициатива е като мярка за овладяване на агресията и от училището я отчитат за много полезна. Всяка сутрин часовете започват с музика за разсънване, като в класните стаи звучат любими песни на учениците, а на голямото 10-минутна танцувална зарядка за всички забавлява учители и ученици. „Намираме го за изключително полезно, защото се занимаваме с нещо родолюбиво. И най-важното е, че сме усмихнати и доволни“, казват учениците от Обединено училище „Св.Паисий Хилендарски“ село Долно Осеново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " С музика и танци училище бори агресията и стреса"}
{"url": "https://trud.bg/%d1%84%d0%b8%d0%bd%d0%bb%d0%b0%d0%bd%d0%b4%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d1%81%d0%b8-%d0%b7%d0%b0%d0%bc%d0%b8%d0%bd%d0%b0-%d0%be%d1%82-%d1%85/", "text": "Финландският президент Саули Нинистьо, който се срещна в Загреб и Сплит с хърватския президент Колинда Грабар Китарович и премиера Андрей Пленкович, възхити общественост с начина, по който се върна от посещението в Хърватия, съобщава информационният сайт Индекс. Тъй като на полета от Спилт за Хелзинки няма бизнес класа, Нинистьо спокойно се настани в икономична класа на нискобюджетна норвежка компания и излетя за Осло, откъдето се прехвърли на полет за Хелзинки.  Новината за това беше съобщена и от финландските медии. Цената на полета Сплит-Хелзинки е 61 евро. Това може да бъде добър пример за някои хърватски политици, отбелязва Индекс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Финландският президент си замина от Хърватия с пътнически самолет с билет от 61 евро"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%82%d1%8f%d0%bb%d0%be%d1%82%d0%be-%d0%bd%d0%b0-%d0%bf%d0%be%d1%87%d0%b8%d0%bd%d0%b0%d0%bb-%d0%bf%d1%80%d0%b5%d0%b4%d0%b8-10-%d0%b4%d0%bd%d0%b8-32-%d0%b3/", "text": "Тялото на 32-годишен мъж бе открито в квартира в Благоевград. Установено е, че младия човек е издъхнал преди десет дни. Но никой от близките му не го е потърсил. В събота привечер хазяйката отишла да си търси наема и тя открила тялото. Предстои аутопсия да установи причините за настъпилата смърт, вероятно се касае за инфаркт. Близките му са съобщили, че младия мъж е тренирал бодибилдинг и е приемал различни медикаменти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.15", "title": " Откриха тялото на починал преди 10 дни 32-годишен мъж в Благоевград"}
{"url": "https://trud.bg/%d0%b3%d0%bb%d1%83%d1%82%d0%bd%d0%b8%d1%86%d0%b8-%d0%bf%d0%be%d0%b4%d0%b8%d0%b2%d0%b5%d0%bb%d0%b8-%d0%ba%d1%83%d1%87%d0%b5%d1%82%d0%b0-%d0%b2%d1%8a%d1%80%d0%bb%d1%83%d0%b2%d0%b0%d1%82-%d0%b2-%d0%be/", "text": "Близо 400 скитащи и подивели кучета има в полетата и горите на област Монтана. Бездомните четириноги са най-многобройните  и опасни хищници  в региона, съобщиха от Ловно-рибарското сдружение „Огоста”. При последното преброяване на дивите обитатели в областта през миналия месец ловците регистрирали  19 вълка и 372 чакали. Скитащите кучета обаче  са 375. Това превръща бездомните четириноги в най-голямата напаст за  кроткия дивеч по ниви и поляни. Част от прогонените от населените места кучета са почти подивели, те са организират в глутници и разкъсват безмилостно зайци, малки сърни, унищожават гнездата на птиците, а понякога нападат и домашни животни и хора, разказаха ловци. Единствената възможност за опазването на природните обитатели е  ликвидирането на  кучешките глутници  извън населените места, което е регламентирано и в ловните разпоредби, коментираха експерти. При преброяването на дивеча в област Монтана тази пролет  са установени още 1444 сърни, 944 диви свине, 2479 зайци, 4145 фазани и 4043 яребици. „Има увеличение на запасите при почти всички видове дивеч, което е предпоставка за успехи  и през новия ловен сезон”, заяви ръководителят на сдружение „Огоста” Александър Георгиев.", "date": "2018.04.15", "title": " Глутници подивели кучета върлуват в област Монтана"}
