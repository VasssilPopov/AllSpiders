{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-292/", "text": "Александър Дяков, скулптор, 85 г.Божидар Томов, белетрист, поет и драматург, 73 г.Владимир Костов, журналист и публицист, 85 г.Инж. Кирил Ерменков, бивш министър на транспорта, 79 г.Развигор Попов, композитор, 77 г.Стефан Димитров, композитор, 68 г.Христо Гаджев, депутат от ГЕРБ в 44 НС, 34 г.Чавдар Шинов, писател хуморист, 76 г.", "date": "2017.05.28", "title": " Днес да почерпят"}
{"url": "https://trud.bg/%d1%81-%d0%ba%d0%b0%d0%ba%d0%b2%d0%be-%d0%be%d0%ba%d0%be-%d0%b2%d0%b8-%d0%b3%d0%bb%d0%b5%d0%b4%d0%b0%d1%82-%d0%b7%d0%be%d0%b4%d0%b8%d0%b8%d1%82%d0%b5/", "text": "ОвенНе ви виждаОвенът най-вероятно не ви вижда. Не защото има проблем с очите. Но той е като кон с капаци. Ако случайно не сте попаднали в тясното му полезрение, няма как да забележи, че жужите като комар наоколо. Ако пък сте обект, застанал директно пред очите му, или ще ви сгази, понеже сте му на пътя, или от обич ще се затича към вас и ще ви стъпче.Ако ви мрази, ще се преструва, че не съществувате.Ако ви обича, ще присъствате във всичките му планове за почивки, купони и ангажименти. ТелецСпоред предубежденията сиТелецът ви вижда според предубежденията си. В неговите очи или сте прекрасен, понеже сте му приятел, или сте от дявола по-черен, защото ви е набедил за кофти тип. Но когато сте му по-скоро безразлични, той има относително трезва преценка.Ако ви мрази, правете се, че не ви забелязва. И Телецът ще прави така. И в никакъв случай не надигайте глас в негово присъствие!Ако ви обича, ще ви заведе на любимите си заведения, места, ще ви запознае с другите си любими хора. БлизнациГледа ви стереоХо-хо-хо. Ако можехте да се видите с очите на Близнаците! Със сигурност щяхте да получите тежко личностно разстройство. Едната глава на тази хидра не знае какво мисли другата. Така че е възможно да сте едновременно и звяр, и цар. Хем да ви търси, хем в даден момент да не иска да ви гледа повече – и то насред най-оживения ви разговор.Ако ви мрази, самата ви поява ще е достатъчна, за да избухне грандиозен скандал.Ако ви обича, може да ви скъса от подигравки – обичливи подигравки. РакВинаги критичноТрезвият поглед на Рака не зависи от това в какви отношения сте. Ако сте им близки, може и да проявят известна благосклонност. Но не се надявайте на сляпо одобрение. Техният поглед върху вас винаги ще е критичен – дотам, че често ще ви се иска да бяха малко по-пристрастни.Ако ви мрази, няма да разберете. Освен ако не ги подразните сериозно. Тогава очаквайте да изкарат на всеослушание най-кирливите ви ризи, най-доверените ви тайни.Ако ви обича, ще се тревожи за вас. ЛъвС добро око, ако сте спретнатиЛъвът ви гледа с добро око, ако сте представителни и се държите на ниво. Това за него е нещо като аксесоар към собствената му неотразима прелест. Ако сте се помъкнали с него облечени като клошари, тогава не заслужавате втори поглед. По-добре си вървете! Той гледа на това, че го излагате, като на преднамерена обида.Ако ви мрази, ще успее да ви очерни пред всички при всяко обстоятелство.Ако ви обича, ще ви прости дори и неугледния външен вид. Стига не да повтаряте същата грешка. ДеваС рентгенов погледДевата е надарена с рентгенов поглед. За представителите на този знак всеки нов човек в обкръжението им е като продукт с баркод, минаващ през касов апарат. Пиу! Наивник. Пиу! Комплексар. Пиу! Интересчия. След като постави съответния етикет, Девата може евентуално да прецени дали този нов човек заслужава да бъде опознат по-добре. Но едва ли.Ако ви мрази, ще ви даде да разберете, че не сте достойни за вниманието й/му.Ако ви обича, почти всичко ще ви прости. ВезниТайно ви наблюдаватВезните може и да се правят на „дръж ми шапката“, но всичко виждат. Повечето хора са им ясни като на длан. Способността им тихомълком да наблюдават и да анализират човешките характери ги прави почти свръхестествено прозорливи. Те обаче се преструват, че не е така, защото не им изнася да се задълбочават в контакти и конфликти.Ако ви мразят, ще ги дразни дори фактът, че ходите и дишате около тях.Ако ви обичат, ще си общуват с вас с повод и без повод, само и само да имате контакт. СкорпионСъдят за вас по ауратаТова Скорпионите не са хора. Те виждат ангелите и демоните във вас. Знаят какъв цвят е аурата ви. Тоест, Скорпионите си въобразяват, че виждат всички тези неща. Това, което виждат наистина, е една напълно предубедена и невярна версия на вашата личност. Всичко зависи от това дали Скорпионът си мисли че го харесвате или мразите.Ако ви мрази, директно ще ви го каже.Ако ви обича, ще точи жило в очакване някой да ви обиди, за да ви защити с мълниеносен удар. СтрелецС розовите очилаСтрелецът е като циклофреник по време на веселата фаза. Това, че гледа на вас с розовите очила и ви приема откъм най-добрата ви страна, се дължи на нежеланието му да гледа трезво на хората и нещата от живота. След като светът може да бъде много по-цветно и приятно място, защо да си разваля впечатленията с излишен реализъм?Ако ви мрази, ще се държи все едно не съществувате. Не му се навирайте излишно в очите, той обича конфронтациите.Ако ви обича, ще направи всичко за вас. КозирогВзор огледалоНяма нищо интересно в начина, по който ви вижда Козирогът. Извадете едно огледало и се огледайте, ако ви е чак толкова любопитно. Той рядко проявява пристрастност. Но и рядко успява да се ориентира какво става под повърхността. Затова е и безсилен да разбере какво стои зад дадена постъпка или реплика. Не че не се опитва, но заключенията му обикновено са далеч от същността на нещата.Ако ви мрази, Козирогът ще ви намира кусури нонстоп.Ако ви обича, дори може да започне се усмихва във ваше присъствие. ВодолейИма безмилостна преценкаВодолеят има безмилостна преценка за вас. Вижда ви не с проницателното око на Везните, нито с рентгеновото на Девите. Очите му ви разголват и от преструвките, които представяте пред хората, и от самоизмамите, които сте си съчинили, за да е по-приемлив образът ви за пред самите вас. Ако ви мрази, няма да разберете, освен по това, че се държи сдържано и отговаря кратко на въпросите ви. Ако ви обича, е словоохотлив. Включва ви в списъка с получателите на дял от безценното му време. РибиЧетат ви между редоветеРибите ви четат между редовете. Само че понякога четат друг роман – тоест при тях работата е малко “мене гледа, тебе вижда”. Но ако се съсредоточат, са почти ясновидци. Тънката им чувствителност и способността им да виждат в душата на събеседника им помага да правят учудващо добри преценки.Ако ви мразят, няма да го покажат, за да не ви обидят. Ще разберете, че е така, ако избухват по ваш адрес без видим повод.Ако ви обичат, ще искат да си приказвате дълго и напоително.", "date": "2017.05.28", "title": " С какво око ви гледат зодиите"}
{"url": "https://trud.bg/%d0%b5%d1%82%d0%be-%d0%b3%d0%be-%d1%82%d0%b5%d1%80%d0%be%d1%80%d0%b8%d1%81%d1%82%d0%b0-%d0%be%d1%82-%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80-%d0%b2-%d0%bd%d0%be%d1%89%d1%82%d0%b0-%d0%bd/", "text": "Британската полиция публикува две снимки на терориста Салман Абеди, направени от охранителни камери в нощта на атентата в Манчестър. Полицията призовава всички, които могат да дадат полезна информация къде е бил Абеди и какво е правил в дните преди нападението, предадоха световните агенции.Не е ясно откъде са снимките.„Разследването напредва добре. Знаем, че едно от местата, където Абеди е отишъл, е апартаментът в центъра, от който е стигнал до „Манчестър арена“, заявиха в комюнике началникът на манчестърската полиция Иън Хопкинс и националният координатор на полицията за борба с тероризма Нийл Басу.Хопкинс и Басу казват, че са събрали много информация за 22-годишния британец от либийски произход, включително за направата на бомбата, съучастници, финанси и места, на които е бил. Въпреки това полицията се нуждае от всякаква информация какво е правил след 18 май, когато се е върнал във Великобритания. Преди това той е бил в Либия и е направил кратък престой в Дюселдорф.По случая работят около 1000 души. На следователите им е отнело два часа да установят самоличността на атентатора. От началото на разследването властите са арестували 13 души и претърсват 14 адреса, се казва в комюникето.ФБР съобщи, че Абеди принадлежи към северноафриканска терористична групировка, която търси политическа цел в страната, твърди източник на изданието от спецслужбите. ФБР е следило за Абеди още от средата на 2016 г. Тогава службите са предполагали, че той планира убийство на политик, но тази версия небе потвърдена и разследването бе спряно.По-рано имаше информации, че Абеди е бил в полезрението на МИ-5, но впоследствие бе изключен от списъка на последствените.", "date": "2017.05.28", "title": " Ето го терориста от Манчестър в нощта на атентата"}
{"url": "https://trud.bg/%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0%d1%82%d0%b0-%d0%be%d0%b1%d0%b8%d0%ba%d0%be%d0%bb%d0%ba%d0%b0-%d0%bd%d0%b0-%d1%82%d1%80%d1%8a%d0%bc%d0%bf-%d1%80%d0%b0%d0%b7/", "text": "Според високопоставен служител на Белия дом първата международна обиколка на Доналд Тръмп като президент на САЩ е „историческа“ и „безпрецедентна“, а също така „това пътуване премахна всяко съмнение за това кои точно са приятелите на САЩ“, пише The Hill.Президентът се върна в Белия дом в събота през нощта след деветдневно пътуване, посетил Саудитска Арабия, Израел, Ватикана, Белгия и Италия.„Хората не се чувстваха уверени на какви позиции са САЩ, не знаеха кои са приятелите на САЩ, кои са враговете на САЩ“, посочи източникът. По време на срещата на високо равнище на НАТО в Брюксел Тръмп не препотвърди официално ангажиментите си към отбраната, но според източника това е нещо, „което се разбира без думи“.", "date": "2017.05.28", "title": " Международната обиколка на Тръмп разсеяла съмненията кои са приятелите на САЩ, твърдят от Белия дом"}
{"url": "https://trud.bg/%d0%b1%d1%80%d0%be%d1%8f%d1%82-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%bf%d1%80%d0%b8-%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d1%8f%d1%82%d0%b0-2/", "text": "След три дни наводнения и свлачища в Шри Ланка, загиналите са 122, още 97 са в неизвестност, а броят на евакуираните е над 400 000, съобщи местният Център за управление на бедствени ситуации, цитиран от ДПА.Над 2000 души, подпомогнати от екип от съседна Индия, участват в операциите по издирване на оцелели.Над 1700 жилищни сгради са напълно или частично разрушени, наред с електропроводи, водни станции, пътища и ниви.Силни дъждове в петък предизвикаха най-големите наводнения и свлачища в южната и западната част на острова от 14 години насам.", "date": "2017.05.28", "title": " Броят на загиналите при наводненията в Шри Ланка достигна 120 души"}
{"url": "https://trud.bg/%d0%bf%d0%be%d0%bf%d1%83%d0%bb%d1%8f%d1%80%d0%bd%d0%be%d1%81%d1%82%d1%82%d0%b0-%d0%bd%d0%b0-%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d1%81%d0%bf%d0%b0%d0%b4%d0%b0-%d0%b4%d1%80%d0%b0/", "text": "Ново проучавне на общественото мнение, в неделното издание „Обзървър“, показва, че популярноста на премиера Тереза Мей спада драматично за сметка на лидера на лейбъристите Джеръми Корбин, информира .Проучването на института „Опиниум“, проведено по поръчка на неделното издание „Обзървър“, показва, че битката за мястото на Даунинг стрийт става все по-драматична 10 дни преди общите избори. Намаляването на преднината на Тереза Мей е в резултат на нeйното решение да обяви извънредни избори и да фокусира кампанията си почти изключително върху изтъкване на предимствата на нейното ръководство в сравнение с Джеръми Корбин, заключават експертите.Анкетата показва, че повече от една трета от гласоподавателите – 37 на сто – гледат по-негативно на премиера, отколкото в началото на кампанията, за сметка на 25 процента, които й дават по-положителна оценка. Обратната тенденция се наблюдава при Джеръми Корбин – 39 на сто гледат по-положително на лидера на лейбъристите сега в сравнение с 14 процента, които не го одобряват. Като цяло преднината на консевраторите се задържа в рамките на 10 процента, но промяната в отношението на избирателите към лидерите на двете основни партии е тревожен сигнал за стратезите на премиера, смятат от института „Опиниум“.", "date": "2017.05.28", "title": " Популярността на Тереза Мей спада драматично\t\t\t"}
{"url": "https://trud.bg/%d0%b7%d0%b0%d1%81%d0%b8%d0%bb%d0%b5%d0%bd%d0%b8-%d0%bc%d0%b5%d1%80%d0%ba%d0%b8-%d0%b7%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-%d0%b7%d0%b0-%d0%bc%d0%b0%d1%87%d0%b0-%d0%bb%d0%b5/", "text": "СДВР предприема мерки за охрана на обществения ред в столицата във връзка с футболната среща между отборите на ПФК „ЦСКА – София” и ПФК „Левски”, съобщиха от пресцентъра на МВР. От МВР припомнят забранените за носене вещи и предмети: огнестрелно оръжие; пиротехнически изделия; ножове; палки; боксове; бутилки, в това число парфюми; чадъри. Малолетни ще бъдат допускани на стадиона само с пълнолетен придружител и предварително попълнена декларация, която може да бъде изтеглена онлайн или взета от касите на стадиона преди, по време и след провеждане на спортната среща, която ще се състои днес, от 18.30 часа, на Национален стадион „Васил Левски”, полицейските служители ще следят за опазването на обществения ред и за недопускането на инциденти на територията на града.От сборните пунктове на феновете на двата отбора са зададени препоръчителни маршрути, по които ще бъдат съпроводени от полицейски екипи до стадиона. Целта е двете агитки да не се засичат по време на движението.На изградени контролно-пропускателни пунктове в района на спортното съоръжение полицаи ще извършват щателна проверка на всички посетители на футболния мач. Униформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число и парфюми, и чадъри). Предприети са стриктни мерки за недопускане на хора, които имат наложена съдебна забрана за посещение на спортни събития. Малолетни ще бъдат допускани на територията на стадиона само с пълнолетен придружител и предварително попълнена декларация, която може да бъде изтеглена онлайн или взета от касите на стадиона.Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост. За да бъде избегнато струпване, зрителите могат да се възползват от по-ранното отваряне на входовете на стадиона, което е планирано за 16.30 часа.В процеса на организация на спортното събитие, от съображения за сигурност и за обезпечаване на обществения ред е взето решение при равен резултат да бъде забавено изтеглянето на агитката на гостуващия отбор, в случая ПФК „Левски“; при победа на един от отборите, на стадиона ще бъдат забавени привържениците на победилия отбор до оттеглянето на противниковите фенове.", "date": "2017.05.28", "title": " Засилени мерки за сигурност за мача „Левски“ – ЦСКА"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%bf%d1%80%d0%b8%d0%b7%d0%be%d0%b2%d0%b0-%d1%81%d0%b0%d1%89-%d0%b4%d0%b0-%d0%bf%d1%80%d0%b5%d0%ba%d1%80%d0%b0%d1%82%d1%8f%d1%82-%d0%bf%d1%80%d0%be%d0%b2%d0%be%d0%ba/", "text": "Министерството на отбраната на Китай призова ВВСи ВМС на САЩ да прекратят провокациите си в района на Южнокитайско море, които носят заплаха за суверенитета и сигурността на Китай, предаде РИА Новости.„За пореден път призоваваме американската страна да предприеме ефективни мерки, за да се избягат инциденти в бъдеще. Китайските въоръжени сили ще изпълняват отговорно своите задължения и решително ще защитават националния суверенитет и сигурност“, пише в заявлението. По-рано американските медии съобщиха как китайски изтребители са прихванали патрулен самолет на ВВС на САЩ на около 240 км. югоизточно от Хонг Конг.„Китайската военна авиация съгласно правилата проведе по отношение на този самолет идентификация „свои-чужди“. Операцията бе проведена професионално и сигурно“, пише в официалното заявление на китайското министерство.", "date": "2017.05.28", "title": " Китай призова САЩ да прекратят провокациите в района на Южнокитайско море"}
{"url": "https://trud.bg/%d1%81%d1%8a%d0%b6%d0%b0%d0%bb%d1%8f%d0%b2%d0%b0%d0%bc-%d0%bf%d1%80%d0%be%d1%81%d1%82%d0%be-%d0%b1%d0%b8%d0%b7%d0%bd%d0%b5%d1%81/", "text": "Да се чуди човек коe е по-голяма заплаха за България – бандитиз­мът или власт­таЛетище София е може би единственото в Европа, на чиито терминали не можеш да спреш спокойно, за да оставиш пътник или багаж. По традиция там е забранено спирането. Можеш отстрани или на платения в подземията паркинг, но не и да спреш. Пред терминал 2 има достатъчно места за престой, но половината са забранени изобщо за спиране – има от онези найлонови червено-бели ленти, които са достатъчно красноречиви, че си нежелан. Другите места са за инвалиди и там също е неприемливо да изчакваш. Затова, преди да кацне самолет на летището, се виждат десетки автомобили, които са паркирали и изчакват конкретно обаждане по пътя, далеч преди терминала. Излиза пътникът, звъни по телефона, палиш двигателя и след минута си пред терминала, но не там, където е нормално да спреш, а някъде по трасето. Следва надпреварване с полицаи, които бързат да те прогонят оттам. Ако ги попиташ: “Защо, по дяволите, не мога да спра и да взема пътник от летището нормално – ей там, пред терминала?”, ще ти отвърнат: “Такива са заповедите, мерки за сигурност”. Дори няма да ти кажат “Съжалявам!”.Когато минаваш през контролните пунктове в самото летище, минаваш през унизителните проверки до степен “събуй гащите”. Мерки за сигурност.Тези дни стана ясно, че на летище София терорът е само върху нормалните хора. Гранични полицаи, според официални съобщения на МВР и прокуратурата, си спретнали прекрасен бизнес: ВИП коридори за богати преселници и нелегални мигранти. Разбит е, казват, някакъв канал за богати хора от Бангладеш. И край! Всичко е приключило, пробивът в сигурността е закърпен. А дали е така? Дали проблемът не е много, много по-сериозен?Я да си припомним няколко потресаващи факта. За последните две години 21 чужденци са предизвикали катастрофи със загинали или тежко ранени български граждани, а след това са напуснали страната, въпреки че съдът е постановил да им бъдат отнети паспортите. Как е станало това?Много български граждани с присъди или обвинени за убийства, грабежи и другите тежки престъпления от години са напуснали страната нелегално и си живеят щастливо в чужбина. Как е станало това?Стотици нелегални преселници минават през строго охраняваната южна граница през организирани канали. Как е станало това? Може ли всички тези събития да се случат без такива герои като тези от Гранична полиция на летище София?Огромна част от служителите на реда са почтени хора и си дават здравето, за да си свършат работата в мизерни условия, в които са поставени, но когато стане дума за организирана престъпност, винаги ще намерите и някого от онези хубавци, дето са влезли в системата с единствената цел да печелят пари за сметка на националната сигурност.В нормалните държави такива биват смазвани завинаги. Тук престъпниците са герои. Те са се превърнали в богати хора с влиятелни приятели. Те нямат съвест, за да помислят, че прекарват през летището ВИП терорист, който може да организира гадост като в Манчестър и да убие десетки деца.Ако ги попитате случайно защо го правят, те ще ви кажат – “Съжалявам, просто бизнес!” или “Ако не го правя, друг ще вземе парите. Аз да не съм глупак? Нима моите деца не заслужават хубав дом, хубава кола и нов лаптоп?” И е така – заслужават, стига баща им да изкарва парите с труда си, а не заплашвайки живота на други хора с престъпния си покварен мозък.Лично аз нямам съмнение, че тези от летище София не са самодейци. Това не е проста схема, измислена в бирарията на Централна гара, защото ако те могат да прекарат хора от Бангладеш през ВИП зоната, то и в Европа някой трябва да ги посрещне и прекара през граничния контрол. Ако това е така, то можете да си отговорите колко сериозно покровителство има тази престъпна схема.Не съм чел точна статистика, но само като прегледах за последните години колко мигранти са умъртвени от алчността на трафиканти, ще се окаже, че българи са участвали в убийството на десетки човешки същества, макар и непредумишлено, а защото това просто е бизнес. Заради алчността си.Представяте ли си как един корумпиран граничен полицай, който е позволил през границата да премине камион, натъпкан с жени, деца, мъже, срещу някаква такса, се прибира вкъщи, сяда пред новия си телевизор и гледа новините, които съобщават за мъртвите хора, намерени във вонящия камион някъде по трасето. Преглъща си салатката, пийва си от ракийката и лицето му грейва от радост, когато детето се прибира отнякъде.“Гледай, сине, какво съм ти купил!” Детето разкъсва подаръчната хартия и очите му грейват. Възкликва: “Айфон седем! Якоооо!” Очите му грейват със същата сила, с която на други деца очите са изгаснали само преди часове.“Съжалявам, просто бизнес!” – така ще казва корумпираният баща. Дори съм убеден, че ще намери и ще обясни, че така им помага да имат нормален живот.Лошото е, че такива повредени хора стават герои в очите на съседите, на приятели и най-лошото – на децата. Те имат пари, имат стандарт на живот, който е за завист, защото прагът на търпимост на обществото е прекалено нисък. Децата се научават, че по-добре е някой друг да изстине в адски мъки, отколкото те да се мъчат с труд да постигнат стандарта на баща си или на някого, на когото завиждат. Нещо повече, те се научават, че тези, които се трудят почтено, обикновено са глупаците, на които им обират къщите, колите, бият на пътя от другите – как им казваха… а, да, “тигрите”.Просто бизнес? Глупости, престъпна поквара. Задача на министъра, на властта, на правителството е да ни показват онези момчета, които, въпреки че не са “тигри”, не купуват на децата си “айфон седем” с печалба от смъртта, и да ги превръщат в пример. Тяхна задача е да слагат корумпираните мърши на стената на позора по такъв начин, че децата им да се срамуват от тях. Иначе каква национална сигурност, ако и Ал Багдади може да мине през ВИП зоната на летище София, докато бъдещите му жертви влизат в чакалнята на прибежки като престъпници.", "date": "2017.05.28", "title": " Съжалявам, просто бизнес?\t\t\t"}
{"url": "https://trud.bg/%d0%b1%d1%80%d0%b8%d1%82%d0%b8%d1%88-%d0%b5%d1%8a%d1%80%d1%83%d0%b5%d0%b9%d0%b7-%d0%be%d1%82%d0%bd%d0%be%d0%b2%d0%be-%d1%89%d0%b5-%d0%be%d0%b1%d1%81%d0%bb%d1%83%d0%b6%d0%b2%d0%b0/", "text": "Британският авиопревозвач „Бритиш еъруейз” (British Airways) се готви днес да обслужва „почти нормално“ полетите си на летище „Гетуик“ и „повечето“ полети от „Хийтроу“ , предаде Ще има някои нарушения в разписанието ни за неделя, тъй като самолетите и екипажите ни по света не са на място, съобщи компанията в ранните часове на днешния ден в „Туитър”, извинявайки се сериозните нарушения вчера.„Бритиш еъруейз” призовава пътниците да не се отправят към летищата, освен ако полетът им не е потвърден.Вчера компанията отмени всички полети от двете лондонски летища заради „мащабен компютърен срив“.Ръководителят на авиопревозвача Алекс Крус посочи във видео обръщение, че проблемът е причинил много тежки нарушения на полетите в целия свят. Били са засегнати всички операционни системи и системи за регистрация на пътниците. Няма обаче доказателства да е била извършена кибератака, допълни той.Сривът съвпадна с натоварен ден за трафика във Великобритания, тъй като вчера бе началото едновременно на дълъг уикенд и на ваканция за училищата.Закъснения и отмяна на полети на Бритиш еъруейз имаше на германските летища, засегнат бе и авиотрафикът в Белфаст, Рим, Малага и Париж.Проблемът се появи само ден, след като срив в системата за обработване на багажите на летище „Гетуик“ причини хаос и дълги опашки, принуждавайки пътниците да се откажат от чекиран багаж и да пътуват само с ръчен.", "date": "2017.05.28", "title": " „Бритиш еъруейз” отново ще обслужва полетите си"}
{"url": "https://trud.bg/%d0%bf%d0%b5%d0%bd%d0%b8%d1%81-%d0%ba%d0%b0%d1%82%d0%be-%d0%b1%d0%be%d0%b7%d0%b4%d1%83%d0%b3%d0%b0%d0%bd-%d0%b7%d0%b0%d0%b4%d0%b2%d0%b8%d0%b6%d0%b2%d0%b0-%d0%be%d1%80%d1%8a%d0%b6%d0%b5%d0%b9/", "text": "Женските отговарят с промяна в тялото и нова имунна защита на нараняванията от бодлитеЕволюцията често пъти работи по странни начини, особено когато става дума за секс. Да вземем за пример скромния и непретенциозен папудов зърнояд – малък бръмбар, нападащ бобови култури, който успешно се е разпространил на всички континенти освен Антарктида. Отдавна се знае, че мъжките на вида имат пенис, приличащ на средновековен боздуган. „Той е покрит със стотици остри бодли, които пробиват репродуктивния тракт на женската при чифтосване“, обяснява Лиъм Дауърти, еволюционен биолог в университета на Западна Австралия в Кроули. Той е водещ автор на проучване, поставило си простия въпрос: Как се справят женските?Отговорът, основан на десетилетие експерименти, при които са наблюдавани 100 поколения зърнояди, разкрива забележително ниво на адаптация и еволюционно догонване, което Дауърти нарича „въоръжена секс надпревара“. „Когато мъжките еволюират, като увеличават нараняванията с мъжествеността си, женските правят същото, за да намалят пораженията“, обяснява той. За начало женският репродуктивен тракт става по-дебел с всяко поколение, като така бодлите по-трудно могат да пронижат тъканта. А когато мъжкото оръжие става още по-опасно, женските развиват нов имунен отговор – от една страна, той им дава по-голяма защита при инфекции, а от друга – позволява на наранените тъкани да заздравеят по-бързо.Изследването, публикувано в британското научно списание „Пръсийдингс ъф Роял съсайъти Би“, дава редки доказателства как „травматичното чифтосване“ може едновременно да предизвика адаптивни мутации в двата пола. Но това еволюционно приспособяване не отговаря на фундаменталния въпрос каква е причината за съществуването на мъжки полов орган, който намалява продължителността на живота на женската и вероятно потомството.Някои биолози предполагат, че това мъжко оръжие ограничава шансовете на женските да се чифтосат с други мъжки. Но при този вид бръмбари зърнояди женските се съвкупяват с повече от един партньор.Дауърти смята за по-вероятно, че бодлите в пениса се променят, за да бъде увеличен броят на оплодените яйца в сравнение с конкуренцията. Но и в двата случая се жертва здравето на женската за сметка на мъжкия. „Травматичното чифтосване еволюира, защото увеличава успеха на мъжкото оплождане“, посочва той.Учени освен това предполагат, че по-дълбоките дупчици, направени от по-дългите бодли, позволяват на химикали, отделяни при мъжката еякулация, да влияят върху поведението на женската, като я правят по-отстъпчива, защото по-бързо достигат до мозъка й.При изследването било следено развитието на бръмбари, събрани от 13 различни места по света, включително Бенин, Бразилия, Калифорния, Южна Индия и Йемен, които били гледани отделно, но в идентични лабораторни условия. Наблюденията показали взаимна зависимост в промените на гениталиите на двата пола през поколенията, макар те да варирали за различните популации.При много животински видове има известен конфликт при секс, но това поведение рядко води до „оръжейната надпревара“, наблюдавана при зърноядите. „Все още е неясно колко е важен този конфликт за еволюционните промени“, казва Дауърти.", "date": "2017.05.28", "title": " Пенис като боздуган  задвижва „оръжейна надпревара“"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b7%d0%b0%d1%82%d1%8f%d0%b3%d0%b0-%d0%b7%d0%b0%d0%ba%d0%be%d0%bd%d0%be%d0%b4%d0%b0%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%b7/", "text": "Заради смъртните случаи от морбили, Германия затяга законодателството за имунизация. Тя остава незадължителна, но се предвиждат глоби за родителите, които откажат медицинска консултация за ваксиниране на децата си, предава 37-годишна жена, майка на три деца, почина от морбили – това е случаят който предизвика бурен обществен дебат за ваксините в Германия. „Недопустимо е в страната да умират хора от тази болест“, заяви германският здравен министър и обяви промени в законодателството. От началото на годината в Германия са регистрирани 410 случая на заболели от морбили. А за цялата минала година болните в страната са били 325.Предложените промени в закона предвиждат глоби до 2 500 евро на родителите, които откажат медицинска консултация за ваксиниране на децата им.„Служителите на детските градини ще бъдат задължени да се свържат със здравните власти, ако родители отказват консултация за ваксиниране на детето“, казва Дорис Берве-Шухт, говорител на Министерството на здравеопазването на Германия.Освен това детските градини вече ще имат право да отказват да приемат неваксинирани деца.„Процентът на родителите, които не искат да ваксинират децата си, е малък. Но те могат да бъдат консултирани от лекар“, казва Мартин Привецер, здравен отдел на Щутгарт.Според статистиката около 5 процента от децата в Германия не са ваксинирани. Германия е една от европейските държави, в които тази година беше регистриран голям брой на болни от морбили.Другите страни са Франция, Италия, Полша, Румъния, Швейцария и Украйна. Заради големия брой болни в Италия, правителството там въведе задължителна имунизация срещу инфекциозните болести.", "date": "2017.05.28", "title": " Германия затяга законодателството за имунизация заради смъртните случаи от морбили\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d0%bc%d0%be%d1%81%d1%83%d0%bb-%d0%b7%d0%b0%d0%b1%d1%80%d0%b0%d0%bd%d0%b8-%d0%b6%d0%b5%d0%bd%d0%b8%d1%82%d0%b5-%d0%b4%d0%b0-%d0%bd%d0%be/", "text": "Полицията в иракския град Мосул забрани на жените да носят забрадките „никаб“ в районите, освободени от „Ислямска държава“. Мярката е предприета от съображения за сигурност, след опитите за проникване на джихадисти, дегизирани в женско облекло, се посочва в изявление на шефа на полицията в северната провинция Нинава.„Ислямска държава“ превзе Мосул, който е столица на провинцията, с внезапно нападение през 2014 година. През януари Ирак обяви „освобождаване“ на източната част на града.", "date": "2017.05.28", "title": " Полицията в Мосул забрани жените да носят „никаб“ в районите, освободени от ИДИЛ\t\t\t"}
{"url": "https://trud.bg/%d0%b8%d0%ba%d0%b0%d1%80-%d0%bf%d0%be%d0%bb%d0%b5%d1%82%d1%8f-%d0%ba%d1%8a%d0%bc-%d1%81%d0%bb%d1%8a%d0%bd%d1%86%d0%b5%d1%82%d0%be-%d0%b2-%d0%b0%d1%80%d0%b5%d0%bd%d0%b0-%d0%b0%d1%80%d0%bc/", "text": "Интересът към феноменалните артисти се оказа огроменПоследният шанс да видите шоуто е днесДълбоко „Аххх“ се изтръгна от гърлата на хилядите зрители в столичната зала „Арена Армеец“ в петък вечер, когато шеметната фигура на акробата Фернандо Миро се спусна почти от 10 метра височина.След успеха на спектакъла „Алегрия“ през 2013 г. трупата на Цирк дю Солей се върна в България с ново пиршество за сетивата – грандиозното шоу „Варейкай“. След първото представление в петък и двата спектакъла в събота от 16,30 и 20 ч столичани и гостите на града имат последен шанс да видят шоуто – в неделя от 13,30 ч. Тази допълнителна дата беше добавена от организаторите от „София мюзик ентърпрайсис“, защото интересът към Цирк дю Солей и неговите феноменални артисти се оказа огромен.Перфектните акробатични изпълнения, прекрасната музика, невероятните костюми (над 600 костюми и аксесоари, ушити само за „Варейкай“), симпатичният измислен език – запазена марка на Цирк дю Солей, романтичната история и на фантастичните създания, обитаващи измисления свят на Варейкай, всичко това зареди с чудесно настроение публиката, която се разотиде като омагьосана от толкова много красота.Спектакълът пресъздава мита за Икар. Думата „варейкай” означава „където и да е” на езика на циганите. Това е място вдън гори тилилейски, на върха на един вулкан, над което в един прекрасен ден на края на времето от небето се спуска самотен млад мъж (Фернандо Миро в ролята на Икар).Създател и режисьор на спектакъла е Доминик Шампейн, а уникалните костюми са дело на прочутата дизайнерка Ейко Ишиока, носителка на „Оскар“ за култовия филм „Дракула“ на Франсис Форд Копола. За 3 десетилетия трупата нараснала 65 пътиПри основаването си през 1984 година Цирк дю Солей започва с едва 20 артисти в състава си. 33 години по-късно трупата вече наброява 4000 души, от които 1300 артисти от 50 държави. Според всички критици и почитатели тя безспорно е най-популярната в света циркова компания. През годините артистите са представили на света над 20 оригинални спектакъла, сред които Michael Jackson ONE, The Beathles LOVE, KOOZA, TOTEM и други.Цирк дю Солей е зарадвал повече от 160 милиона души в близо 400 града в над 60 държави на всички континенти. Трупата е носител на редица престижни награди, сред които Emmy, Drama Desk, Bambi, ACE, Gemeaux, Felix и Rose d’Or de Montreux.", "date": "2017.05.28", "title": " Икар полетя към слънцето в „Арена Армеец“"}
{"url": "https://trud.bg/%d0%be%d0%ba%d0%be%d0%bb%d0%be-10-000-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d1%81%d0%b0-%d1%81%d0%bf%d0%b0%d1%81%d0%b5%d0%bd%d0%b8-%d1%82%d0%b0%d0%b7%d0%b8-%d1%81%d0%b5%d0%b4%d0%bc%d0%b8/", "text": "Около 10 000 мигранти са спасени тази седмица край бреговете на Либия, а най-малко 54 са загинали в опит да стигнат до Европа през Средиземно море, съобщиха службите за брегова охрана на Италия и Либия.Армията на Тунис е спасила вчера над 120 африкански емигранти от бедстващ плавателен съд. В петък над 1230 души са били качени на либийски кораби и върнати обратно, а 2200 са били побрани на военни и търговски кораби, координирани от италианската брегова охрана и откарани към Италия.", "date": "2017.05.28", "title": " Около 10 000 мигранти са спасени тази седмица край бреговете на Либия"}
{"url": "https://trud.bg/%d0%bc%d1%8a%d0%b6-%d1%83%d0%b1%d0%b8-%d1%81-%d0%bd%d0%be%d0%b6-%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d0%b2%d1%8a%d0%b2-%d0%b2%d0%bb%d0%b0%d0%ba-%d0%b2-%d0%bf%d0%be%d1%80%d1%82/", "text": "Мъж уби с нож двама души във влак в американския град Портланд заради отправена забележка да не тормози млади жени, които изглеждали като мюсюлманки. Нападението е станало в петък, часове преди началото на свещения за мюсюлманите месец рамазан. Това съобщи полицията, цитирана отИзвършителят започнал да крещи и да отправя етнически и религиозни обиди към двете жени във влака, едната от които била забулена. Трима мъже се намесили и били намушкани. Единият е загинал на място, вторият е починал от раните си по-късно в болница, а третият има сериозни наранявания, но е без опасност за живота. Полицията е повдигнала обвинения на нападателя, който е 35-годишен и вече е осъждан.  ", "date": "2017.05.28", "title": " Мъж уби с нож двама души във влак в Портланд"}
{"url": "https://trud.bg/%d1%82%d0%b5%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%ba%d1%80%d0%b0%d0%b9-%d0%bc%d0%b0%d0%bb%d0%b8%d0%bd%d0%be%d0%b2%d0%be-%d0%b8%d0%bc%d0%b0-%d0%b6%d0%b5/", "text": "Два автомобила са се ударили челно край ловешкото село Малиново на пътя Коритна – Севлиево.По първоначални данни трима души са загинали. Четирима са ранени, откарани са в болница.Очаквайте подробности.", "date": "2017.05.28", "title": " Тежка катастрофа край Малиново – има жертви и ранени"}
{"url": "https://trud.bg/%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82%d0%b8%d1%82%d0%b5-%d0%ba%d0%be%d0%b8%d1%82%d0%be-%d0%b1%d1%8a%d0%bb%d0%b2%d0%b0%d1%82-%d0%ba%d0%b0%d0%b4%d1%80%d0%b8-%d0%b1%d0%b5/", "text": "Университетите, които бълват кадри без покритие, не трябва да получават държавно финансиране. Това каза кметът на София Йорданка Фандъкова пред БНТ. Според нея, ако финансовият ресурс се насочва на база на качество, системата ще си се саморегулира.На въпрос защо София е загубила състезанието за най-хубав град за живеене, Фандъкова заяви, че много се радва на развитието на всички други общини, защото в София по данни на НСИ от преди 2 години ежедневно средно на ден има увеличение с 80 души. „Щастлива съм, че София спечели най-важните награди – развитието на бизнеса и дигитализацията. Това е шансът да се развиваме и стандартът за живот да се подобрява. Развитието на ИТ сектора е със стратегическо значение за нашия град“, допълни тя.Кметът на столицата обясни, че продължава с активната инвестиционна програма. „Предвидили сме 10 големи ключови обекта. Започваме и отварянето на стесненията във връзка със строителството на метрото в центъра на града. От следващата седмица поетапно ще започне отварянето на „Патриарх Евтимий“. Ще останат стесненията непосредствено до станциите, за да може да се довършат. Септември 2019 г. очакваме още 12 км ново метро“, обясни Фандъкова. Тя уточни, че бул. „Дондуков“ е знакова, ключова улица с историческо значение. „Преди дни приключи последното обсъждане. Повечето клоняха към запазване на паважа изцяло. Компромисният вариант с асфалт и паваж също намери поддръжници. Предложи се вариант, в който по трамвайните линии остава паваж, а по активните ленти асфалт, както и изграждането на велоалея. Ще се съобразим с решението на Министерството на културата“, добави тя.По думите й промяната на София е важна за хората, които живеят в града, но и за гостите. „Обектите са насочени натам, предстои ремонтът на пл. „България“. Оказа се, че там няма никаква хидроизолация. Направихме на парковата част. Усилията продължават, работим поетапно. Имаме желание да подменим асфалтовата настилка на бул. „България“. Поискали сме финансова помощ от държавата. Ако прецени финансовият министър, че може да отпусне тези средства, ще направим тази реконструкция. Със собствени средства подменяме осветлението на бул. „България“. Тези промени остават трайни и за града“, коментира Фандъкова.За мерките за сигурност в София, тя уточни, че работят в много добър синхрон с МВР и СДВР. По думите й темата за замърсяването на въздуха е огромно предизвикателство. „Затова и мерките са много. Необходима е национална политика и включването на всички граждани. 48 часа по-рано ще имаме предупреждение за повишаване на нивото на фини прахови частици във въздуха. За месец април нямаме дни за повишени нива“, добави кметът на София. Тя каза още, за нея са важни промените в законите, които са предложили и предстои да предложат, както по отношение на зелените площи, така и за високите сгради.", "date": "2017.05.28", "title": " Университетите, които бълват кадри без покритие, не трябва да получават държавно финансиране, заяви Йорданка Фандъкова"}
{"url": "https://trud.bg/%d0%ba%d0%b0%d1%80%d0%b8%d0%b1%d1%81%d0%ba%d0%b8-%d0%bf%d0%b8%d1%80%d0%b0%d1%82%d0%b8-5-%d1%81-%d0%b3%d0%bb%d0%be%d0%b1%d0%b0%d0%bb%d0%bd%d0%b0-%d0%bf%d1%80%d0%b5%d0%bc%d0%b8%d0%b5/", "text": "“Карибски пирати: Отмъщението на Салазар” е петата част на свръхуспешната свръхестествена приключенска фентъзи сага, която доминираше комерсиалния кинопейзаж през миналото десетилетие.Сега новият филм тръгва глобално с амбициите да върне славното минало на поредицата и да поизчисти малко пострадалата в последно време репутация на Джони Деп, който играе централния персонаж капитан Джак Спароу.Преди години това бе най-успешният филмов образ, но в последно време Деп се снимаше предимно в провали, а в личен план стана храна за таблоидите след шумен развод с Амбър Хърд, гарниран със скандали, слухове, спекулации и тежки обвинения. Деп има проблем с алкохола, но за разлика от Джак Спароу, който също обича бутилката, това не му се отрази.Ето за какво става дума в “Карибски пирати: Отмъщението на Салазар”: “Потопен в изцяло ново приключение, злочестият капитан Джак Спароу (Джони Деп) открива, че ветровете на нещастието могат да духат дори още по-силно, когато смъртоносните призрачни пирати, предвождани от стария му враг, ужасяващия капитан Салазар (Хавиер Бардем), са избягали от Триъгълника на дявола с намерение да убият всички пирати в морето… включително и него. Единствената надежда на капитан Джак е да открие тризъбеца на Посейдон – артефакт, който дава на своя притежател пълен контрол над всички морета.”Режисьори на “Карибски пирати: Мъртвите не говорят” (Pirates of the Caribbean: Dead Men Tell No Tales) са Йоаким Рьонинг и Еспен Сандберг, сценарият е дело на Джеф Нейтънсън (”Хвани ме, ако можеш”). В ролите са Джони Деп, Хавиер Бардем, Орландо Блум, Пол Маккартни.", "date": "2017.05.28", "title": " „Карибски пирати 5“ с глобална премиера\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d0%bb%d0%b5%d0%b2-%d0%be%d1%82%d0%ba%d1%80%d0%b8-%d0%be%d0%b1%d0%bd%d0%be%d0%b2%d0%b5%d0%bd%d0%b8%d1%8f-%d1%81-%d0%bd%d0%b0%d0%b4-1/", "text": "Министърът на младежта и спорта Красен Кралев откри официално реновирания стадион “Локомотив” в Горна Оряховица. През миналата година второто правителство на Бойко Борисов отпусна общо 3 милиона лева за реконструкция на стадионите в Горна Оряховица, Русе и Варна – трите стадиона в най-лошо състояние, на които играят отбори от “A” група.“Премиерът Бойко Борисов осигури финансирането от държавния бюджет, а ние направихме необходимото за реновирането на стадиона. Виждам, че има много деца за награждаване днес. Радостен съм, че освен представителният отбор, децата също играят на този стадион – това е най-важното. Желая Ви пълен стадион на срещите от баражите, успехът да продължи да следва славния ви отбор. “Локомотив” трябва да продължи да участва в българския елит, защото там ви е мястото”, каза министър Кралев. На обновения стадион в Горна Оряховица се състоя и “Нощта на легендите” – футболна среща между ветераните на ОФК “Локомотив” – Горна Оряховица и ФК “Етър”- Велико Търново. Във футболната среща се включиха големите имена на българския футбол Краси Балъков, Бончо Генчев и Ивайло Йорданов.Министър Кралев участва и в официалното награждаване с купи и медали на детско – юношеската формация на ОФК “Локомотив”, класирали се на призови места в първенството, организирано от Зоналния съвет на БФС. На официалното откриване на стадиона в Горна Оряховица присъстваха народният представител от ГЕРБ Клавдия Ганчева, кметът на община Горна Оряховица Добромир Добрев и Даниел Костадинов – председател на ОбС Горна Оряховица.", "date": "2017.05.28", "title": " Министър Кралев откри обновения с над 1 млн. лв. стадион в Горна Оряховица"}
{"url": "https://trud.bg/%d0%bf%d1%80%d0%be%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%82%d1%8a%d1%80%d0%b3-%d0%b7%d0%b0-430-000-%d0%b4%d0%be%d0%bb%d0%b0%d1%80%d0%b0-%d1%81%d0%b0%d0%bc%d0%be%d0%bb%d0%b5%d1%82/", "text": "Самолет, притежаван навремето от Елвис Пресли, е продаден на търг в Калифорния за 430 000 долара, обяви аукционната къща, организирала търга.Летателната машина е произведена през 1962 г., а интериорът – салон, направен от дърво и мебели с червено кадифе, е дело на самия „Крал на рока“. В продължение на 35 години самолетът е бил собственост на частен колекционер. Машината беше оценена на 3,5 милиона долара, но никой от участниците в търга не беше готов да даде такава сума.", "date": "2017.05.28", "title": " Продадоха на търг за 430 000 долара самолет, притежаван от Елвис Пресли"}
{"url": "https://trud.bg/%d0%bf%d0%b5%d0%bf%d0%b5%d1%80%d1%83%d0%b4%d0%b0-%d1%82%d0%b0%d0%bd%d1%86%d1%83%d0%b2%d0%b0-%d1%81%d0%b0%d0%bc%d0%be-%d0%b4%d0%b5%d0%bd/", "text": "Синьото морфо. Тя е голяма колкото човешка длан и е електриково синя, с метален блясък. Сините морфо се дресират лесно. Южноамерикански пеперуди са и са доверчиви. Прекрасните екземпляри ще са част от „Лято 2017“. От първите дни на юли до края на август, те ще гостуват в една от залите на Бургаския комплекс „Флора“. Изложбата на екзотични пеперуди, която ще ни радва два месеца се организира от Природонаучния музей в Бургас за четвърти пореден път. Човекът, без който тя не може да се случи е Светла Далакчиева, уредник на музея в морския град.Няма спор- Морфо ще направят лятото още по- синьо и красиво, но и други желани гости, се очаква да блеснат на изложбата. Например Атлас – най голямата нощна пеперуда, която живее само един ден. Досега Атлас никога не е била в изложбената зала в Бургас. Тя е около 30 см, огромна е и страшно атрактивна, коментират запалените организатори.Пеперудите се поръчват във вид на какавиди от специализирана английска ферма. Такива екземпляри не може да се съберат от природата. -„Толкова бързо ги губим в биоразнообразието, че не можем да си позволим да ги ловим по този начин“, обяснява Светла Далакчиева. Затова са създанени ферми за пеперуди, в които цикълът е затворен и там се отглеждат изкуствено.Във фермата има каталог, по който си поръчваш какавиди.Пеперудите живеят изключително кратко време. Има видове, като прекрасния Атлас, които живеят по един или два дни. Синьото морфо издържа около месец, три- четири седмици. Зелената Лястовича опашка също е поразително красива и живее около седмица.Не се позволяват снимки с тях, защото малко или много това ги износва. За да същуствува тази изложба, в продължение на два месеца, всяка седмица се поръчват какавиди. Така непрекъснато има пеперуди и не се усеща момент на празнота.СОВАСова с очи като на граблива птица- това са видове които са много доверчиви и много бързо свикват с хората, кацат върху дланта им сами. Друг вид пък са като сухо листо, идват от Китай.„Ако не кажа на хората, че това е пеперуда, те няма да разберат. Тя е по- дребна, но е толкова доверчива. Издържа около три седмици. През повечето време на деня стои някъде скрита като листо“, казва уредничката и разказва за още един вид- „Поръчали сме и Луна. Тя живее в Африка. Някои и казват Африканска луна, изключително красива е и много атрактивна, но живее само 3 4 дни. Причината за краткото и оцеляване е, че тя, като повечето нощни видове, няма хоботче. Така че някои живеят кратко независимо от това дали ги докосват хората или не.СРЕДНА ЦЕНА: 10 ЛЕВА НА КАКАВИДА10 лева на какавида е средната цена за екзевпляр. Поръчват се средно минимум поне 10 какавиди. Всичко е въпрос на договаряне. Но има едно тайнство, което посетителите на изложбата може да имат късмет да видят, а то наистина е уникално.„Закачаме какавидите вътре в залата и така има възможност хората да наблюдават процеса на излюпване. На няколко пъти се е случвало пред самите посетители да се разпука какавидата и отвътре да излезе пеперудата, което е невероятно преживяване, понеже хората които са видели този момент в природата са малко. Там винаги какавидите са някъде скрити, така че трябва да си голям късметли я да видиш такова нещо навън“, споделят уредниците. И сега- специалните условия, които се поддържат за тропическите гости.В залата температурата трябва да е над 28 градуса и да има висока влажност. През лятото си е естествено топло. Основната грижа е поддържане на влажността. Тя се постига, като се пръскат растенията наоколо, в специално направената градина. Те се изпаряват, освен това има и овлажнители.Посетителите много често казват: Защо не проветрите? А истината е, че е задушно заради много влажната среда. Под 70 процента ако падне влажността, какавидите не могат да се излюпват и самите пеперуди започват да се крият, не са толкова активни. За да ги видиш в истинската им красота, очевидно трябва да изтърпиш някои несгоди. Освен това, пеперудите са активни рано сутрин, а вечер повече започват да се крият.НОЩНО ПАУНОВО ОКОВ България има над 3 000 вида пеперуди. Страшно много са нощните, така наречените молци. Имаме много красиви пеперуди например нощното Пауново око, която е най голямата наша пеперуда.Пеперудите не правят двойки в смисъла който ние влагаме. Женската излъчва феромони- сигнали и мъжките ги откриват, оплождат ги и те снасят яйца. По време на изложбата те също снасят яйца, въпросът е че е много трудно да се доотгледат. Пеперудата Сова даже в Африка е вредител по банановите ферми защого се изхранва с бананови листа. Но миналото лято организаторите на изрложбата взели една бананова палма. Успели да затворят цикъла, но цялата палма била изгризана. Да се поддържа процесът е трудно- през зимата трябва да се осигуряват непрекъснато условията на живот, подходящи за тропическите пеперуди. Но някой, който е ентусиаст е възможно да си затвори цикъла дори и в къщи.АМЕРИКАНКАТА МОНАРХПо света има всякакви красиви и интересни екземпляри. Примерно пеперудата Монарх е бяло с оранжево и черно, не е голяма, но извършва миграции и животът и е много интересен. Тя зимно време лети до Централна Америка и напролет се връща. Това го има и при някои наши европейски видове. Българските мигрират на ют. Например Дяволската пеперуда. Точно за нея Светла Далакчиева разказва любопитна случка: „Миналата година имах удоволствието да наблюдавам как мигрира. Бях в Родопите, в Ягодина и там на ждрелото наблюбавах точно тази миграция- просто ги виждаш как по десет, по десет, по каньона, летят надолу, на юг“.Пеперудите са очаровали хората още от дълбока древност. Не е случайно, че са открити изобразени в египетска гробница на възраст 3 500 г. Почти няма народ, който да няма легенда или обичай, свързан с пеперудите. Те са част от огромната група на насекомите. Учените ги отнасят към разред Люспокрили (Lepidoptera). Названието Lepidoptera произлиза от гръцките думи „лепидос” – люспа и „птерос” – крило. Погледнато под увеличение крилото на пеперудата прилича на мозайка, съставена от многобройни, припокриващи се люспи с различна форма и цвят. В света са описани над 250 000 вида, а в България техният брой е около 3700. Най-общо те се разделят на дневни (около 215 вида в България) и нощни пеперуди и молци (около 3500 вида).", "date": "2017.05.28", "title": " Пеперуда танцува само ден"}
{"url": "https://trud.bg/%d0%b0%d1%80%d1%85%d0%b8%d0%b5%d1%80%d0%b5%d0%b9%d1%81%d0%ba%d0%b0-%d1%81%d0%b2-%d0%bb%d0%b8%d1%82%d1%83%d1%80%d0%b3%d0%b8%d1%8f-%d0%b7%d0%b0-70-%d0%b3%d0%be%d0%b4%d0%b8%d1%88%d0%bd%d0%b8%d0%bd%d0%b0/", "text": "С благословението на Негово Светейшество Българския патриарх и Софийски митрополит Неофит в Седмата неделя след Пасха Христова – на светите Отци от Първия вселенски събор (28 май 2017 г.) в катедрален храм „Св. Неделя“ бе отслужена архиерейска св. Литургия с участието на Софийския свещенически хор по случай 70-годишнината от неговото основаване.", "date": "2017.05.28", "title": " Архиерейска св. Литургия за 70-годишнината на Софийския свещенически хор"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d1%80%d0%b5%d0%b7%d1%83%d0%bb%d1%82%d0%b0%d1%82%d0%b8%d1%82%d0%b5-%d0%be%d1%82-%d0%bf%d1%80%d0%be%d0%b2%d0%b5/", "text": "Има случаи на къщи за гости, строени по европрограми, които се ползват не по предназначение, заяви пред БТВ земеделският министър Румен Порожанов.Министърът не посочи какъв е техният брой. Той подчерта, че експертите правят проверки по метода анализ на риска. Извадката е 5-10 на сто.Той посочи, че в тези къщи не се изпълнява заложения бизнес план да има натовареност от поне 200 дни. Според него е възможно и бизнеспланът да е труден за реализиране и затова до сега санкции няма, а само предписания за отстраняване на проблемаПостроени са над 1000 къщи за гости, 700 от тях по Фонд земеделие, а другите чрез местни инициативни групи. Порожанов заяви, че всички са качени на сайта, за да се знае къде се намират и посетители да сигнализират за проблеми, ако срещнат такива.Министърът посочи, че проблемите в тази програма идват от лоша нормативна уредба и слаби изисквания и контрол.По повод проверката за двойния стандарт в храните, станала тема и на извънредно министерско заседание, Порожанов заяви, че резултатите ще станат ясни между 15 и 22 юни.Преди около месец бяха идентифицирани пет групи стоки, които да бъдат изследвани – детски храни, сокове, шоколадови изделия, млечни, месни, газирани напитки, добави той.Експерти са определили показателите, които да бъдат изследвани продуктите и са купени над 30 вида стоки от чужди супермаркети, добави Порожанов.Изследванията ще се правят в наши акредитирани лаборатории и ще засегнат три аспекта. Един от тях ще е сравнение на етикета за това дали има разлики в състава и на какво се дължи ако има. Ще се анализира описаните съставки дали отговарят на описаното. Последно ще се провери и сравни цената на продукта.До момента нямаме данни да има стоки, които са вредни за здравето, категоричен е той.По повод родното производство на плодове и зеленчуци Порожанов заяви, че последните години се е подобрило подпомагането на държавата към производителите и има редица инвестиционни мерки – складове и хладилни бази.Казусът с оказалата се частна метростанция Младост 3 ще се реши с нормативни промени, а дали спирката ще остане частна ще реши прокуратурата, стана ясно от думите на министъра.", "date": "2017.05.28", "title": " Румен Порожанов: Резултатите от проверката за двоен стандарт на храните ще са ясни между 15 и 22 юни"}
{"url": "https://trud.bg/%d0%bd%d0%b5%d0%bf%d1%80%d0%b0%d0%b2%d0%b8%d0%bb%d0%bd%d0%be-%d0%b8%d0%b7%d0%bf%d1%80%d0%b5%d0%b2%d0%b0%d1%80%d0%b2%d0%b0%d0%bd%d0%b5-%d0%b4%d0%be%d0%b2%d0%b5%d0%bb%d0%be-%d0%b4%d0%be-%d1%82%d1%80/", "text": "Трима души са загинали и четирима са пострадали при , съобщи МВР.Трагедията е станала към 8.30 часа. Незабавно към мястото са насочени екипи на полицията и Бърза помощ. Според първоначалните данни, при маневра неправилно изпреварване, лек автомобил е ударил челно насрещно движещата се кола. На място са загинали трима души, други четирима са пострадали и са откарани за оказване на медицинска помощ в севлиевската болница.На мястото на инцидента, в района на село Малиново, се извършва оглед. Движението е временно ограничено, пътни полицаи оказват съдействие на преминаващите. Обходният маршрут е по стария път за Ловеч, през село Прелом.", "date": "2017.05.28", "title": " Неправилно изпреварване довело до трагедията край Малиново"}
{"url": "https://trud.bg/%d0%bc%d0%b0%d0%b9%d0%ba%d0%b0-%d1%81-4-%d0%bd%d0%b5%d0%b2%d1%80%d1%8a%d1%81%d1%82%d0%bd%d0%b8-%d0%b4%d0%b5%d1%86%d0%b0-%d0%be%d1%81%d1%82%d0%b0%d0%b2%d0%b0-%d0%b1%d0%b5%d0%b7-%d0%bf%d0%be%d0%ba%d1%80/", "text": "Самотна майка с четири невръстни деца до дни ще остане без покрив. Милка Величкова и рожбите й, които са на 6, 7, 14 и 15 години живеят в село Добри дял, Община Лясковец. В момента бедната фамилия обитава под наем къща, която им е предоставена от местен жител. Стопанинът обаче иска да имотът му да бъде освободен и Милко Величкова и децата и остават на улицата.От нерадостната съдба на самотната майка са се трогнали директорката на местното ОУ„П.Р.Славейков“ Даниела Христова, както и ръководството на Центъра за етнически диалог и толерантност „Амалипе” във Велико Търново.„Децата учат в училището в Джулюница и колкото и да е бедно семейството, те са изключително кротки, добри, възпитани и всеки ден  са в час. Малчуганите са в първи, седми и осми клас, а най-малкото дете е в детската градина. Когато разбрах за проблема, посетих дома им. Останах изключително впечатлена, защото къщата е почти срутена. Няма течаща вода, но въпреки това жената се е постарала да я направи като дом. Над прозорците, които са закрити с найлони, тя е сложила красиви пердета в опит да скрие мизерията. Опитала се е да я подреди. Къщата може и да рухне всеки момент, но вътре е изключително чисто и подредено”, сподели Даниела Христова.Директорката на школото допълни, че майката се опитва да свързва двата края с общ доход от 290 лв . 120 лв. получава като пенсия за едно от децата, бащата на който е починал, 130 лв. получава като  детски и 40 лв. помощи. През лятото работи като чистачката в местната забавачка.„Хората от селото се застъпват за Милка Величкова, но сега собствениците, по някаква причина, искат да я изгонят от къщата и тя остава на улицата. Запознахме със случая кметицата на Лясковец Ивелина Гецова. Тя каза, че за съжаление няма общински жилища, но ще се търси решение. Да се намери подходящ дом под наем се е заел и кметът на Джулюница.  Този случай е показателен, че има стойностни хора от малцинствата, на които трябва да се протегне ръка в такъв критичен момент. Въпреки условията, въпреки мизерията, тя продължава да поддържа децата си да учат”, коментира Теодора Крумова от Център „Амалипе”.", "date": "2017.05.28", "title": " Майка с 4 невръстни деца остава без покрив\t\t\t"}
{"url": "https://trud.bg/%d1%81%d0%bf%d0%b0%d1%81%d0%b8%d1%85%d0%b0-%d0%b5%d0%bb%d0%b5%d0%ba%d1%82%d1%80%d0%be%d1%82%d0%b5%d1%85%d0%bd%d0%b8%d0%ba-%d0%bf%d0%be%d0%ba%d0%be%d1%81%d0%b5%d0%bd-%d0%be%d1%82-%d0%b2%d0%be%d0%bb/", "text": "Спасиха електротехник, който е бил ударен от волтова дъга при трудова злополука в новостроящия се завод на „Кроношпан“ във Велико Търново. Състоянието на работника се подобрява. Това съобщи управителят на предприятието Асен Ников. Ръководството на завода е в постоянна връзка с клиниката по изгаряния в „Пирогов“, където е настанен за лечение пострадалият.Служителят от поддръжката бил поразен от късо съединение в петък в подстанцията на предприятието. Той и негов колега се заели да изключат кабел. Внезапно обаче мъжът получил 30% изгаряния в следствие на токов удар. Той е бил спешно откаран в специализираната клиника на болница „Пирогов“.„Транспортирахме го от великотърновската болница до София за повече сигурност, коментира Асен Ников. За щастие няма опасност за живота му. Не е получил тежки изгаряния, не е засегнато зрението му, лицето му също, затова прогнозата на лекарите е, че ще се възстанови на 100%“, каза Ников.Според медиците работникът ще запази напълно своята работоспособност и ще се върне на работа в завода.В петък вечерта при изкопи на строежа на новия завод на „Кроношпан“ във Велико Търново багер е скъсал силов кабел, станала е волтова дъга, която е поразила младия електротехник. Причините за инцидента все още се изясняват. Експерти на дирекция „Инспекцията по труда“ в понеделник ще влязат на проверка в завода, който дава хляб на над 120 души. За инцидента е образувано досъдебно производство.", "date": "2017.05.28", "title": " Спасиха електротехник, пострадал от волтова дъга"}
{"url": "https://trud.bg/%d1%80%d0%be%d1%81%d0%b5%d0%bd-%d0%b6%d0%b5%d0%bb%d1%8f%d0%b7%d0%ba%d0%be%d0%b2-%d0%b7%d0%b0-%d0%b0%d1%84%d0%b5%d1%80%d0%b0%d1%82%d0%b0-%d0%ba%d0%be%d1%81%d1%82%d0%b8%d0%bd%d0%b1%d1%80%d0%be%d0%b4/", "text": "Развил съм у себе си смирение, бягане от его, от търсене на реванш; не бих хвърлил към никого обвинението, във всеки от нас има част от Мария Магдалена и част от този, който хвърля камъка по нея. Така се чувства бившият главен секретар на Министерския съвет Росен Желязков 4 години след аферата „Костинброд”.Той беше обвинен след акция на прокуратурата в деня за размисъл преди предсрочния парламентарен вот през 2013 г. В крайна сметка съдът отхвърли медийно тиражираното твърдение, че в печатница са били открити бюлетини, подготвени за изборна манипулация.„Не искам да влизам в политическа оценка, обществено-политическата обстановка през 2013 г. беше такава, че всички оценки, които можем да даваме 4 г. по-късно, имат или историографическа или друг вид призма. В мой личен план това не бяха леки години”, коментира Желязков пред БТВ.Той беше категоричен, че не очаква извинение от никого, като и в началото на процеса, и в края му е подчертавал, че уважава институциите и даже обвинителната теза и събраните по нея доказателства.След края на делото засякъл в Министерския съвет омбудсмана Мая Манолова, чийто сигнал дава началото на акцията в Костинброд. „Усмихнахме се, не се бяхме запознавали преди”, разказа Желязков. Манолова го попитала „Сърдиш ли ми се?” и получила отговор „Не, Мая”. По подобен начин преминала и случайната му среща с тогавашния прокурор Роман Василев.", "date": "2017.05.28", "title": " Росен Желязков за аферата „Костинброд“: Не очаквам извинение от никого"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%bf%d0%bb%d0%be%d0%b2%d0%b4%d0%b8%d0%b2-%d1%81%d0%b0/", "text": "180 ВИП-гости от 31 държави от 4 континента пристигнаха през уикенда в Пловдив, за да уважат Балканската молитвена закуска и да отправят послания за мир, благоденствие и проспоритет на хората по света. Близо 90 от тях бяха от страните от Западните Балкани начело със заместник-председателя на парламента на Сърбия Владимир Маринович, сънародникът му Владимир Божкович, съветник по регионалната политика на президента на Сърбия, и Вилма Трайковски, съпруга на покойния президент на Македония Борис Трайковски. В Балканската молитвена закуска се  включиха и участници в Американската молитвена закуска през различни години – бившият премиер Филип Димитров, екскметът на Пловдив Иван Чомаков, представители на еврейската, арменската и мюлюманската общности и общественици.Сред гостите на форума бяха още министърът за българското председателство на Съвета на ЕС 2018 Лиляна Павлова и министърът на туризма Николина Ангелкова, както и председателят на парламентарната група на ГЕРБ Цветан Цветанов. „Тези срещи дават възможност да градим мостове в името на човешките ценности и демокрацията. Заедно сме по-силни, отколкото всеки един поотделно. Заедно можем да преодоляваме трудностите, да противодействаме на тези, които искат да ни противопоставят, за да сме разделени. Нека работим така, че да живеем в един по-сигурен и по-добър свят. България и Пловдив са модел на етническа толерантност, те са символ на това как можем заедно да живеем в разбирателство и взаимоуважение“, заяви в приветствието си към участниците Цветан Цветанов. „В Пловдив от векове заедно живеят хора от много вероизповедения и етноси. Ние в Пловдив сме се научили да живеем заедно, знаем какво е да споделяш ценностите на другите, знаем как да намерим нещата, които ни събират“, декларира символичният домакин на Балканската молитвена закуска и кмет на Пловдив Иван Тотев, който припомни, че „ЗАЕДНО“ е мотото, с което градът ще е Европейска столица на културата през 2019 г. В рамките на Балканската молитвена закуска се проведе и работна среща на тема „Сигурност“ с участието на американският конгресмен Робърт Адерхолд, експертът по Балканите д-р Стив Майер, политици и експерти по сигурността от Балканите, Европа и САЩ. „Съвременна Европа има своите предизвикателства. Национализмът и популизмът родиха фалшивите новини, които имат за цел да повлияят върху нагласата на гражданите. За запазване на стабилността в Европа важна роля има трансконтиненталното сътрудничество и партньорство между ЕС и САЩ“, заяви Цветан Цветанов в речта си по време на форума. ", "date": "2017.05.28", "title": " 180 души от 31 държави на Балканска молитвена закуска в града на тепетата\t\t\t"}
{"url": "https://trud.bg/%d0%bd%d0%b0%d0%b9-%d0%bd%d0%b5%d0%bb%d0%b5%d0%bf%d0%b8%d1%82%d0%b5-%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d1%8f-%d0%b2-%d1%81%d0%bf%d0%be%d1%80%d1%82%d0%b0/", "text": "Да объркаш сестрите с братяПрезидентът на Руската федерация по тенис Шамил Тарпищев изпадна в конфузна ситуация. За миг именитият треньор и ръководител се отпусна в телевизионно предаване и забрави, че е официално лице. А на провокация на водещия, който започна: „Бях на олимпиадата, там нашата Маша Шарапова игра с един от онези….“. Тарпищев довърши: „…братята Уилямс“, визирайки американките Серена и Винъс. За сексизъм бившият капитан на „сборная“ за „Фед къп“ и купа „Дейвис“ бе отстранен от турнири на Женската тенис асоциация (WTA) за една година и глобен с 25 000 долара. “По-добре” да беше нарекъл братята Кличко „сестри“, шегуваха се на руска земя.$102 хиляди срещу покана за срещаБелгийският колоездач Виктор Кампенартс си позволи да покани девойка на среща по време на Джиро д’ Италия. На един от етапите състезателят си разкъса фланелката, а на гърдите му стоеше надпис: „Карлин, да се срещнем?“ Момичето прие предложението и също отговори с писмено послание. Но оргкомитетът на тура не остана равнодушен. Излезе с формулировката: „За уронване престижа на колоезденето!“, и наложи глоба на Виктор от 100 000 швейцарски франка ($102 660).Стриптийз на пистатаФренският лекоатлет Махиедин Мехиси-Бенабад пък пострада за стриптийз на пистата. На Евро 2014 двукратният призьор от олимпийски игри завърши във финала на 3000 м с препятствия със сериозна преднина пред конкурентите си. За да изрази радостта си, той свали фланелката и я хвана със зъбите си, демонстрирайки играещи мускули пред феновете от нежния пол. Съдиите обаче не чакаха международната федерация да се произнесе за постъпката. Наказаха наглеца, като го лишиха от златния медал за аморално поведение.4.Санкциониран за благородствоНемският бобслеист Мануел Махат не успя да се класира за зимните игри Сочи 2014, но това не му попречи да се превърне в герой. Той предостави шините на своя боб на руснака Александър Зубков, който спечели два златни медала на олимпиадата. Германският тим остана без отличие за първи път от 1964 година, а федерацията прие постъпката на своя състезател като „предателство към националните ценности“. Световният шампион бе дисквалифициран за година и глобен с 5000 евро. Санкцията обаче не отчая немеца. Той отиде в съда, за да изчисти името си, и спечели делото. Освен че наказанието му бе анулирано, Махат получи извинение и работа във федерацията.Играч олекна с $10 000 за „скъпа, добре съм“Трой Поламалу, състезател по американски футбол на „Пийтбърг“, пострада по време на сблъсък със съперник от „Джексънвил“. Той изгуби съзнание и бе изнесен на носилка. Но когато дойде на себе си, първото, което му мина през ум, е да успокои жена си, че всичко с него е наред. Взе от лекаря телефона и се обади на съпругата си. Действията му обаче не останаха незабелязани от съдиите. Според правилата на Американската футболна лига играчите нямат право да използват телефони около игралното поле. Не бе направено изключение и за Трой, който отнесе глоба от 10 000 долара.Да пострадаш заради истинатаСкандално известният спринтьор Дуейн Чембърс излезе с биографична книга „Да бягаш срещу себе си“, в която подробно разказва как е използвал над 300 забранени препарата, избягвайки наказание. Британецът дори разкрива, че за стимуланти е харчил до 30 000 долара годишно. Дуейн дава публичност докъде стига допингът в леката атлетика и обявява, че половината американски спортисти на игрите Пекин 2008 са използвали забранени препарати.Международната федерация по лека атлетика (ИААФ) обаче, вместо да продължи с разкритията за порочната практика, подложи Чембърс на съдебно преследване. Впоследствие МОК разкри, че на игрите Пекин 2008 и Лондон 2012 са дадени 101 положителни проби, като 15 са на шампиони, което само потвърди думите на британеца.Най-странните и строги правила са в японското сумо. Така ояката Футахагуро отнесе доживотно наказание за това, че бутна съпругата на своя треньор. А през 2007-а монголският легионер Кьокунехо е забелязан да шофира, което е абсолютно забранено. Аргументите са, че така спортистите, които имат космически застраховки, могат да се наранят и да пропуснат сериозна част от турнирите. За постъпката си монголецът бе наказан да не участва в едно състезание, което продължава две седмици.Датчанин е най-отчайващият рекламен агентЧесто спортистите получават наказания за нерегламентирана реклама по време на състезания. Но датският футболист Никлас Бентнер ще влезе в списъка за най-отчайващите рекламни агенти. На първенството на континента през 2012-а играчът показа горната част на гащетата си, на която бе изписана букмейкърската компания Paddy Power. Действията му получиха ответен удар от Европейската асоциация, която го наказа за един мач и го глоби със 100 000 евро.", "date": "2017.05.28", "title": " Най-нелепите наказания в спорта"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5%d1%82%d0%be-%d0%b7%d0%b0-%d1%80%d1%83%d1%81%d0%ba%d0%b0-%d0%bd%d0%b0%d0%bc%d0%b5%d1%81%d0%b0-%d0%b2-%d0%bf%d0%be%d0%bb%d0%b8%d1%82/", "text": "Според сина на президента на САЩ Доналд Тръмп Ерик Тръмп разследването за възможната руска намеса в политиката на страната е „пълна измама“, предаде Washington Examiner.На въпрос по време на телевизионно интервю какво би направил, за да опровергае приказките за връзките между правителството на баща му и Русия, Ерик Тръмп посочи, че те нямат смисъл и са „лов на вещици“. Той също така посочи, че решението на Доналд Тръмп да извърши ракетен удар срещу Сирия в отговор на предполагаемото използване на химическо оръжие в нея е доказателство за това, след като режимът й е подкрепян от Русия.Сочейки опозиционната Демократическа партия Ерик Тръмп добави, че „мнозина просто искат да прокарат своя дневен ред и по-скоро биха видели как нашата страна се проваля, вместо да видят как президентът постига успехи“.", "date": "2017.05.28", "title": " Разследването за руска намеса в политиката на САЩ е „пълна измама“, заяви синът на Тръмп"}
{"url": "https://trud.bg/%d0%ba%d0%b0%d0%ba%d0%b2%d0%be-%d1%81%d0%b8-%d0%bc%d0%b8%d1%81%d0%bb%d1%8f%d1%82-%d1%88%d0%b5%d1%84%d0%be%d0%b2%d0%b5%d1%82%d0%b5-%d0%ba%d0%b0%d1%82%d0%be-%d0%bd%d0%b5-%d0%bf%d0%bb%d0%b0%d1%89%d0%b0/", "text": "Мъж влиза в баничарница: – Извинете, днес какви банички предлагате? – Днес имаме баничка със сирене, баничка с извара, баничка със сирене и спанак и мутренска баничка. – Каква е тази мутренска баничка? – А, нищо особено… обикновен тиквеник.***Реших да си намеря любовница, но жена ми вика: – Скъпо е, Пешо! Няма да можем да издържим! По-добре аз да намеря любовник, поне да влизат пари!***Срещат се двама директори: – Вие плащате ли заплати на хората си? – Не. – И аз не плащам. – Но те все още идват на работа, нали? – Да. – И моите идват. – Ами да направим тогава входа платен?***– Миличка, трябва да ти призная нещо – аз съм женен! – Ох, така ме изплаши – помислих, че са ти откраднали BMW-то…***– Господине, вие искате да постъпите при нас като надзирател. Трябва да ви предупредя, че затворниците ни са закоравели рецидивисти. Ще се справите ли? – Не се притеснявайте, господин директор. Всеки, който ми създаде проблеми, ще го изхвърля веднага на улицата!…***От обява за запознанства: Изисквания към него – добър, интелигентен, с чувство за хумор, непиещ, непушещ, строен, верен, обичащ децата. За милионери – 100 процента отстъпка!***Вратата на дома се отваря и през нея влиза младеж: – Здрасти, мамо! Здрасти, тате! – Къде ходиш досега бе, сине? – Ами в казармата бях, изкарах две години служба… – Колко пъти сме ти казали, като излизаш някъде, да се обаждаш къде отиваш!***Блондинка пита художник: – Какво представлява тази глупава снимка? – Госпожо, махнете се от огледалото!***Франция. Шеф със своята секретарка пътува в автомобил. Изведнъж автомобилът се чупи. Шефът си мисли: “Като шеф, аз съм длъжен да извикам пътна помощ, но като мъж съм длъжен сам да се справя с проблема.” Излиза и ляга под колата. Секретарката си мисли: “Като жена, аз съм длъжна да си седя в колата, но като секретарка съм длъжна да бъда до своя шеф.” Излиза и ляга под колата до шефа си. Покрай колата минава полицай и си мисли: “Като французин съм длъжен да се направя, че не ги забелязвам, но като полицай съм длъжен да ги предупредя, че отдавна са им откраднали колата“.***Програмист седи в един бар и се мъчи да свали девойка: – Да ви почерпя едно кафе? – Не! – А една бира? – Не! – А уиски? – Не! Сам на себе си : – Странно, стандартните драйвери не се разпознават…***Двама старци седят на една пейка в градинката. Единият тупа другия по рамото и го поздравява: – А, честито бе, Гошо. Разбрах, че ти се родил пети внук. – Мдаааа, внуци още можем да правим!***Млад брокер разпускал в бар след тежка седмица. Дошло му настроение за малко веселба, затова заявил: – Ако някой изпие двайсет половинки гинес, ще му дам сто и петдесет долара. Барманът подредил двайсетте халби на бара, но нямало кандидати. Без да каже нито дума, един мъж станал от стола си, излязъл, след няколко минути се върнал и казал, че ще изпие бирата. И за всеобщо удивление изпълнил обещанието си. Брокерът му дал парите и го попитал къде е ходил. Мъжът отговорил: – Ами, първо трябваше да отида до съседния бар, за да проверя дали мога!***– Професоре, какво казвате на завършилите студенти, които срещате в реалния живот? – Два чийзбургера и средна кола, моля.***Мъж и свещеник седят един до друг в самолет. При тях идва млада стюардеса. Мъжът си поръчва уиски с лед. – И на вас ли? – пита тя свещеникът. – Не! – възкликва той. – Предпочитам да извърша прелюбодеяние, отколкото да вкуся алкохол. Мъжът смутено подава чашата си обратно на стюардесата. – Извинете, не знаех, че мога да избирам!***Бразилец от Амазония се връща от пътуване до Англия. Първата му работа е да отиде при шамана на племето и да разкаже: – В Лондон има велики магьосници. 22-ма мъже застават на една поляна и започват да гонят една топка. Максимум след 10 минути започва да вали.***– Скъпа, ти си като индианците! – Защо? – Щом се гримираш старателно, значи се подготвяш за лов…***Един ден в час на класния учителката казала на децата: – Нека стане всеки, който смята, че е глупав. Дълго време никой не ставал, но по едно време се изправил Иванчо. Учителката изумена: – Как, наистина ли смяташ, че си глупав бе, Иванчо? Иванчо: – Не, ама ми дожаля да гледам, че стоите само вие права.", "date": "2017.05.28", "title": " Какво си мислят шефовете, като не плащат заплати?"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%82%d0%b5-%d0%b2%d0%b2%d1%81-%d0%bb%d0%b8%d0%ba%d0%b2%d0%b8%d0%b4%d0%b8%d1%80%d0%b0%d0%bb%d0%b8-16-%d0%b1%d0%be%d0%b9%d1%86%d0%b8-%d0%bd%d0%b0-%d0%bf%d0%ba%d0%ba/", "text": "Турската армия съобщи, че 16 бунтовници от Кюрдската работническа партия (ПКК) са убити при турски въздушни удари днес в Северен Ирак, предаде Ройтерс, като се позовава на съобщение на армията.Турски изтребители са поразили седем цели на ПКК в района Авашин – Басян в Северен Ирак и са убили бунтовници, за които се предполага, че са подготвяли нападение.Турската армия съобщи, че при отделни въздушни удари късно снощи в окръг Ван /Югоизточна Турция/ са били убити 10 кюрдски бунтовници.Кюрдската работническа партия, която от три десетилетия води въоръжена борба в Югоизточна Турция, има лагери в планините в Северен Ирак, близо до границата с Турция. ПКК се разглежда като терористична организация от Турция, САЩ и ЕС", "date": "2017.05.28", "title": " Турските ВВС ликвидирали 16 бойци на ПКК"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d1%81%d1%82%d1%80%d0%be%d0%b5%d0%b6-%d0%bd%d0%b0-4-%d0%bd%d0%be%d0%b2%d0%b8-%d0%bc%d0%b5%d1%82%d1%80%d0%be%d1%81%d1%82%d0%b0%d0%bd%d1%86%d0%b8%d0%b8/", "text": "Предстоящата седмица започваме подготовката за изграждането на 4 нови станции по третата линия на метрото. Това каза кметът на София Йорданка Фандъкова пред БНТ. „Те са в кв. „Овча купел“ до кв. „Горна Баня“. През юни месец всъщност ще започне и същинската строителна дейност“, обясни кметът на София.По думите й от следващата седмица поетапно ще започне отварянето на бул. „Патриарх Евтимий“. „Ще останат стесненията непосредствено до станциите, за да може да се довършат. Септември 2019 г. очакваме още 12 км ново метро“, добави тя.Кметът на София коментира и появилата се информация, че ще бъдат премахнати жълтите павета в центъра на града. Фандъкова бе категорична, че те ще останат. „Премахването им е недоразумение, спекулация. Това е културна ценност“, каза още Йорданка Фандъкова.", "date": "2017.05.28", "title": " Започва строеж на 4 нови метростанции"}
{"url": "https://trud.bg/%d0%b4%d0%b5%d0%bd%d0%b8%d1%86%d0%b0-%d0%b7%d0%bb%d0%b0%d1%82%d0%b5%d0%b2%d0%b0-%d0%bf%d1%80%d0%b8%d0%b7%d0%be%d0%b2%d0%b0-%d0%b4%d0%b0-%d0%b2%d0%bb%d0%b5%d0%b7%d0%b5%d0%bc-%d0%b2-%d0%bf%d1%80%d0%b5/", "text": "„Трябва да влезем в председателството на Съвета на ЕС с конкретни политически приоритети”. Това заяви пред БНР зам.-председателят на НС на БСП Деница Златева. Тя заяви, че очаква да бъде структурирано новото министерство, което ще отговаря за Българското председателство на ЕС. Според нея ефективното стартиране на това министерство ще отпуши процеса по стартиране на обществените поръчки и дейностите, свързани с председателството.„Улисани в ремонтни дейности и обществени поръчки, не акцентираме на най-важното – политическите приоритети и обществения дебат за дефиниране на националните приоритети”, подчерта бившият служебен вицепремиер по подготовката на Българското председателство на Съвета на ЕС-2018. Тя коментира, че дефинирането на тези приоритети трябва да стане в тесен диалог между отделните институции, НПО-та и гражданите.„Ние се постарахме, с помощта на ПЕС и неправителствени организации от целия политически спектър, този диалог да бъде стартиран – за бъдещето на Европа, накъде да върви тя, каква да бъде ролята на България, за социалното измерение на Европа. До старта на българското председателство, този дебат трябва да бъде много активен”, обясни Златева. По думите й е важно как ще посрещнем гостите, но по-важно е ние, политически като страна, как влизаме и как ще излезем от председателството. Тя заяви, че като страна от региона, трябва да бъдем активни по отношение на европейската перспектива за развитието на Западните Балкани и припомни, че Юнкер е заявил, че до 2019г. няма да има ефективно разширяване на ЕС. Зам.-председателят на левицата заяви, че от интерес за България е да се сложи край на нестабилността в Македония и страната да тръгне по пътя на ЕС.По повод коментара на президента Путин за азбуката ни, Деница Златева коментира, че исторически е доказано откъде произлиза азбуката, на която пишат славянските народи. Тя припомни, че преди години президентът Путин е заявил, че Русия е получила азбуката от България. „Няма исторически спор по въпроса, трябва да гледаме прагматично на отношенията си както с Русия, така и с Македония”, категорична бе тя. По думите й България, като страна, която има традиционни отношения с Руската федерация, понася сериозни последствия от санкциите срещу нея, но  подчерта обаче, че сме член на ЕС и като такива, носим солидарна отговорност за решенията, които се взимат от него.По повод отношението на БСП към Обединени патриоти, Деница Златева заяви, че оценките преди изборите са правени на база на предизборни програми и тогава не е имало използване на нацистки символи, нито е имало очаквания за бърз отказ от предизборните  обещания. „Не сме очаквали, че в рамките на правителството ще бъдат назначавани зам.-министри, срещу които протестират цели браншове- на транспорта, на енергетиката. Не е допустимо и назначаване на Илиян Тодоров за областен управител на Софийска област. Това едва ли би било цена на компромис”, коментира зам.-председателят на БСП. Тя попита и каква би била оценката от партньорите ни по темата за интеграцията на етносите и малцинствата, когато начело на Националния съвет за сътрудничеството по етническите въпроси се назначава вицепремиер Валери Симеонов, който е известен с негативното  си говорене по тази тема. „Правят се много компромиси в името на  упражняването на  власт. Въпросът е- какви компромиси могат да се понесат и от обществото. Трябва да има коалиционна култура, не само за назначенията, а по конкретни политики и всеки да носи политическа отговорност”, подчерта тя.Помолена да коментира отношенията на левицата с ДПС, Деница Златева заяви, че за защита на национални интереси на определени групи от българското население, на принципна основа, може да има близки позиции между две опозиционни партии. По думите й това не означава, че може да се говори за коалиции.", "date": "2017.05.28", "title": " Деница Златева призова да влезем в председателството на Съвета на ЕС с конкретни приоритети"}
{"url": "https://trud.bg/%d1%82%d1%80%d0%b8%d0%b4%d0%bd%d0%b5%d0%b2%d0%bd%d0%b0-%d1%81%d1%82%d0%b0%d1%87%d0%ba%d0%b0-%d0%bd%d0%b0-%d0%b6%d0%b5%d0%bb%d0%b5%d0%b7%d0%be%d0%bf%d1%8a%d1%82%d0%bd%d0%b8%d1%82%d0%b5-%d1%80%d0%b0/", "text": "Три дни ще бъде напълно блокиран железопътният транспорт в Гърция. Стачката започва от вторник, но още от понеделник ще спират постепенно влаковете по всички направления, предава  Няма да се движи и градската железница в Атина, която свързва гръцката столица с летището.Синдикатът на железопътните работници съобщи, че продължителните протести са свързани преди всичко с проблемите в инфраструктурата и засягат сигурността на пътуващите. В същото време железничарите стачкуват и срещу мерките за икономии, които доведоха до рязко орязване на заплатите им и пенсиите.В дните на стачката се прекратява и железопътната връзка на всички товарни композиции, което от своя страна блокира достъпа на стоки от и към гръцките пристанища. Железничарите поставиха и условие – преговори с транспортното министерство, решаване на проблемите – в противен случай протестите ще продължат.", "date": "2017.05.28", "title": " Тридневна стачка на железопътните работници в Гърция"}
{"url": "https://trud.bg/%d0%bf%d1%80%d0%b5%d0%b2%d0%be%d0%b7%d0%b2%d0%b0%d1%87%d0%b8%d1%82%d0%b5-%d0%bd%d0%b5-%d1%81%d0%b5-%d0%be%d1%82%d0%ba%d0%b0%d0%b7%d0%b2%d0%b0%d1%82-%d0%be%d1%82-%d0%bf%d1%80%d0%be%d1%82%d0%b5%d1%81/", "text": "Протест на шофьори на ГКПП-Кулата в понеделник ще има въпреки уверенията на МВР, че са постигнати  договорки с българските превозвачи. От Съюза на българските транспортни работници са категорични, че в 10 часа започва мирен протест на българо-гръцката граница. „С мен никой не е разговарял. С представители на инициативния комитет, който организира протеста, също не са водени никакви преговори. Ние не сме получили никакви обещания, така че протест ще има“, заяви Александър Стамболийски, заместник-председател на Съюза на българските транспортни работници.Протестът е обявен за мирен. Утре на пункта ще има представители  на МВР, Гранична полиция, Агенция „Митници“ и НАП, ще бъде и областният управител на Благоевградска област Бисер Михайлов. Шофьорите очакват с тях заедно да разговарят и да набележат мерки за стопирането на километричните опашки.„Ако никой не дойде да разговаря с нас, напълно възможно е да преминем към гражданско неподчинение и да се стигне до блокада на границата“, заканват се шофьорите. Те заявиха, че въпреки уверенията на МВР за взети мерки в неделя до обяд на Кулата има опашка от близо 5 км тирове.", "date": "2017.05.28", "title": " Превозвачите не се отказват от протеста на ГКПП-Кулата"}
{"url": "https://trud.bg/%d0%b2%d0%b0%d0%bd%d0%b4%d0%b0%d0%bb-%d0%be%d1%81%d0%ba%d0%b2%d0%b5%d1%80%d0%bd%d0%b8-%d0%b3%d1%80%d0%be%d0%b1%d0%b0-%d0%bd%d0%b0-%d0%b3%d0%b5%d0%bd%d0%b5%d1%80%d0%b0%d0%bb-%d1%88%d0%b0%d1%80%d0%bb/", "text": "Гробът на генерал Шарл дьо Гол, героят на Франция от Втората световна война и неин следвоенен президент, е бил осквернен от вандал в събота, пише The Local.Полицията съобщава, че мъж на около 30 години е стъпил на гроба и е изритал основата на високия 1,5 метра каменен надгробен кръст, строшавайки го. Простичкото лобно място в село Коломбе ле дьо’з Еглиз в северния френски департамент От Марн привлича десетки хиляди посетители годишно.„Мястото е под постоянно видеонаблюдение“, съобщи Фредерик Нахон, прокурор от град Шамон. Дьо Гол води френска съпротива през Втората световна война и оформя политическия пейзаж в страната след войната, оставяйки тачена фигура за милиони французи.", "date": "2017.05.28", "title": " Вандал оскверни гроба на генерал Шарл дьо Гол във Франция"}
{"url": "https://trud.bg/%d0%bd%d1%8f%d0%ba%d0%be%d0%b8-%d1%87%d0%bb%d0%b5%d0%bd%d0%be%d0%b2%d0%b5-%d0%bd%d0%b0-%d0%b3%d1%80%d1%83%d0%bf%d0%b8%d1%80%d0%be%d0%b2%d0%ba%d0%b0%d1%82%d0%b0-%d1%81%d1%82%d0%be%d1%8f%d1%89%d0%b0/", "text": "Британският министър на вътрешните работи Амбър Руд заяви по време на телевизионно интервю, че някои членове на групировката, стояща зад атентата в Манчестър са все още на свобода, пише The Guardian.Министърът добави, че в момента МИ5 разследва около 500 потенциални плана за извършване на терористични актове на територията на Великобритания.", "date": "2017.05.28", "title": " Някои членове на групировката, стояща зад атентата в Манчестър, са все още на свобода, заяви Амбър Руд"}
{"url": "https://trud.bg/%d1%82%d0%be%d0%bc-%d0%ba%d1%80%d1%83%d0%b7-%d0%bf%d0%be%d1%82%d0%b2%d1%8a%d1%80%d0%b4%d0%b8-%d1%87%d0%b5-%d1%89%d0%b5-%d0%bf%d1%80%d0%b0%d0%b2%d0%b8-%d1%82%d0%be%d0%bf-%d0%b3%d1%8a%d0%bd-2/", "text": "От години в киносредите се говори за продължение на авиационната екшън класика от 80-те години на миналия век “Топ Гън”. Тогава филмът направи Том Круз суперзвезда и циментира продуцента Джери Брукхаймър като един от водещите киномагнати в света.Филмът като колекция от иконични кадри и незабравими реплики е залегнал дълбоко в колективното въображение на публиката и обитава съкровищницата на съвременната попкултура, а преди години бе избран от Библиотеката на Американския конгрес да влезе в Националния филмов регистър като “културно, исторически или естетически значимо” произведение.Сега вече имаме и най-силното и сериозно потвърждение, че продължението ще го има. Том Круз съобщи, че нещата са задвижени, докато гостуваше в сутрешното предаване Sunrise на Seven Network в Австралия, Круз каза, че Top Gun 2 ще го има и снимките вероятно ще започнат “в рамките на следващата година” (най-вероятно след приключването на работата му по “Мисията невъзможна 6”).В мъгла остават важни неща като например каква ще е историята, ще се завърне ли Вал Килмър и др. Режисьорът на оригинала Тони Скот е покойник, а според слухове в киносредите най-вероятният негов заместник ще бъде Джоузеф Козински, който вече е работил с Том Круз по научнофантастичния екшън-трилър “Забвение”.Той е доказан визионер и със сигурност ще наложи своята предпочитана естетика в продължението, което най-вероятно ще бъде един от най-очакваните филми за почитателите на култовия оригинал.", "date": "2017.05.28", "title": " Том Круз потвърди, че ще прави „Топ Гън 2“\t\t\t"}
{"url": "https://trud.bg/%d1%84%d0%b5%d0%bd%d0%be%d0%b2%d0%b5%d1%82%d0%b5-%d0%bd%d0%b0-%d1%82%d1%80%d0%b0%d0%b1%d0%b0%d0%bd%d1%82-%d0%be%d1%82%d0%bf%d1%80%d0%b0%d0%b7%d0%bd%d1%83%d0%b2%d0%b0%d1%85%d0%b0-60/", "text": "Български колекционер не иска да продава своя реставриран рядък модел, който струва 8-10 хил. евро в Германия„Порше“ заимствали технология от двутактовата легендаТази година една от емблемите на социалистическата автоиндустрия навършва 60 години. На 7 ноември 1957 г. в Източна Германия е произведен първият „Трабант”. „Картонената” кола с пушещ двутактов двигател бързо става обект на подигравки и главен герой във вицове, но днес е ценна придобивка за много колекционери на ретро автомобили.Българският национален клуб „Трабант” съществува от 2004 г. и е най-многочислената организация сред всички клубове у нас, посветени на колите от соца. Този уикенд членовете му се събраха в Трявна, за да отбележат юбилея на своята любима марка. Те показаха 45 реставрирани и модифицирани автомобила.Производството на превърналата се в легенда източногерманска марка е спряно през 1990 г. За 30 години от завода са излезли 3 096 999 автомобила. „Трабант” е една от най-успешните експортни стоки на ГДР и заедно с по-големия си братовчед „Вартбург” формира около половината от износа на социалистическата страна.Днес идеята за кола с двутактов мотор звучи абсурдно най-вече заради повишените екологични изисквания, в които горенето на масло с бензин не се вписва.„Когато двигателят е технически изправен и се използва качествено двутактово масло, емисиите не са по-високи, отколкото при масовите двигатели”, уверява Ангел Пеев, създател и председател на клуб „Трабант”, според когото такъв автомобил минава годишния технически преглед без проблеми.Първата кола, която купил през 1987 г., била „Трабант” комби. Преди 13 години трябвало да реши с какъв автомобил ще изпрати сина си на абитуриентския бал. „Взех едно трабантче за 300 лева, оправих ходовата част и го дадох на един художник да го нарисува с мотиви от анимационен филм. Стана много хубаво”, разказа Ангел пред „Труд”.Днес той притежава четири реставрирани автомобила от източногерманската марка. Казва, че възраждането на подобна кола отнема същото време и средства, както и при другите ретро возила, тъй като частите са редки и скъпи. Произвеждат се в работилници в Германия и Унгария или се купуват на старо от други ентусиасти чрез специализирани интернет форуми.Близо две години са били необходими на Илиян Кунчев да реставрира своя „Трабант 600”, произведен през 1965 г. Купил го преди 4 години за 400 лв. Харесал колата още когато я зърнал изоставена в двора на възрастния й собственик в Пловдив. Разглобил я напълно, почистил всички части и я боядисал в оригиналните цветове – слонова кост с жълта ивица отстрани.„Автомобилът има история. Собственикът й явно е бил много съвестен. В жабката открих карта на България от 1965 г., документи за технически прегледи, гражданска отговорност и сервизна книжка от 1968-а”, разказва Илиян.Не е изчислявал колко пари му е излязло възстановяването на колата, но само за боята дал над 1500 лв. Вълненият плат за тапицерията поръчал от Испания.„Такава кола създава усмивки у хората, които я виждат. Едно време са боядисвали автомобилите в свежи пастелни цветове, които радват окото. Често съм правил задръствания. Хората карат зад мен или до мен и правят снимки. Поне осем човека са ми предлагали да им го продам”, разказва Илиян.Неговото возило е уникално, защото е комби с метален покрив. Серията се е произвеждала само в периода 1964-1965 г. В Германия реставриран в оригиналния му вид такъв „Трабант” се продава за 8-10 хил. евро.Рожба на кризата", "date": "2017.05.28", "title": " Феновете на „Трабант“ отпразнуваха 60-ата му годишнина"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%bf%d0%b5%d1%82%d0%b8%d0%bc%d0%b0-%d0%b7%d0%b0-%d0%bf%d1%80%d0%b8%d1%82%d0%b5%d0%b6%d0%b0%d0%bd%d0%b8%d0%b5-%d0%bd%d0%b0-%d0%bd%d0%b0/", "text": "Четирима мъже и момиче са задържани в полицията в Разград заради притежание на наркотици. Арестите са започнали след проверка на автомобил в нощта срещу събота. Тогава на изхода на село Ушинци  е спрян лек автомобил „Ауди 80“, управляван от 39-годишния С.Х. от село Осенец. В колата с него пътували 20-годишният П.Т. и 21-годишният Р.Р. от Разград. При проверката били намерени два полиетиленови плика със суха зелена тревиста маса, с тегло 107 грама, която реагирала на метамфетамин.От полицията не уточняват, но компанията вероятно се е разприказвала и последвал обиск в квартирата на 41-годишния К.Н. в Разград. Там били намерени 3,75 грама метамфетамин, във вид на зелена тревиста маса, още 2,5 грама метамфетамин на прах, метална везна и 10 броя патрони 22 калибър. Последвал арест и на този мъж.По същото време е задържана и 19-годишната Н.Г. от село Осенец, която била съпричастна с престъпленията, свързани с наркотиците.От полицията в Разград не дават подробности по случая за ролите на арестуваните петима, но се предполага, че се работи по разплитането на мрежа за разпространение на наркотични вещества, която е следена от известно време и е чакано реализирането на сделка. Разследването продължавало.", "date": "2017.05.28", "title": " Арестуваха петима за притежание на наркотици в Разградско"}
{"url": "https://trud.bg/%d0%b2%d1%82%d0%be%d1%80%d0%be-%d0%b8%d0%b7%d0%b4%d0%b0%d0%bd%d0%b8%d0%b5-%d0%bd%d0%b0-%d0%ba%d0%b8%d0%bd%d0%be-%d0%b2-%d0%b4%d0%bb%d0%b0%d0%bd-%d1%88%d1%83%d0%bc%d0%b5%d0%bd/", "text": "Творци на възраст от 7 до 67 години се състезаваха за наградите на единствения в страната фестивал за късометражни филми „Кино в длан“ в Шумен. Тази година е второто му издание и 61 ленти с продължителност до пет минути, заснети с GSM-и, таблети и други мобилни устройства с вградена камера, се надпреварваха по авторски сюжет и майсторство. Теодора-Косара Попова и филмът й „Анатомия на едно танго“ заслужи голямата награда Община Шумен – 1000 лв. Тя беше връчена от зам.-кмета по култура Найден Косев. За Диана Стоянова пък е наградата на публиката – таблет, за интригуващата продукция „Българка“. Вижте наградения от публиката филм Наградата за анимационен филм е за Иван Петков. Димитър Стоянов грабна приза за игрален филм. Борис Иванов беше отличен за филма си „Полицейска терапия“ от Шуменския университет. За „Приказка за реалността“ Дико Бочуков бе отличен от НАТФИЗ. Доайенът сред участниците беше 67-годишната Магда Стоянова от град Елин Пелин и тя получи признанието на Съюза на читалищата в България.7-годишната Далия Христова от Шумен бе най-малкият участник на „Кино в длан“ и заслужено бе отличена на трето място за филмчето си „Селфи“ от Уникредит Булбанк. „Благодаря на цялото семейство, което не ми се скара за тази беля“, разсмя публиката артистичната чаровница. По време на селфито тя наистина прави домашен гаф, която се поправя лесно.Основен организатор на фестивала е шуменското читалище „Добри Войников-1856″ и патентното ведомство издаде т.г. свидетелство за регистрация на марката Фестивал на филми, заснети с мобилни устройства „Кино в длан“.Лентите и тази година се оценяват от компетентно жури под председателството на филмовия критик д-р Александър Донев, членове са доц.Юрий Дачев, проф. Валери Чакалов, продуцентите Явор Попов и Антон Митов.", "date": "2017.05.28", "title": " Второ издание на „Кино в длан“-Шумен\t\t\t"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d1%86%d0%b8-%d1%81%d0%b5-%d0%b2%d0%ba%d0%bb%d1%8e%d1%87%d0%b8%d1%85%d0%b0-%d0%b2-%d0%bf%d0%be%d1%85%d0%be%d0%b4%d0%b0-%d0%bf%d0%be-%d1%81%d1%82%d1%8a%d0%bf%d0%ba/", "text": "С подкрепата на председателя на Парламентарната група на ГЕРБ Цветан Цветанов две групи с повече от 70 великотърновски младежи участват в 71-ия Национален поход „По стъпките на Ботевата чета“, който започна в събота от дунавския бряг при Козлодуй.Наред с организираните средношколци, 120-километровия маршрут на безсмъртието до връх Околчица ще извърви и най-възрастният индивидуален участник – 75-годишен мъж от старата столица. Близо 900 ботеви поклонници от цялата страна участват тази година в похода, приключващ точно на 2 юни.Великотърновският отбор на туристическо дружество „Незабравка“ вече е завоювал и първото си отличие по време на съревнованията, съпътстващи най-масовата родолюбива инициатива. В центъра на град Козлодуй момичета и момчета от старата столица са се впуснали в надиграване с български хора. Младите боляри безапелационно са спечелили първото място, съобщи Снежанка Димитрова, ръководител на по-голямата великотърновска група.За трети пореден път председателят на ПГ на ГЕРБ, избран от Великотърновския район Цветан Цветанов подкрепя финансово младежите, организирани от ТД „Незабравка“, които се включват в патриотичното начинание. Тази година и втора по-малка група участва в Националния поход с неговата помощ.", "date": "2017.05.28", "title": " Търновци се включиха в похода по стъпките на Ботев"}
{"url": "https://trud.bg/%d1%86%d0%b8%d0%b3%d1%83%d0%bb%d0%b0%d1%80%d0%ba%d0%b0%d1%82%d0%b0-%d0%b9%d0%be%d0%b0%d0%bd%d0%bd%d0%b0-%d0%ba%d0%b0%d0%bc%d0%b5%d0%bd%d0%b0%d1%80%d1%81%d0%ba%d0%b0-%d0%bf%d1%80%d0%b5%d0%b4-2/", "text": "Свирех в ресторант с костюм от епохата на МоцартЧувствам се успяла майкаЙоанна пропя, преди да стане на годинка – Йоанна, разкажете какво ще свирите на концерта в зала “България”. Защо избрахте точно този концерт от Брамс?Й.К: Избрахме го заедно с Любка Биаджони. Този концерт е много важно произведение – дълбоко, проникновено, лично, пълно с противоречиви емоции и състояния, които не могат да се обхванат с една-единствена дума. В това произведение е събрано всичко, цялата мъдрост. В него намирам всичко, което на мен като музикант ми е нужно, за да развивам себе си и да израствам. Едно ново измерение, Брамс по някакъв начин ме пресътворява и лекува.– От 17-годишна не живеете в страната. Как се случи, че заминахте?Ева, майката на Йоанна, взема думата: Е.К.: Руджеро Ричи беше голям преподавател. Такъв голям музикант, такова име – епоха в цигулковото свирене. Така че беше ясно, че тази възможност Йоанна да учи при него не е за пренебрегване. Ужасно беше за мен. То и за нея е било много трудно, но много късно го разбрахме. Въобще беше един период, труден за цялото семейство, чисто материално. Но за нея беше шанс да попадне сред последните ученици на Ричи.Й.К.: Да, наистина, гледайки назад, не беше за изпускане. Стана много бързо. Тръгнах с усещането за една авантюра. Две години преди това да се случи, имах това предчувствие, че ще излизам навън, че няма да стоя в България. Споделяла съм го пред приятели, но не е било план. Ако беше план, щяхме да се погрижим може би и майка ми, и аз. Да осигурим всичко свързано с бита, но така се случи.– Йоанна, как попаднахте в класа на легендарния Руджеро Ричи?Й.К.: Два пъти бях на този курс на Ричи в Берлин. Първия път избра други хора да участват в курса. Ние бяхме 4-ма души от България. Пътувахме с автобус. Просто отидохме и се върнахме, но събрахме много впечатления и се прибрахме много вдъхновени. Йоско Радионов ни наричаше Вишеградската четворка. На втория път ме избра.Е.К.: Беше много примитивно, изключително скромно, бедно. Аз като си помисля, съм антимайка, за да я пусна така сама в страна, без да знае езика, без пари, без познати… но нямаше начин да изпуснем този шанс. Много съм й имала доверие, че е контактна, че ще се справи и че някак си ще има късмет. Тя много и преди това беше пътувала – от 10-годишна беше солистка на детската филхармония “Пионер” в София.Й.К.: За мен това беше една авантюра. Беше ми интересно и весело. Трудното беше да се отделя от приятелите, от семейството и от учителите. Много ми липсваха. Когато заживях в Залцбург, установих, че ми беше много трудно социално да се интегрирам. Имах среда – Залцбург беше малък град, но се чувствах много сама. След като осъзнах, че финансово съм зависима от самата себе си, се появиха и първите съмнения дали ще се справя. Колкото и да бях оправна и веднага да си намерих възможности да припечелвам, бях тръгнала с други надежди – че друг ще се погрижи за това, докато аз се концентрирам само и единствено върху соловата си кариера. Което всъщност не се случи. Нямаше откъде да намеря тези средства и дълги години бях принудена да работя и в същото време да се развивам.– Не заминахте ли на обучение със стипендия?Й.К.: Бях без стипендия. Ричи беше обещал стипендия, но това се оказаха празни приказки. Той беше вече на години и просто може би искаше да има още един добър ученик в класа си. Живеех в общежитие, после на квартира, после пак в общежитие… доста пъти се местих.– Как се справяхте толкова млада и без никакви средства?Й.К.: Първоначално в Залцбург работех в ресторант – свирех Моцарт в костюм от епохата. От цялата тази история излязоха много успешни музиканти. Има певци със световна кариера, които са започнали заедно с мен по тези ресторанти. Дори все още използват снимката ми за рекламна картичка – аз я мразя тази картичка, големи са кожодери. Това е под достойнството за един музикант, който смята, че е учил за нещо различно. Но и от тази ситуация имаш какво да научиш, например увереността, че сам можеш да се грижиш за себе си. Изгубих доста време в това ходене по мъките, защото нямаше как да си позволя да спра да го правя и да се концентрирам. Чак след години усетих умората. Тя ме връхлетя изведнъж.Всеки има някаква съдба, не мога да кажа за какво ми е било това, но натрупах много опит – толкова неща са ми минали през ръцете. Може би излизанията ми на сцена са станали над 1000. Даже и да е било в ресторант, все пак човек трябва да даде най-доброто от себе си. Да се опита да прикове вниманието на хора, които не са толкова свързани с музиката, които си говорят и тракат с вилици… Това е една особена задача, но има начин да ги прикове човек с нещо. Оттам нататък вече нямаш никакъв проблем с излъчването на сцената.– Кой беше първият ви голям пробив на сцена?Й.К.: Все още не съм го постигнала.– А първата изява, с която се гордеете?Й.К.: За мен концертите, в които аз съм постигнала нещо, не са тези, в които съм имала най-големият външен успех, а нещо, което е стигнало до хората и после е стигнало по някакъв начин обратно до мен. Част от тези преживявания са били дори и по времето на онези туристически концерти. Имаше един случай, в който бях срината, сравнена със земята, и то от много близък човек, който така жестоко ме разкритикува – че съм суетна, че това, което правя, едва ли не не е музика. Изказа се много жестоко, наистина. Два дни след това трябваше да свиря същия концерт на същото място. Отидох на сцената, изпълнена със съмнение и с едно такова вътрешно усещане – не за незначителност, но за това колко несравнимо по-голямо е това, което вършиш. Този концерт стана нещо наистина незабравимо. По реакцията на хората разбрах, че съм успяла да направя точно това, което трябва.– Сещате ли се за друг случай, когато сте получили шамар от критиците?Й.К.: Да, беше за един от важните ми концерти в Залцбург, за който мислех, че ще стане пробив. Имах рецитал с бившия си съпруг и в един вестник излезе унищожителна критика. А аз се надявах на обратното – реакцията на публиката беше страхотна. Това са моментите, в които човек се пита дали е на прав път. Години след това успях коренно да обърна мнението на същия този критик, който след това написа похвална ода за цялостната ми дейност. Не това е най-важното – каква оценка ще получиш. Разбира се, ние се мерим едни с други, има параметри, по които едно музикално изпълнение се смята за ценно или не толкова ценно, но в крайна сметка единственият параметър е дали публиката достига до теб.– Чувствате ли се успяла жена?Й.К.: В личен план – да. Аз съм майка и се чувствам успяла майка. Засега нещата със сина ми Едвард (“като Едвард Григ”, уточнява Каменарска – б.а.) вървят много добре. Той е на 13 г., свири на пиано и много прилича на бившия ми съпруг, който също е пианист. Дори и в свиренето си приличат. Чувствам се успяла, да. Имам още много идеи, които искам да извадя от себе си, да не останат вътре в мен. Това малко ми оставя едно усещане за неудовлетвореност. А може би то все още е свързано с моя път – всъщност дейността ми е важна и отговорна, но аз виждам себе си и като солов изпълнител и се опитвам през цялото време да намеря баланс между всички тези дейности, които са много интензивни.– Вие сте първата жена концертмайстор на Хамбург. Не е ли малко странно, че досега не е имало жени на този пост?Й.К.: Странно – може би, но това са процеси по-дълги от един човешки живот. Преди 50 г. просто не е било практика. Хамбург, както и доста други големи градове, са били доста консервативни в това отношение и са смятали, че това не е място за една жена. И досега така се гледа от някои. Аз не виждам разлика между мъже и жени и не съм от тези жени, които биха се оставили да бъдат пренебрегнати за сметка на някой мъж. Въпреки това има някои професии, които все още се смятат за мъжко лоби – диригентската и композиторската.– Като споменахте това, вие композирате ли?Й.К.: Чак да композирам – не. Определено понякога чувам музика, която не знам още как да изкарам от себе си. Чувам я, докато спя или в полусън, и имам чувството, че е нещо много хубаво, но после не мога да го възпроизведа.– Напоследък все по-често идвате в България. Колко пъти годишно свирите в родината?Й.К.: Гледам да е по-често. Горе-долу по 2-3 пъти в годината. Майка ми живее тук, тя все още работи.– Как ви се струва България при посещенията ви през последните години?Й.К.: Аз съм един вечен оптимист. Виждам всички проблеми, виждам, че на хората не им е лесно, политиката е неудовлетворителна, стандартът не е на световно ниво, въпреки това виждам толкова много ценни хора, които живеят и работят в България и успяват да се реализират и по някакъв начин да дадат лъч светлина в цялата тази нагнетеност. Съчувствам на хората и ми се иска да мога да им помогна.– Какво би могъл да направи един музикант в помощ на сънародниците си?Й.К.: В момента българите в Хамбург правим благотворителни концерти за заселването наново на с. Якимово. С един български хирург – Христо Алексиев, който от години работи в Хамбург, сме се захванали с този проект. Работим с отец Иван. Той купува в това запустяло село къщи на безценица и заселва в тях израсналите вече сираци. Така им дава нов живот. Сега ще събираме средства за поликлиника, която ще бъде направена в селото. Нашият гостАртистичната си кариера Йоанна Каменарска (родена през 1978 г.) започва на 10 години като солистка на детската филхармония “Пионер” в София. Учи цигулка при Йосиф Радионов, Руджеро Ричи и Игор Озим. През 1995 г. печели две специални награди на майсторски клас на Ричи в Берлин и продължава своето образование при него в университета “Моцартеум” в Залцбург. От 2007 г. е последователно концертмайстор на Симфоничния оркестър на Северногерманското радио и на Хамбургския филхармоничен оркестър. Тя е първата жена концертмайстор в Хамбург. Йоанна Каменарска свири на цигулка Guadagnini от 1771 г., предоставена й от фондация Donald Kahn-Trust.Снощи в зала “България” Йоанна Каменарска участва в концерта “Жените в музиката” заедно с цигуларката Лия Петрова и оркестър “София симфоникс” под диригентската палка на Любка Биаджони.", "date": "2017.05.28", "title": " Цигуларката Йоанна Каменарска пред „Труд“: В Хамбург събираме средства за поликлиника в с. Якимово"}
{"url": "https://trud.bg/%d0%bd%d0%b0%d0%b4-1000-%d1%81%d1%8a%d0%b4%d0%b8%d0%b8-%d0%b8-%d0%bf%d1%80%d0%be%d0%ba%d1%83%d1%80%d0%be%d1%80%d0%b8-%d0%b2-%d1%82%d1%83%d1%80%d1%86%d0%b8%d1%8f-%d1%80%d0%b0%d0%b7%d1%81%d0%bb%d0%b5/", "text": "Главната републиканска прокуратура в Истанбул води разследване срещу общо 1004 съдии и прокурори, както и 68 валии и каймакамина (областни и околийски управители), в рамките на мащабно разследване на територията на 9 различни провинции и главно в световния мегаполис, съобщи ДХА.Данните са оповестени от самата прокуратура, а основания за обвиненията са членуване в т. нар. „Терористична организация на гюленистите/Паралелна държавна структура” (ФЕТО/ПДС) и свързани с това предполагаемо членство престъпления. От „квотата” на съдиите и прокурорите вече са заведени съдебни дела срещу 162-ма от тях. В средите на областните и околийските управители засега продължават само прокурорските разследвания, посочва още ДХА.", "date": "2017.05.28", "title": " Над 1000 съдии и прокурори в Турция разследвани за членуване във ФЕТО"}
{"url": "https://trud.bg/%d0%bb%d1%8e%d0%bf%d0%ba%d0%be-%d0%bf%d0%b5%d1%82%d1%80%d0%be%d0%b2%d0%b8%d1%87-%d0%bf%d1%80%d0%b5%d0%b4%d0%b2%d0%b8%d0%b4%d0%b8%d1%85-%d0%ba%d0%b0%d0%ba%d0%b2%d0%be-%d1%89%d0%b5-%d1%81%d0%b5-%d1%81/", "text": "– Г-н Петрович, изключително ни е приятно, че уважихте нашата покана и ще ни гостувате в „Код спорт“. Неслучайно избрахме Нови Сад, където вие станахте за първи път шампион на Югославия. Трудно ли беше да спечелите тази първа титла?–  Тази титла беше трамплинът за последвалата ми кариера. Отборът, който успя да изкове титлата, завършвайки пред Цървена звезда, Партизан, Хайдук (Сплит), Динамо (Загреб), постигна голям успех. По това време имаше и други класни отбори – Железничар, Сараево, Вележ (Мостар). Според мен по това време първенството на Югославия беше трето по сила в Европа. Играеше се наистина много силен футбол.– Този трамплин направо ви разхвърли по света. Сега например сте във Виетнам. Разкажете ни за тази екзотична спирка във вашата футболна кариера?–   Не знаех, че Виетнам има 90 милиона население и че е третата държава в Азия след Китай и Индия по този показател. Знаех за войната с Америка преди 40 и повече години. Сега обаче имат много добри отношения с Америка, въпреки че в даден момент са били големи врагове и борбата между тях е продължила дълги години. Виетнам има бъдеще, всяка година бележат поне по 30 процента напредък и в икономиката, и във футбола. Във всичко! Това ме връща към времето, когато за пръв път бях в Китай през 2001 година. В същото положение сега се намира Виетнам – и във футбола, и в живота.– Помним как казваха: „Люпко Петрович от далекий Китай“.–  Да, от далекий Китай. Бях в Левски, а после отидох в Китай. Върнах се по обратния път и така.– Работил сте в 12 държави – Хърватия, Испания, Сърбия, Уругвай, Гърция, Австрия, ОАЕ, Китай, България, Казахстан, Руанда и Виетнам.– Да, минал съм през всички тези държави, това е богатство. Житейско богатство е да видиш различни места. В един момент, когато дойде краят, човек може да каже: „Видял съм много“.– Къде беше най-хубаво и най-трудно?– В Гърция ми беше много добре. Гърция е може би последният оазис по света. В България пък се чувствах като у дома. Българите много приличат на сърбите и хърватите. Имат същия характер, обноски, отношение. Заобичах България. При последния ми престой в Левски не дойдох, за да печеля пари. Дойдох, за да работя отново в този тим и в България.– Понеже споменахте България – при нас бяхте в два отбора – Левски и Литекс. Следите ли какво се случва?– Е, как не. Следя всички отбори, които съм тренирал – къде се намират в класирането, какво се случва с тях. За Литекс знам, че е първи в Трета лига. Най-вероятно ще влезе във Втора. Имам контакт с Гриша, той е мой приятел. Що се отнася до Левски, трябва да ви кажа, че си тръгнах, защото предвидих какво ще се случи. Не съм страхливец, не съм се изплашил, но не исках да отговарям за нещо, за което не съм виновен. Ние изиграхме немалко добри мачове, при това нападателно. Но често журналистите ме критикуваха, а също и хора, с които работя. Критикуваха ме за мачове, в които побеждавахме. Като при 1:0 в Пловдив срещу  домакинстващия там тогава Локомотив (Горна Оряховица). Беше дъждовно, цял мач стоях прав. Най-накрая бихме с автогол. Сашо Александров, десния защитник, центрира и те си вкараха. Спечелихме три точки. После имаше критики. Не мисля, че бяха основателни, защото всеки може да победи всеки. Има много примери, в които големи отбори падат. Левски имаше солиден тим. Не беше лош, но не беше и върхът. Виждате и сами, че качеството не е това, което трябва да е в Левски. Ще ви дам пример. Преди години, когато имах в отбора Гонзо, Пажин и други играчи като тях, имахме наистина класен състав. Това беше отбор, който можеше да играе равностойно с Милан. Играхме например с Ювентус. Водехме с 1:0, вкарахме редовен втори гол, но съдията го отмени. Тогава техният треньор вкара в игра Зинедин Зидан, който даде пас на Ковачевич за 1:1 и мачът свърши. Не загубихме от великия Ювентус в реванша. Левски по времето на Владимир Грашнов беше Левски. Не искам да критикувам или упреквам някого, но сега нещата не са каквито трябва да са. Необходими са промени. Знам, че директор сега е Боримиров. Лично аз го ценя и уважавам много. Той е страхотен човек и с него виждам по-добро бъдеще за Левски. Искам да кажа и още нещо. Играхме с ЦСКА. Поведохме с 1:0 след грешка в защитата на ЦСКА. Не бях доволен от играта ни в този мач, но поведохме и всичко беше в ръцете ни. Стигна се до дузпа, няма смисъл сега да обсъждаме имаше ли я или не. Не това е въпросът в момента. Завършихме 1:1 като ЦСКА беше домакин. И това беше мач ЦСКА – Левски. Можеше да победим, но можеше и да загубим. И пак доживях критики. И като събрах и умножих всичко, разбрах, че ще е много тежко и в един момент аз ще изляза единственият виновен. И останалите ще си измият ръцете с мен и ще продължат да работят. Затова взех решение, което според мен щеше да се окаже добро за бъдещето на Левски.– Имаме само един въпрос по темата. Защо беше тази декларация преди мача с Берое? Можете ли сега да кажете?– Два пъти преди това бях подавал оставка. Вторият път беше преди мача с ЦСКА. Всички си мислеха, че го правя умишлено, заради Гриша Ганчев, който е мой приятел и за който работих в Литекс. Исках да им докажа, че не е така. Да, Гриша Ганчев ми е приятел, но аз обичам победите. Искам да побеждавам. И не само него, а всеки един отбор. Когато подадох втория път оставка, г-н Спас Русев дойде при мен и много коректно ми каза да остана и за мача с ЦСКА. И след това отново дадох оставка. Четвъртък или петък. Казаха ми: „Чакай“. И така дойде денят преди мача с Берое. Да кажем, ако сме играли в събота, то в петък вечерта казах: „Не мога да водя този мач“. Присъствах на стадиона, гледах двубоя в съблекалнята. Бях много щастлив, че спечелихме. През цялото време бях с играчите – бях в съблекалнята с тях, бях на последната тренировка. Само дето не седнах на пейката. Заедно спечелихме този мач. Обвиняваха ме някои, които не поискаха да поемат отговорността. Изкараха че аз, а не те са виновни.– Казахте, че атмосферата в Левски е лоша. Кой всъщност я трови, защо нещата вървят надолу?– Разговарях с шефовете, с хората, които ръководят клуба. Те са наясно, че в клуба атмосферата не е здрава. Трябва да се промени нещо. Не знам дали липсва воля или смелост някой да промени нещо, за да тръгнат нещата към по-добро. Големи клубове като Звезда, като Левски и ЦСКА влизат в криза, но един ден излизат от нея. Всичко е въпрос на решения. Ръководството на клуба е основата за състоянието на клуба. Важен е човекът, който води клуба. Той е този, който го води нагоре или го спуска надолу. Няма спор.– А вие, г-н Петрович, със сигурност знаете ли кой е собственикът на Левски?– Както се пише, е г-н Русев. Но се замислям как трябва да са нещата. Собственикът на Левски трябва да удари по масата и да каже: „Така не може“. Той е фин човек, истински господин, възпитан и прочие. Може би го няма убеждението, че той е отговорен за клуба. Не се държи по този начин. Ако аз бях на негово място и бях собственик, бих ударил по масата и ще кажа: „Левски трябва да функционира така и така, както аз кажа!“. А не както казват някои други. Някой журналист, или треньор. Аз обаче не мога да отправям критики към него. Много го уважавам. Той е културен и добър човек.– И този добър човек, вместо да удари по масата, подари на феновете акциите си и си тръгна. После зави на 180 градуса и остана. Това нормално ли е според вас?– Не знам какво точно се е случило, не съм запознат. Но пак става въпрос за онова, което вече казах. Той е човек, който не е бил във футболния бизнес. Тук има и друго – феновете имат акции. Мисля, че не е редно клуб с такива традиции и история, да стигне до ситуация, в която феновете да му помагат. Това е странно. Левски трябва да е силен клуб, с хора в ръководството, които знаят какво искат и които са способни. Знаем, че е много тежко да се бориш с Лудогорец. Тук дилема няма. Те взимат играчи за по милион, два, три милиона евро. Собственикът на Лудогорец е реално и собственик на футбола в България. Има си и телевизия, той прави програмата. Има си всичко, има и най-добрите играчи. Знаете в какво състояние е Левски, знаете какво се случи на ЦСКА. И при това положение няма как останалите отбори да си съперничат с Лудогорец.– Да, но за вас казват, че с всеки отбор можете да направите равен мач дори на Реал и Барса. С тактиката на Люпко Петрович.– Благодаря за комплимента. Щом си дойдохме на темата, ще ви кажа нещо. Собственикът на ЦСКА Гриша Ганчев ми каза след мача: „Мамка му, знаех че ще чакаш да направим някоя грешка и въпреки двата стопера, ще вкараш гол!“ И това се случи.– Вие познавате добре Гриша Ганчев. Ще върне ли старата слава на ЦСКА?– В един момент г-н Гриша Ганчев ме попита: „Чичо, как мислиш – мога ли да направя нещо с Литекс в Европа?“ Казах му: „Не можеш, но с ЦСКА може.“ Решаваща е величината на клуба. Не може отбор с две хиляди зрители да играе в Европа и да постига добри резултати. Но клуб с 30 000 – 50 000 на стадиона, с история като тази на ЦСКА, може. И да, може да се случи бавно, но ще се случи. Обичам да казвам, че който е бил голям, пак ще бъде голям. Въпросът е кога ще успее да се преустрои и да се организира. Кога ще поиска да стане отново голям. Сигурен съм, че и ЦСКА, и Левски отново ще бъдат онези силни клубове, които са били.– Ако ви покани Гриша Ганчев, може ли да поемете ЦСКА?– О, Боже. Може би не е моментът. Не би било добре. Нито за мен, нито за г-н Ганчев. Треньорът в момента е добър и направи прилични резултати. Особено в сравнение с румънския треньор, който на практика не направи нищо. Отговорих ви честно. За мен би било чест Гриша Ганчев да ме покани, но си имам договор във Виетнам. Иначе съм фен и на него, и на Левски. На всички отбори, които съм тренирал.– Феновете на Левски няма да харесат това. Те не обичат както вие, така и Наско Сираков да сте в близки отношения с човек от врага. С Гриша Ганчев имаме предвид.– Това е голяма грешка. Човек като Наско Сираков, с когото съм работил две-три години, и който сега е приятел с Ганчев, е страхотна личност. Познава отлично футбола. Щета е, че не е в Левски. Той би намерил пътя нагоре. Познава футбола, познава селекцията, познава всичко. За мен е удоволствие да седя с него и да говорим за футбола, защото той е почтен човек. Говори това, което мисли. Още един път казвам: „Щета е, че не е в Левски.“ Хайде, да не казвам ЦСКА, защото там не може, не е редно.  Знаете по какви причини. Същото е като със Звезда и Партизан. Питали са ме дали не искам в ЦСКА. Казвам: „Замълчете. Бил съм в Звезда, не мога в Партизан. Бил съм в Левски, как ще ида в ЦСКА?“ Имам много приятели в Сърбия, но повече имам в България. Имам и левскари, и от Литекс, от ЦСКА, неутрални, всякакви. В началото казах, но не знам дали си спомняте: „Обичам България“. Едва чакам да дойда в България, да се видим и да излезем с Наско Сираков, да изпием две-три ракии, да говорим за футбол. От такъв човек дори аз като треньор мога да извлека позитивни мисли.– Г-н Петрович, сега ще ви върнем назад към голямото ви постижение. 29 май 1991 година, стадио „Сан Никола“ в Бари. Как се случи тази магическа победа над Марсилия, донесла ви европейската клубна титла?– Звезда имаше класен отбор, бяхме силни. До финала нямахме загубен мач. В един момент се случи следното: отстранихме Байерн в два мача на полуфинала и всички полетяхме в небесата – играчи, фенове и държавата дори. И това потупване по раменете на играчите… На тренировките видях, че те не са същите, че аз съм там, а те не. Стигна се до спад в играта. Видях това на мач от първенството и затова отидохме на лагер. Пет-шест дни в Златибор, а после и 5-6 дни в Бари, за да успея да ги вдигна. Донякъде успях, но не съвсем. Реших, че не можем да играем като досега, а трябва нещо да променим, да обърнем повече внимание на тактиката. Да се отдръпнем назад, ако искаме да удържим нападателя им …–  Папен.–  Да, благодаря, Папен. Той беше бърз като куршум. Беше вкарал три гола в полуфинала срещу Спартак. Имаха Уодъл, Абеди Пеле, Мозер – най-добрият стопер, Жермен… Всички бяха френски национали. Запитах се: „Какво искаме? Да играем красиво или да победим?“ И отговора го знаете – стигнахме до дузпите. Не играхме добре, но не позволихме и на съперника да играе добре. Преди финала един журналист ме попита готови ли сме за тези 90 минути, а аз му казах: „Да, готови сме и за 120.“ Бяхме се подготвили за този стил на игра. И успяхме. Разбира се, във футбола трябва и късмет. Няма ли го, няма и успехи. Факторът късмет е много важен, но него трябва и да си го заслужиш. След мача попитаха Деян Савичевич: „Деяне, все пак имахме и малко късмет?“ А той им отговори така: „Да, имахме. Но трябва да си заслужиш късмета.“ Ние бяхме отбор, който се жертва в името на успеха. Не обръщахме внимание нито каква е наградата, нито колко са парите. Нищо такова не ни интересуваше. Целта ни беше да изкачим този връх. Казахме си: „Дайте да видим какво можем да направим.“– Така ни каза и Дарко Панчев в „Код спорт“. Каза го много кратко: „Люпко разбра като елиминирахме Байерн, че ние постигнахме емоционалния връх. И той ни каза: „В този мач ние няма да правим спектакъл, ние ще играем за купата.“– Браво, не знаех за това изказване на Дарко Панчев.– И допълни: „Друг шанс може и да нямаме. Ще играем за купата.“– Няма друг шанс.– Ще дочака ли България треньор в топ 5 на първенствата?– Ако говорим за български треньори, не можем да не споменем човекът, който стана четвърти в света – Димитър Пенев. Системата 4-4-2 също. Той е човек, който заслужава всичките си похвали. Пращам му поздрави. Той ходи по мачове и до днес. Беше много добър треньор. По-късно се появи и младият Стоилов, много добър треньор. Димитър Димитров – Херо. Моят приятел Гошо Дерменджиев, който води Лудогорец. Той има най-добрите играчи, най-добрият отбор. А най-тежко е, когато имаш най-добрите играчи, които имат високо самочувствие. И го имат с право. Но е тежко да им бъдеш треньор. Той обаче успя. Дойде един португалец, не успя. Дойде друг – и той не успя. Но Дерменджиев успя. Три пъти. Влезе в групите на Шампионската лига, така че заслужава само похвали. Не бива да бъде подценяван.– А кой играч ви харесваше най-много от златното поколение на България?– Знаете ли какво? Имаше много силни играчи – и тези, които тичаха, и тези, които вкарваха, и тези, които работеха. Но все пак трябва да отлича Стоичков, Сираков, онзи…– Двата славни халфа. Лечков или Балъков?– И единият, и другият. За по-сигурно. И Лечков, и Балъков бяха големи играчи. И Сираков, и Стоичков. В този момент… Ще кажа нещо за първи път. Мисля, че България можеше да направи и по-добър резултат. Чак и финал да играе. Говорил съм с Наско. Той ми каза: „Малко ни липсваше. Малко ни липсваше да сме на финал.“– Г-н Петрович, всичко има край. Този разговор е изключително приятен, но дойде време за последния въпрос. За какво мечтае Люпко Петрович на 70 години? Останаха ли му мечти?– Нека го погледнем по този начин. Самият аз съм правил грешки в треньорската си кариера. Имах обаче способностите и качествата не да бъда само веднъж първи в Европа, а да постигна в генерален план доста по-добри резултати от тези, които постигнах. В кариерата си съм минал през много неща. Ако трябва да си пожелая нещо, ще си пожелая да ми си случат същите тези неща. На 15 май направих 70 години. Подготвям автобиография, която ще се казва „Люпко, човекът футбол“ или „Люпко – лицето на футбола“.– Сръбски ли е авторът?– Да, сръбски е. Искам да оставя нещо за историята, защото не зная колко още ще ме има. Ще я подаря на  историята, на хората, на приятелите. Ще поканя на промоцията и в Белград и приятелите си от България. Ще оставя книгата на моите внуци. Това е нещо, с което човек трябва да е доволен.– А ние ви благодарим много за този разговор. Пожелаваме ви още успехи в бъдеще и все така да сте усмихнат.–  Поздравявам всички зрители на вашата телевизия и се надявам, че ще са доволни, защото бях искрен.", "date": "2017.05.28", "title": " Люпко Петрович: Предвидих какво ще се случи в „Левски”"}
{"url": "https://trud.bg/%d1%82%d0%b0%d0%bd%d1%86%d0%be%d0%b2%d0%be-%d0%bc%d1%83%d0%b7%d0%b8%d0%ba%d0%b0%d0%bb%d0%bd%d0%b8%d1%8f%d1%82-%d1%81%d0%bf%d0%b5%d0%ba%d1%82%d0%b0%d0%ba%d1%8a%d0%bb-n%d0%b5%d0%be-dervish-%d0%b7%d0%b0/", "text": "„Neo Dervish“ е танцово-визуален спектакъл, който ще представи съвременен авторски прочит на вековния мистичен танц и философия на дервишите за първи път в Пловдив, където жителите и гостите на града ще могат да го видят на 20 юни на сцената на Античния театър. Спектакълът е със специалното участие на Ziya Azazi и е игран 4 пъти в Народния театър „Иван Вазов“ в столицата, а след големия успех, предстои да бъде представен и в Пловдив. Артистът от световна величина Ziya Azazi е хореограф, танцьор и дервиш.Талантливият танцьор е роден в Антакия (Турция) и е представял спектаклите си пред кралските семейства на Дания, Мароко, Холандия и Тайланд. До момента е обиколил над 230 града в 40 държави и е изнесъл над 450 представления. През 1999 г. във Виена получава признанието най-добър танцьор на годината в Австрия. Създава множество проекти с артисти от цял свят, а през 2012 г. участва и в откриването на Олимпийските игри в Лондон. След придобитата практика през последните години, Ziya Azazi започва да изнася лекции и уоркшопове.По този начин помага на много хора да разширяват собствените си граници и да откриват все повече себе си. Освен че практикува, Ziya Azazi изследва (мистично и научно) танца на дервишите. „С този спектакъл искаме да Ви дадем нещо, което е отвъд думите, нещо което е в областта на чувствата и усещанията…. нещо, което кара душата и съзнанието да търсят още по-непримиримо откъде идват и от какво са част!“, споделя Стефан Щерев от 3inSpirit, съавтор, режисьор и продуцент на спектакъла. Стефан е създател на Етно Арт фестивала „ЕдинЕние“ и на филма „Някой посети душата ми“ с Мариус Куркински. Участвал е в няколко съвместни проекта със Ziya Azazi в чужбина и работи в театъра с Мариус Куркински и Камен Донев.Спектакълът ще бъде съпроводен с музика на живо, в изпълнението на която ще участват комбинация от екзотични инструменти и музиканти от различни националности. Джаз музикантът на тъпан АлександърПетров е роден в Скопие, но е завършил консерваторията в Париж, а живее и свири в Ню Йорк. Електронната музика по време на представлението ще е от Иван Шопов, български музикант, продуцент и визуален артист, известен под имената: Иван Шопов / Cooh / Balkansky/. Той представя музиката и изкуството си в Европа, Южна Америка, САЩ, Канада, Азия и Австралия. Burak Malсok е сред петте най-добри изпълнители в света на традиционния суфи инструмент NEY. Той е роден в Анкара, изнасял е концерти на всички континенти като част от групата на световноизвестния Mercan Dede, както и със своята Yakpare. Валентин Ганев е български актьор, роден е в Русе и е носител на две награди АСКЕЕР за водеща мъжка роля и на два приза ИКАР. Той завършва актьорско майсторство в Москва и е изиграл над 70 театрални роли в български и чуждестранни кино продукции. Свири на 3 инструмента, владее 3 жанра, говори 3 езика.Дервишкият танц носи своите корени от древно ислямско учение, наречено суфизъм. Красивият танц представлява въртене, по време на което дервишите изпадат в транс или вид медитация, абстрахират се от земното си тяло и се свързват с Вселената. Всяка една част от дрехата и и всяко едно движение на дервишите имат определена символика и предназначение, а символиката на въртенето се свърза с това на въртенето на планетите. Ziya Azazi, който изучава танца от 20 години ще представи своя артистичен подход към танца и философията на дервишите.", "date": "2017.05.28", "title": " Танцово-музикалният спектакъл NЕО DERVISH за първи път в Пловдив"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d1%80%d1%83%d1%81%d0%ba%d0%b8-%d0%bb%d0%b0%d0%b9%d0%bd%d0%b5%d1%80-%d0%b8%d0%b7%d0%b2%d1%8a%d1%80%d1%88%d0%b8-%d0%bf%d1%8a%d1%80%d0%b2%d0%b8%d1%8f%d1%82-%d0%bf/", "text": "Първият пробен полет на новия руски пътнически самолет МС-21-300 беше извършен успешно в Иркутск, съобщи ТАСС, позовавайки се на информация от фирмата производител „Иркут“.Полетът е продължил 30 минути, на височина 1000 метра при скорост от 300 кмСч.МС-21 е първият самолет за близки и средни разстояния, който ще се произвежда изцяло в Русия. В новата история на страната до момента има само един граждански самолет – регионалният Sukhoi Super Jet-100 (първият му полет е осъществен през 2008 година, в експлоатация е от 2011 година). МС-21-300 се различава от него по по-големия обхват на полета и по-големия брой пътнически места (МС-21 разполага с 211 места, докато SSJ-100 само със 108).До момента има 285 поръчки на МС-21, като за 185 от тях има сключени окончателни договори. Първият поръчител на самолета е руската авиокомпания „Аерофлот“ с 50 броя от машината.Според експерти МС-21 ще бъде най-големият въздушен лайнер на „Аерофлот“, както и най-високотехнологичният такъв в света. Той ще отговаря на стандартите за обслужване на пътници на авиокомпанията – избор на бизнес или икономична класа, гардероби, кухни, тоалетни модули, спасително оборудване и пр. Обсъжда се също допълнително оборудване като развлекателни системи за пътниците, каза представител на завода „Иркут“.През април директорът на „Аерофлот“ Виталий Савельов заяви, че доставка на първите три самолета се очаква през 2019 година.", "date": "2017.05.28", "title": " Новият руски лайнер извърши първия пробен полет (ВИДЕО)"}
{"url": "https://trud.bg/%d0%b0%d1%85%d0%bc%d0%b5%d0%b4-%d0%bc%d1%83%d1%81%d0%b0-%d0%be%d1%82%d0%ba%d0%b0%d0%b7%d0%b2%d0%b0-%d0%b4%d0%b0-%d1%81%d0%b5-%d1%8f%d0%b2%d0%b8-%d0%b2-%d0%b0%d0%bf%d0%b5%d0%bb%d0%b0%d1%82%d0%b8%d0%b2/", "text": "Ислямският проповедник от частната джамия „Абу Бекир“ в Пазарджик Ахмед Муса Ахмед е подал писмено заявление, с което се отказва да се яви лично на заседанието в понеделник от 9.30 часа в Пловдивския апелативен съд, където делото срещу него и още 12 мюсюлмански ходжи стартира от начало. Дотам се стигна, след като Върховният касационен съд свое решение № 71/28.07.2016 г. отмени присъдата на Пловдивския апелативен съд и го върна за ново разглеждане от друг съдебен състав.Тъй като на този етап от новия процес присъствието му не е задължително, подсъдимият Ахмед Муса е направил изрично заявление, че предпочита да остане в затвора в Пазарджик, където е задържан по делото за разпространение идеите на „Ислямска държава“ и радикален ислям, съобщиха от Съдебната палата в Пловдив.По повдигнатите спрямо Ахмед Муса Ахмед обвинения по чл.108 ал.1 НК, чл. 109 ал.2 НК, 164 ал.1 НК, при първото разглеждане на делото Пловдивският апелативен съд му наложи общо наказание 2 години лишаване от свобода. По повдигнатото обвинение по чл.109 от Наказателния кодекс неговите съучастници в деянието бяха освободени от наказателна отговорност и им беше наложено административно наказание по реда на чл.78а от НК. С отменителното решение на ВКС делото беше върнато за ново разглеждане в тези части. В първото заседание по делото Апелативният съд назначи 2 експертизи – съдебно-техническа и комплексна тюркологична, арабистка и теологическа. Към настоящия момент не са посочени вещи лица, които да бъдат включени в състава на експертизата от съответните университети и БАН.", "date": "2017.05.28", "title": " Ахмед Муса отказва да се яви в Апелативния съд в Пловдив"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%b0%d1%82%d0%b0-%d0%b0%d0%b2%d0%b8%d0%be%d0%ba%d0%be%d0%bc%d0%bf%d0%b0%d0%bd%d0%b8%d1%8f-%d0%b0%d0%bb%d0%b8%d1%82%d0%b0%d0%bb%d0%b8%d1%8f/", "text": "Италианската авиокомпания „Алиталия“ (Alitalia), намираща се на ръба на фалита, съобщи, че е отменила за днес 200 вътрешни и международни полета заради стачка на част от персонала, предаде АФП.Междувременно е намерено алтернативно решение за 80 процента от засегнатите пътници, информира компанията на сайта си.На 2 май превозвачът, трупащ загуби от години, премина под административно управление с решение на министерството на транспорта след молба от акционерите. Това стана, след като синдикатите отхвърлиха план за преструктуриране, предвиждащ съкращаване на 1700 позиции и орязване на заплатите с 8 на сто за част от персонала.", "date": "2017.05.28", "title": " Италианската авиокомпания „Алиталия“ е отменила 200 полета заради стачка"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b7%d0%b0%d1%8f%d0%b2%d0%b8-%d1%87%d0%b5-%d0%bd%d1%8f%d0%bc%d0%b0-%d0%b4%d0%b0-%d0%bf%d0%be%d0%b7%d0%b2%d0%be%d0%bb%d0%b8-%d0%b2%d1%82%d0%be%d1%80%d0%b8/", "text": "Президентът на Турция Реджеп Тайип Ердоган заяви, че страната няма да позволи втори опит за преврат, подобен на този от 15 юли 2016 г., предаде Hurriyet.„Бедствието от 15 юли, което ние претърпяхме по време, когато смятахме, че епохата на превратите в Турция е приключила, остави дълбоки следи в сърцето и спомените на нацията ни“, заяви Ердоган. „Турция сега се бори срещу терористичните организации по-решително от преди и победата от 15 юли има ефект върху това“, добави той.„Надяваме се, че сме си взели поука и няма да позволим това да се повтори“, уверен е турският президент.", "date": "2017.05.28", "title": " Ердоган заяви, че няма да позволи втори опит за преврат"}
{"url": "https://trud.bg/%d0%b0%d0%bd%d1%82%d0%be%d0%bd-%d0%b4%d0%be%d0%bd%d1%87%d0%b5%d0%b2-%d0%b4%d0%b0%d0%b4%d0%b5-%d0%b0%d0%b2%d1%82%d0%be%d0%b3%d1%80%d0%b0%d1%84%d0%b8-%d0%bd%d0%b0-%d0%bf%d0%b0%d0%bd%d0%b0%d0%b8%d1%80/", "text": "Ден преди да завърши Пролетният базар на книгата в НДК, акад. Антон Дончев привличаше с достолепния си вид стотици читатели към щанда на издателство „Захарий Стоянов”, където те имаха възможност да се ръкуват с него, да му зададат въпроси и да получат автограф върху най-новите издания на „Легенди за двете съкровища”, „Девет лица на човека”, „Трите живота на Кракра”, както и да разлистят поредното, луксозно издание на „Време разделно”.Вече 54 години този класически за българската литература роман жъне успехи в над 30 държави. Преведен е на 33 езика, включително на китайски и хинди, тиражът му надхвърля 1 милион екземпляра. Акад. Дончев е редовен участник в „Хвърковата литературна чета” на Иван Гранитски и заедно с академиците Константин Косев, Георги Марков, Васил Гюзелев и Васил Проданов обикаля из цялата страна, изпълнявайки благородната мисия „Да възродим българския дух!”.", "date": "2017.05.28", "title": " Антон Дончев даде автографи на Панаира на книгата\t\t\t"}
{"url": "https://trud.bg/%d0%bf%d0%b5%d0%bd%d1%81%d0%b8%d0%be%d0%bd%d0%b8%d1%80%d0%b0%d1%82-%d0%bc%d0%b0%d1%88%d0%b8%d0%bd%d0%b0-%d1%80%d0%b0%d0%b7%d0%bf%d0%bb%d0%b0%d0%ba%d0%b0%d0%bb%d0%b0-%d1%81%d0%b2%d0%b5%d1%82%d0%be/", "text": "Създателите на алгоритъма обявиха, че повече няма да го пускат срещу хораКомпютърният алгоритъм, който спечели вчера и последната трета партия срещу световния №1 в китайската игра „го”, ще бъде пенсиониран и повече няма да играе с хора, съобщиха създателите му, цитирани от АФП. Програмата „АлфаГо“ на компанията „Дийпмайнд текнолъджи“, която „Гугъл“ купи през 2014 г., победи китаеца Къ Цзе (19 г.) и в първите две партии, играни във вторник и четвъртък.„Много съжалявам, че загубих. Мислех, че ще се представя по-добре“, каза през сълзи шампионът сред третата загуба в източния китайски град Учжън. Той игра с белите и се предаде след битка, продължила три часа и половина. Къ Цзе описа своя съперник като „прекалено съвършен, безгрешен и без всякакви емоции“.„АлфаГо“, в която са заложени алгоритми за изкуствен интелект, миналата година стана първата програма, победила елитен играч по „го” – южнокорееца Ли Сел Дол (33 г.) с 4:1. Тази игра с история от 3000 години е много по-сложна от шаха. Играе се с бели и черни пулове на шахматно поле с 19 редове и колони. Победител е този, който успее за „запечата“ по-голяма територия. Комбинациите в играта са число със 170 нули, повече от атомите във видимата Вселена, и няма как да бъдат изчислени със съвременните компютърни мощности. Затова „АлфаГо“ използва по нов начин „интуитивен“ изкуствен интелект, като има и способност да се самообучава.След като обяви край на съревнованията с хора, основателят на „Дийпмайнд“ Демис Хасабис заяви, че разработчиците на „АлфаГо“ ще се насочат към други, по-общи алгоритми, с които учените един ден да решават най-сложните проблеми. Сред тях той изброи нови лекарства, разработка на революционни материали, ограничаване на енергийното потребление.", "date": "2017.05.28", "title": " Пенсионират машина, разплакала световен шампион\t\t\t"}
{"url": "https://trud.bg/%d0%bf%d0%b8%d0%b0%d0%bd%d0%b8%d1%81%d1%82%d0%ba%d0%b0%d1%82%d0%b0-%d0%b5%d0%bb%d0%b5%d0%bd%d0%b0-%d0%b1%d0%b0%d1%88%d0%ba%d0%b8%d1%80%d0%be%d0%b2%d0%b0-%d0%b8%d0%b7%d0%b1%d1%8f%d0%b3%d0%b0%d1%85/", "text": "Дъщерята на легендарния пианист и педагог Дмитрий Башкиров беше в София за концерт в зала „България“Елена Башкирова е основател и художествен ръководител на Международния фестивал на камерната музика в Ерусалим– Неотдавна беше отбелязана 85-ата годишнина на баща ви Дмитрий Башкиров, който е един от колосите в руската клавирна школа. Как се чувства той?– Вчера се видяхме. Той е прекрасен и все още е много активен. Преподава нонстоп. Струва ми се че от 85-ата годишнина всяка година отгоре трябва да бъде празнувана.– Той е бил ваш преподавател в Московската консерватория “Чайковски”. Какъв беше към вас като към своя студентка?– Не беше зле. Общоприето е да се смята, че не е възможно родителите да преподават на децата си. Но при нас не беше така. Характерът на баща ми беше такъв, че той от самото начало направи пълно разделение между професионалните и домашните ни отношения. Примерно като преподавател може да е много недоволен – че не съм се подготвила, не съм свирила добре, но приберем ли се вкъщи, не отваряше нито дума за това. Все едно не се е случвало. Това е уникално качество, благодарение на което успяхме да запазим отношенията си прекрасни.– През 1988 г. мигрирате в Израел. Какво си спомняте за бягството от Съветския съюз?– Беше нелегално, ситуацията беше много опасна, но осъзнах колко голям е бил рискът едва години по-късно. За съжаление, заради това че аз емигрирах, бяха наказани най-близките ми хора – майка ми и баща ми. Но такава беше системата.– Защо решихте да напуснете Съветския съюз?– Заради първия ми съпруг. Той искаше да си тръгне, а аз исках да съм с него.– Как се адаптирахте към новия живот?– Първите две-три години бяха много тежки. Не можех да се прибера, нямаше как да ги видя или да разговарям с тях. Дори писмата, които им пишех, често не пристигаха.Но можеше да е и много по-зле.Животът ми беше хубав. Пътувах много, откривах света. Това отшелничество ми тежеше, но по-скоро защото се тревожех за тях, иначе никога не съм била самотна. Да, страдах, щеше ми се родителите ми да можеха да бъдат с мен. От време на време сега баща ми открива някакви стари писма на тавана и ми ги носи. Когато ги чета, не мога да дишам. Била съм много млада и лесно съм се възстановявала явно от тези тежки удари.– Кога за първи път видяхте отново родителите си?– През 1982 г. Тогава получих официално разрешително за пребиваване в чужбина.– Смятате ли, че изгнаничеството е допринесло за това да имате по-добра кариера?– Не знам, нали ви казвам – не за това напуснах Съюза. Може би това, че пътувах, срещнах толкова много прекрасни музиканти, имах шанса да се уча от толкова много хора, като гъба да попивам всичко добро, което виждам от тях, да поемам и добрата енергия. Свирих камерна музика с фантастични партньори. Тези неща бяха изключително важни за мен. Срещнах съпруга си. От много гледни точки изгнаничеството се оказа добро за мен.– Всички най-важни хора в семейството ви са музиканти – баща ви, съпругът ви, децата ви. Имате ли изобщо контакт с външния свят?– Да, така е. Около мен всички са по някакъв начин свързани с музикалния свят. Дали ще са изпълнители, интерпретатори, организатори, но по някакъв начин са свързани с музиката. Предполагам, че е защото музиката е моят живот, въздухът, който дишам.– Синовете ви също са музиканти. Разкажете за тях.– По-големият, Дейвид, се занимава с поп музика. В продължение на доста години беше продуцент на хип хоп, свири електро поп. Дригуят ми син Михаел страхотен цигулар с кариера по целия свят. Понякога свирим с него камерна музика.– Имате ли професионални спорове ?– Разбира се. Когато свирим заедно не сме майка и син, а колеги. Ако има нещо, с което не сме съгласни, го обсъждаме, както с който и да е от останалите ни колеги.– А по отношение на Дейвид – как приехте това, че големият ви син е кривнал встрани от класическата музика?– Подкрепям го. Стига да е щастлив и да влага цялата си страст и любов в това, което прави, аз нямам нищо против. Не твърдя, че разбирам много от работата му, а и няма как да му помагам, но го подкрепяме с баща му.– В момента къде живеете?– В Берлин.– В кой от градовете, в които сте живели, се чувствате най-добре?– В Берлин. Обожавам го. Фантастичен град. Преди това живях 11 г. в Париж. Там беше прекрасно, бях влюбена в Париж и си мислех, че ако трябва да го напусна, ще умра. Но ето че го напуснах. В началото ми липсваше, но сега съм влюбена в Берлин. Заради културата, възможностите, които ти дава този град, зеленината му, невероятната свобода всеки да си открие своето занимание. Хората са общителни, лесно е да се разбереш с тях.– Приличате на човек, който лесно би се адаптирал навсякъде.– Така е, но все пак предпочитам да живея в някой прекрасен град.– Това е първото ви посещение в София, може и тук да ви хареса.– Нямам търпение да разгледам града.", "date": "2017.05.28", "title": " Пианистката Елена Башкирова: Избягах от СССР заради съпруга си"}
{"url": "https://trud.bg/%d0%bf%d0%be%d0%ba%d0%b0%d0%b7%d0%b2%d0%b0%d1%82-%d0%bf%d0%be-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d1%8f%d1%82%d0%b0-%d0%b8%d0%b7%d0%bf%d0%b8%d1%82%d0%b0%d0%bd%d0%b8%d0%b5-%d0%bd%d0%b0/", "text": "Проведено е  изпитание на нова система за противовъздушна отбрана. За това информира централната телевизия на Северна Корея, която излъчи и кадри от изпитанието, съобщи .На записа от няколко ъгъла е показано изстрелване на ракета от мобилна установка. Части от материала са заснети от наблюдателен пункт, където е присъствал и севернокорейският лидер Ким Чен-ун, посочва Ен Ейч Кей.Освен кадрите с демонстрацията на системата севернокорейската телевизия е излъчила и критики към плана на САЩ да проведат учение в района на Корейския полуостров с участието на два самолетоносача – „Роналд Рейгън“ и „Карл Винсън“.По-рано днес радио „Гласът на Америка“ съобщи, че Вашингтон планира да изпрати в западната част на Тихия океан още един самолетоносач – „Нимиц“, с цел да принуди Северна Корея да се откаже от ракетната и ядрената си програма.", "date": "2017.05.28", "title": " Показват по телевизията изпитание на нова система за противовъздушна отбрана\t\t\t"}
{"url": "https://trud.bg/%d0%b0-%d0%be%d1%82%d0%b1%d0%be%d1%80-%d1%80%d1%83%d1%81%d0%b5-%d1%81%d0%bf%d0%b5%d1%87%d0%b5%d0%bb%d0%b8-%d1%82%d1%80%d0%b5%d1%82%d0%b0%d1%82%d0%b0-%d0%ba%d0%b2%d0%be%d1%82%d0%b0/", "text": "Третият регионален полуфинал на Kamenitza Фен Купа 2017 се проведе в рамките на уикенда на изкуствения терен на стадион „Дунав“ в Русе. Титлата регионален шампион беше присъдена на момчетата от „А отбор“ (Русе). Кметът на крайдунавския град Пламен Стоилов лично се появи на терен, за да ги поздрави и да им връчи купата. Победата е техният „билет“ за националните финали, които ще се проведат в Стара Загора в края на септември. Тъй като Фен Купа е турнирът „без капка фалш“, голямата награда за националните шампиони тази година е посещение на мач на любим футболен отбор в рамките на Европа.На второ място в регионалните полуфинали остана отборът на „Бъзън“ (с. Бъзън, обл. Русе), който загуби финалния мач срещу шампионите с 1:5. Трети в класирането се подредиха „Локо Русе“, а почетното четвърто място беше заето от „Ултрапак“ (Русе). С индивидуални призове бяха отличени и „Най-добрият вратар“ Лазар Лилов от „Бъзън“ и „Най-атрактивният състезател“ Георги Георгиев от „А отбор“. Тимът на „Холеман – шеста маса“ (Русе) също се сдоби със специална награда за „Най-спортсменски отбор“, защото изигра всичките си мачове изцяло в духа на феърплей и регистрира най-малко нарушения.Финалният мач между „А отбор“ и „Бъзън“ многократно вдигна публиката на крака. „А отбор“ откриха резултата още в първите минути и удвоиха преднината си преди края на първото полувреме. През втората половина „Бъзън“ успяха да върнат един почетен гол, но след това шампионите реализираха две поредни статични положения от пряк свободен и корнер и поведоха с 4:1. Минута преди последния съдийски сигнал „А отбор“ изпънаха противниковата мрежа още веднъж и оформиха крайното 5:1.Страстите на изкуствения терен на стадион „Дунав“ се разгорещиха още преди финала. Докато двата отбора финалисти събираха сили за заключителния двубой, посетителите имаха възможност да наблюдават първия в историята на Фен Купа мач между фен клубове. Поддръжниците на „Дунав“ Русе се изправиха срещу фен клуба на Астън Вила. И двете селекции играха много достойно и се превърнаха в отличен пример за спортсменско поведение. Феновете на „Дунав“ натиснаха силно в началото на мача и създадоха няколко голови положения, но без резултат. „Астън Вила“ се възползваха от възможността и откриха резултата. Малко по-късно усилията на „Дунав“ се отплатиха и резултатът стана 1:1. В крайна сметка изходът от мача трябваше да бъде решен чрез дузпи. „Дунав“ бяха по-точни и хладнокръвни от бялата точка и спечелиха срещата с 3:2.В допълнение към атрактивните футболни мачове, посетителите получиха голяма доза забавления и от игрите край терените. Партньорите на Фен Купа 2017 Joma, Telenor и Hyundai раздадоха десетки награди на гостите чрез томболи и разнообразни футболни предизвикателства.Следваща спирка от националното турне на Фен Купа 2017 е на 3 и 4 юни, на стадион „Локомотив“ във Варна. Там ще се проведат регионалните полуфинали за отборите от Варна, Шумен и Добрич.", "date": "2017.05.28", "title": " „А отбор“ (Русе) спечели третата квота за националните финали на Фен Купа 2017"}
{"url": "https://trud.bg/%d0%b8%d0%bd%d0%b6%d0%b5%d0%bd%d0%b5%d1%80-%d0%be%d0%b3%d0%bb%d0%b0%d0%b2%d0%b8-%d0%b1%d1%81%d0%bf-%d0%b1%d1%83%d1%80%d0%b3%d0%b0%d1%81/", "text": "Живко Господинов е новият общински лидер на БСП Бургас. Той бе избран след „дуел“ със съпартиеца си Йордан Георгиев.Господинов е инженер по професия, завършил е Морското училище в Бургас, а после БСУ. Военната си служба е отбил като старши матрос- „Оператор на Радио Локационна Станция”.Работил е във фирма, а от 2013- та година насам се занимава само с партийна работа, разказаха от БСП. Господинов бе избран със 114 гласа на форума на социалистите в неделя. За опонента му- Йордан Георгиев гласуваха 95 делегати на общинската конференция.Конференцията бе спокойна, нямаше инфарктни преживявания. Преди да започне гласуването, трима души си направиха отвод- Пеньо Костадинов, Женя Илиева и Георги Драгнев, коментира пред Труд народният представител от БСП Николай Тишев.На събранието присъстваха и другите депутати от „БСП за България” от Бургаска област Петър Кънев, Тодор Байчев и Димитър Стоянов,както и Атанас Зафиров (член на ИБ на НС на БСП) и Пламен Червеняков (отговорник за област Бургас към НС на БСП).", "date": "2017.05.28", "title": " Инженер оглави БСП – Бургас"}
{"url": "https://trud.bg/19-%d0%bf%d1%80%d0%b5%d1%81%d0%b5%d0%bb%d0%bd%d0%b8%d1%86%d0%b8-%d0%b7%d0%b0%d0%bb%d0%be%d0%b2%d0%b5%d0%bd%d0%b8-%d0%ba%d1%80%d0%b0%d0%b9-%d1%82%d1%83%d0%bd%d0%b5%d0%bb%d0%b0-%d1%82%d1%80%d0%b0/", "text": "19 чужденци без документи за самоличност установиха служители на РУ – Костенец, съобщиха от МВР.Полицаи се отзовали на сигнал, постъпил в обедните часове днес, за група хора, придвижващи се в района на тунела „Траянови врата“. На място униформените задържали 19 мъже без документи за самоличност, по думите им – граждани на Афганистан.Чужденците са отведени в районното управление, където предстои установяване на произхода и самоличността им, след което ще бъдат предадени на службите по компетентност.", "date": "2017.05.28", "title": " 19 преселници заловени край тунела „Траянови врата“ на магистрала „Тракия“\t\t\t"}
{"url": "https://trud.bg/%d0%bb%d0%be%d0%b7%d0%b5%d0%bd%d0%b5%d1%86-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d0%ba%d1%80%d1%8a%d1%87%d0%bc%d0%b0-%d0%bd%d0%b0%d0%b4-%d0%bc%d0%b8/", "text": "Жителите на култовия курорт Лозенец излизат днес на протест заради строеж над малкия, но уникален миден плаж на селището. Всички като един се заканват да се вдигнат и да запазят перлата в короната на Лозенец- романтичния миден плаж такъв, какъвто си е бил- спокоен и чист. Миналата година ивицата била дадена под наем. Стопаните мигом се захванали да строят кръчма. След като лозенци обаче им дали отпор- спрели вдигането на заведението. Тъкмо духовете се успокоили, преди броени дни, на поляната над плажа, започнал пак градеж. „Над мидения плаж, изведъж се появиха дървени скари и се оказа, че наемателите имат две петна за строеж на заведения. Но това е поляна, която  няма нищо общо с ивицата. Чудим се как е възможно и се надяваме безобразието да бъде спряно“, разказват в Лозенец. Надяваме се Министерството на туризма да намери решение на проблема ни, разказа Таня Желязкова, предсесател на СНЦ „Всички за Лозенец“. Желязкова, която е и хотелиер обясни, че нищо не може да отложи протестът днес. От Министерството на туризма съобщиха, че вече има назначена проверка по случая. Целта на инспекцията е да се установи дали наемателят на морския плаж изгражда и разполага преместваеми обекти на територията на плажната ивица. Експертите ще проследят дали се спазва предоставената специализирана схема за поставяне на преместваемите обекти и съоръжения, одобрена от министъра на туризма, се казва в съобщение на ведомството.", "date": "2017.05.28", "title": " Лозенец на протест срещу кръчма над миден плаж"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b9%d0%be%d1%80%d0%b4%d0%b0%d0%bd-%d0%b2%d0%b0%d1%81%d0%b8%d0%bb%d0%b5%d0%b2/", "text": "Първият главен редактор на вестник „Демокрация“ – писателят Йордан Василев, е починал днес на 82-годишна възраст.Йордан Василев е български литератор и политик. Роден е на 26 септември 1935 г. Семейството му е изселено от София през март 1948 г. – първо в Радомир, после в Троян. Софийското им жителство е възстановено през 1964 г.Следва и завършва българска филология в Софийския университет; по време на следването си е изключен от университета след въстанието в Унгария през 1956 г. От 1966 г. започва работа в отдел „Критика“ на сп. „Септември“. През 1967 г. го уволняват заради ръкопис на статия и остава 2 години без работа. Започва като уредник в сп. „Литературна мисъл“, но и оттам е уволнен.Специалист в Института за литература на БАН. Защитава дисертация за Иван Хаджийски. Хабилитира се през 1990 г. Активен деец на Клуба за подкрепа на гласността и преустройството, както и в СДС. През януари 1990 г. е натоварен от ръководството на СДС да бъде главен редактор на новия в. „Демокрация“, първият брой на който излиза на 12 февруари. На този пост остава до края на август 1990 г.Избран е за председател на Националния клуб за демокрация. През юли 1991 г., заедно с част от клубовете, напуска Федерацията на клубовете за демокрация и остава в СДС-национално движение.Депутат в VII-то Велико Народно събрание, член на „групата на 39-те“. Отказва да подпише новата конституция. Бил е депутат и в XXXVI-то Народно събрание. По неговите думи се отказва от председателското място в комисията, поради факта, че е трябвало да участва в заседания на Консултативния съвет за национална сигурност към Президента, в който по право участва и съпругата му Блага Димитрова, която по онова време е вицепрезидент.", "date": "2017.05.28", "title": " Почина Йордан Василев"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d0%bd%d1%8f%d0%bc%d0%b0-%d1%81/", "text": "Няма смяна на приоритетите по отновшение на закупуването на нови изтребители за армията, обяви в предаването „Неделя 150“ на  вицепремиерът Томислав Дончев. Без да ставам анализатор на думите на премиера, не мисля, че има промяна в позицията. Това, което е коментирано неведнъж, и това, което той мисли, че коментира, е, че освен придобиването на нов многоцелеви изтребител, ние имаме и други проекти, свързани с флота и сухопътните сили. И това, което се очаква от ръководството на армията и от военния министър, е, на първо място да представи план как се процедира оттам нататък и след това решение, което имаме от времето на служебния кабинет, как се процедира с решението за придобиване на нов изтребител, както и какво правим по отношение на безспорната нужда от нова машина за сухопътните сили. Всички тези проекти трябва да вървят. Не мисля, че е поставяно под въпрос, но ако някой е очаквал решението за придобиване на нови изтребител да се случи следващата седмица, няма как да се случи. Дори самото решение от времето на служебното правителство предполага да се преговаря, а това може да отнеме месеци. Освен това, когато говорим за един подобен проект, тук огромно значение има не само качеството на машината, а и куп други детайли – как ще се поддържа тази машина, на каква стойност, освен това от значение са т. нар. програми за индустриално сътрудничество – когато се усвоява една подобна техника, нормално е държавата бенефициент да има претенции колкото се може по-голяма част, хайде да не е от изработката, поне от поддръжката на въпросната машина да се случва в страната.Томислав Дончев коментира изказването на руския президент Владимир Путин за славянската азбука:Ако трябва да прозвуча малко по-оптимистично-шеговито, сигурно бих казал, че се радвам, че лидери на държави по света са изключително съпричастни към този светъл български празник. Това е шеговитият ракурс. Иначе ако се опитам да направя един по-дълбок анализ, изказването, да приемем, че от географска гледна точка може да мине за коректно, но от историческа, историческа не знам дали проблемът е в самото изказване или в перцепцията.Не считам, или по-скоро не ми се иска да считам, че то има елемент на политическа провокация. Междувпрочем показва още много неща – колко сложни са отношенията на Балканите, само да отбележа, че в учебниците ни по история продължават да пишат различни неща за едно и също събитие. И още един нюанс, който междувпрочем остана встрани от анализите – колко е чувствително българското общество от всякакви сигнали от Русия.Според Дончев скандалът покрай изявлението на Путин не е бил средство за отклоняване на вниманието: Първо аз считам, че човек трябва да бъде голям родолюбец и да се отнася с любов към българската култура, не само на 24-и май, и много не обичам този патриотизъм „по график“, който се концентрира само около националните празници. А отношенията между България и Русия са многоаспектни, както се казва като клише, а по същество емоционални. Щом обществото в крайна сметка има такива сложни емоционални агрегати, свързани с Русия, няма как политическите отношения да не са емоционални. За съжаление. Аз предпочитам да бъдат прагматични.Вицепремиерът направи коментар на назначаването на областен управител на София-област от Обединените патриоти: Не че съм тънък познавач на предизборната програма на Обединените патриоти, но съм сигурен, че в нея няма обещание те каква квота от управлението ще имат като заместник-министри, министри или областни управители, не мисля, че това фигурираше в обещанията им. Това е шанс за реализиране на политики, макар че аз като си представя човек на властова позиция, най-същественото по отношение на личността не е политическия произход, а реалните управленски качества. Като се завърти машината на държавното управление, в един момент най-важното е дали човекът може да бяга с темпото на целия отбор.По отношение на назначавнето на Валери Симеонов за председател на Съвета по етническите въпроси, Дончев каза, че то следва от ресора му, а самата структура се нуждае от реформи:То следва естествено от ресора му. Имам предвид ангажиментите, които той има към няколко министерства, до голяма степен предпоставят председателството на съвета. Миналия мандат, към края му, аз имах отговорности към този съвет. Той определено се нуждае от реформиране, във вида в който е той не е годен да изпълнява функциите, за които е бил замислен, Какво ще прави господин Симеонов със съвета е редно да попитате него.Той описа какво точно трябва да се промени в съвета:Много неща. Най-вече селекцията на организациите, които присъстват в съвета. В крайна сметка един съвет, освен да генерира някакъв тип експертиза, трябва да има и претенция за представителност. Т. е. да има такива на брой като вид организации, така че те да служат като жива връзка, като канал с всички общности. И всяка държавна политика, която се обсъжда в съвета да може да става достояние, да може да се консултира, по нея да се събират зрели становища, за да може дори окончателната кройка или на закон, или на което и да било друго държавно решение, то да бъде съобразено с вижданията, правата на различните общности в България. Осен това редно е добри идеи, които произлизат от членовете на съвета, да могат да бъдат превръщани в политики, ако са годни за това.Вицепремиерът коментира и европейските препоръки към страната ни, както и костатацията, че у нас се задълбочава неравенството:Създаването на цели групи, които зависят изцяло от социалната система е огромен проблем и решаването на съдбата на тези групи, не се решава само с повишаване на социалните помощи, не говоря само за тази част от проблема, която има етнически профил.На първо място означава образователна интеграция, защото ако бъдат изпуснати ранните години от развитието на едно дете, шансовете след това падат драстично. За съжаление имаме две поколения поне, които държавата и обществото е допуснало да се практически или функционално неграмотни. След това имаме представители на същото поколение, които са абсолютно неактивни на пазара на труда.Тук голямата борба на първо място започва с това всяко дете да бъде в клас. Тук държавата първо трябва да бъде решителна, необходимо е да има всички позитивни мерки, плюс цялата твърдост, когато е необходимо. В крайна сметка, когато говорим за йерархия на приоритетите, трябва да допуснем, че има случаи, когато за едно семейство образованието не е ценност или не е нещо важно, а за обществото е важно, позицията на обществото трябва да се окаже по-важа от това, което счита семейството. Ако за семейството не е важно за детето да ходи на училище, но за обществото е важно, детето ще ходи.", "date": "2017.05.28", "title": " Вицепремиерът Томислав Дончев: Няма смяна на приоритетите за закупуването на нови изтребители"}
{"url": "https://trud.bg/%d0%ba%d0%be%d0%b3%d0%b0%d1%82%d0%be-%d0%bb%d1%8e%d0%b1%d0%be%d0%b2%d1%82%d0%b0-%d0%b5-%d1%80%d0%b0%d0%b2%d0%bd%d0%b0-%d0%bd%d0%b0-%d0%bb%d1%8e%d0%b1%d0%be%d0%b2/", "text": "Поетесата Рада Добриянова живее вече 20 години в Швеция, но продължава да пише поезия на родния си език и да публикува често свои стихове в литературния печат у нас, както и нови стихосбирки.В престижното издателство „Захарий Стоянов” излезе нейната най-нова книга „Любовта е равна на любов” (2017), чиято премира събра на 26 май в Софйска градска художествена галерия над сто почитатели на поезията. Сред тях бяха и единадесет видни професори като Румен Балански, Снежана Барова, Петко Тодоров, Стефан Николов, Петър Апостолов. Събитието уважиха и десетки писатели като Матей Шопкин, Благовеста Касабова, Катя Зографова, Кольо Георгиев, Емил Измирлиев и др. В ролята на анализатор влезе белетристката Здравка Евтимова, която говори за инвенциите на поетесата – като почерк, метафорика и идеи. Тя акцентира на десетина наистина впечатляващи стиха, които сътворяват образа на модерно мислещата жена през 21 век.За да се усети атмосферата на поетическото съдържание, беше представен музикално-стихов колаж, дело на проф. Симо Лазаров и негови колеги от НБУ, писателя Божидар Томов и актрисата Силва Аврамова.Изненадата дойде от ръководството на фондация „Ванга”, която присъди „Паметен знак” на Рада Добриянова, изработен от акад. Светлин Русев. А в новата книга можем да прочетем поемата „Говори с мен, господи!” (Благослов за Вангелия).", "date": "2017.05.28", "title": " Когато „Любовта е равна на любов”"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%82%d1%80%d1%83%d0%bf-%d0%bd%d0%b0-%d0%bc%d1%8a%d0%b6-%d0%b2-%d1%80%d0%b5%d0%ba%d0%b0-%d0%b4%d1%83%d0%bd%d0%b0%d0%b2/", "text": "Тяло на мъж е открито в река Дунав, съобщиха от видинската полиция. В 06.30 часа днес е подаден сигнал за намерен труп на мъж в Дунав срещу арката на Драматичен театър – Видин. Тялото е приведено за аутопсия.Към момента самоличността на мъжа, с видима възраст около 60 години, не е установена. След първоначалния оглед няма данни за насилствена смърт. По случая е образувано досъдебно производство.", "date": "2017.05.28", "title": " Откриха труп на мъж в река Дунав"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d1%80%d0%b5%d1%84%d0%b5%d1%80-%d0%b3%d1%80%d0%b5%d1%8a%d0%bc-%d0%bf%d0%be%d0%bb-%d0%b3%d0%be%d0%bb%d1%8a%d1%82-%d0%bd%d0%b0-%d0%b0%d1%80%d1%81/", "text": "Греъм Пол, бивш съдия от Висшата лига и настоящ анализатор на британското издание Дейли Мейл“ обяви дискусионния първи гол на „Арсенал“ срещу „Челси“ във финала на ФА Къп за редовен. Попадението на Алексис Санчес срещу „сините“ в 4-ата минута доведе до куп спорове, след като първо чилиецът игра с ръка, а след това и Арън Рамзи бе в засада.„Асистентът Гари Бесуик сигнализира за засада, но по езика на тялото му си пролича, че е допуснал грешка, защото Рамзи не игра с топката – обясни Пол. Главният съдия Антъни Тейлър запази спокойствие и след като анализира ситуацията с Бесуик зачете попадението. Това, което не се вижда преди това, е дали Санчес играе с ръка или не.“Не така обаче смята мениджърът на „сините“ Антонио Конте: „Имаше категорично игра с ръка на Алексис Санчес преди да отбележи гол. Съдията не отмени попадението. Това е част от футбола. Както един играч може да допусне грешка, така и съдията може да сбърка. През последните седмици видяхме много грешки в ущърб на „Челси.“", "date": "2017.05.28", "title": " Бившият рефер Греъм Пол: Голът на „Арсенал“ е редовен"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81%d0%bf%d0%b5%d1%87%d0%b5%d0%bb%d0%b8-%d1%81%d1%83%d0%bf%d0%b5%d1%80-%d1%84%d0%b8%d0%bd%d0%b0%d0%bb%d0%b0-%d0%bd%d0%b0/", "text": "Министърът на младежта и спорта Красен Кралев връчи купите на Красимир Велчев и Рангел МарковПремиерът Бойко Борисов в тандем с Катина Симеонова спечели супер финала от 8-ото издание на тенис турнира за известни личности „Асикс Мастърс”, побеждавайки с 6:2 гейма заместник-председателя на парламентарната група на ГЕРБ Красимир Велчев и кмета на Банкя Рангел Марков. Министър-председателят, който е четирикратен победител в турнира и неговата партньорка получиха купите си от президента на Европейския съвет по борба – Цено Ценов и от представителя на „Асикс“ за България Любо Ганев, съобщи пресцентърът на Министерството на спорта и младежта.Министър Кралев връчи трофеите на Велчев и Марков, които заслужиха участие в супер финала срещу премиера Бойко Борисов, печелейки турнира „Асикс Мастърс“, който е наследник на надпреварата „Труд Мастърс“. Във финала те надделяха над Красимир Минев и Николай Драгиев с 6:1 гейма.„Поздравления за Любо Ганев и вестник „Труд“, които организират този турнир. Тенисът е един спортовете, които може да се практикуват на всяка възраст и е радващо, че днес толкова много известни личности дадоха личен пример на младото поколение. Надявам се с прояви като тази да могивираме колкото се може повече деца да обикнат спорта“, каза Кралев.Министърът, Любо Ганев и шефа на спортната редакция във вестник „Труд“ Владимир Памуков обсъдиха възможността турнирът да прерасне във верига, поради големия интерес, който предизвиква сред участниците. Планира се през месец септември да се проведе надпревара на Националния тенис център, а преди Коледа да има състезание в зала “София“ На трето място в „Асикс Мастърс“ завършиха двойките Петър Михнев/Проф. Генчо Начев и Мартин Захариев/Петър Андронов.Купата на „Труд“ за най-полезен играч на турнира заслужи Красимир Велчев, а еленските рога, предоставени от Христо Стоичков за най-атрактивен участник в надпреварата отидоха при Красимир Минев.Билети за турнира от Големия шлем “Уимбълдън“, осигурени от „Стела Артоа“, получиха проф. Никола Владов и доц. Петко Димов.В турнира участваха общо 16 двойки, които получиха награди още от „Хед“, „Спетема“, „Евростат компъни“ и „Иновейшън БГ“.", "date": "2017.05.28", "title": " Бойко Борисов спечели супер-финала на тенис турнира „Асикс Мастърс“ (СНИМКИ)\t\t\t"}
{"url": "https://trud.bg/%d0%b5%d0%bd%d1%80%d0%b8%d0%ba%d0%b5-%d0%bd%d0%b0%d0%bf%d1%83%d1%81%d0%bd%d0%b0-%d0%ba%d0%b0%d0%bc%d0%bf-%d0%bd%d0%be%d1%83-%d1%81-%d1%82%d1%80%d0%be%d1%84%d0%b5%d0%b9-%e2%84%96-9/", "text": " Луис Енрике вече не е треньор на „Барселона“. 47-годишният специалист си тръгна от „Камп Ноу“ по подобаващ начин – с трофей в ръка. В събота вечер каталунците триумфираха с Купата на краля след 3:1 на финала срещу скромния „Алавес“. Това е и отличие № 9 по време на 3-годишния престой на бившия капитан на тима начело на „Барса“. През последните 36 месеца неговият тим взе общо 3 купи на Испания, два пъти стана шампион на Примера, превзе Шампионската лига, световното клубно първенство, Суперкупата на УЕФА, а и на Испания. „Не съжалявам за решението си да напусна клуба – обяви Енрике след успеха на „Висенте Калдерон“. – Времето тук бе перфектно за мен. Работата в „Барселона“ обаче изисква и взема много. Не се чувствам тъжен, все пак спечелих 9 от възможните 13 трофея.“ Енрике не пропусна да благодари на Меси за силния мач срещу „Алавес“ и го окачестви като „извънземен“ за работата му на терена. Аржентинецът вкара едно от попаденията и асистира на Пако Алкасер, а между тях точен бе и Неймар. В същото време капитанът на „Барселона“, полузащитникът Андрес Иниеста, стана най-титулуваният испански футболист. Опитният играч вече има 33 трофея в своята кариера, изпреварвайки бившия си съотборник Шави (32). Триумфът на бившия отбор на Христо Стоичков за Купата на краля пък осигури мечтан старт на новия сезон в Примера дивисион за феновете. Испанският шампионат ще стартира с цели две дербита „Ел Класико“ в спор за Суперкупата на Испания, след като „Реал“ стана шампион по-рано този месец.", "date": "2017.05.28", "title": " Енрике напусна „Камп Ноу“ с трофей № 9"}
{"url": "https://trud.bg/%d1%80%d1%83%d0%bc%d0%b5%d0%bd-%d0%b3%d0%b5%d1%87%d0%b5%d0%b2-%d0%b8%d1%81%d0%ba%d0%b0-%d0%be%d0%bf%d0%be%d0%b2%d0%b5%d1%81%d1%82%d1%8f%d0%b2%d0%b0%d0%bd%d0%b5-%d0%bd%d0%b0-%d1%80%d0%b0%d0%b7%d0%b3/", "text": "За публично оповестяване на разговорите от три важни срещи по време на кризата в КТБ настоя Румен Гечев от БСП, цитиран от . Той беше категоричен, че идеята за излизане в банкова ваканция е била на БНБ. По думите на Гечев няма пречка стенограмите да бъдат разсекретени, защото не крият нищо, което би породило проблеми за икономиката и банковата система на България.„Срещите бяха добре организирани. Категорично беше упражнен натиск върху БСП да приеме варианта за банкова ваканция. Предложението за ваканцията беше на ръководството на БНБ. Имаше официално предложение, мнения на експерти и политически ръководители“, посочи Гечев.По негови думи по време на среща представителят на ГЕРБ е посочил, че банковата ваканция ще продължи до провеждането на предсрочни избори. „Нашите анализи показваха, че аргументите са измислени и че проблемите на КТБ не могат да доведат до срив. Оказахме се прави. Следователно целта беше БСП да бъде вкарана в капан“, коментира той. „Някои хора или имат амнезия, или се правят на приятно разсеяни, но да не стане така, че да се появят някъде кристално чисти записи на тези разговори, защото е възможно и това да стане“, добави социалистът.Очаква се следващата седмица да стане ясно дали президентът Румен Радев ще разсекрети стенограмата от първата среща на Дондуков 2 за КТБ. За нейното публично оповестяване по закона за достъп до обществената информация са отправени 45 искания, които са получили отказа на държавния глава. Миналата неделя той изрази готовност за разсекретяването на стенограмата, но първо пожела да получи съгласието на участниците в срещата, за да го направи.До петък те трябваше да отговорят на запитването му. Все още от Дондуков 2 не са обявили кои от участниците в срещата са се съгласили стенограмата да стане публична и дали има такива, които отказват това да се случи.", "date": "2017.05.28", "title": " Румен Гечев иска оповестяване на разговорите от три важни срещи по време на кризата в КТБ"}
{"url": "https://trud.bg/%d0%b2%d0%b0%d0%bb%d1%8f%d1%82-%d0%b7%d0%b0%d1%8f%d0%b2%d0%ba%d0%b8-%d0%b7%d0%b0-%d1%81%d0%bb%d0%b5%d0%b4%d0%b2%d0%b0%d1%89%d0%b8%d1%8f-%d1%82%d1%83%d1%80%d0%bd%d0%b8%d1%80/", "text": "Интересът към най-големия турнир за знаменитости у нас „Асикс Мастърс“ става все по-голям. От кортовете на комплекс „Глория Палас“ заваляха десетки заявки за изданието през 2018 година. Сега отсъстваха по различни причини някои маркови герои в историята на състезанието като Лъчезар Танев, Николай Гигов, Сашо Йовков и Мирослав Печев, но смените им се оказаха екстра класа.Всеобщото желание на участници и спонсори е да има и коледно издание, както стартира през 2006-а турнирът под името „Труд Мастърс“. Организаторите обещаха да обсъдят проекта и евентуално да направят състезание в зала „София“. Участниците са готови да играят дори в квалификации, за да заслужат място в основната схема. А някои даже заявиха в неделя след надпреварата часове за тренировка в тенис комплекса.От чужбина поздрави на всички участници отправи домакинът Николай Божинов. Собственикът на Дипломатическия клуб „Глория Палас“ в Горна баня не успя да присъства и да участва заради неотложни бизнес ангажименти зад граница.", "date": "2017.05.28", "title": " Валят заявки за следващия турнир"}
{"url": "https://trud.bg/%d1%81%d1%83%d0%bf%d0%b5%d1%80%d1%88%d0%b0%d0%bc%d0%bf%d0%b8%d0%be%d0%bd%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b1%d1%80%d0%b0%d0%b2%d0%be-%d0%bd%d0%b0-%d0%bb%d1%8e%d0%b1%d0%be/", "text": "„Браво на Любо Ганев и на вестник „Труд“ за прекрасния турнир – каза новият супершампион на „Асикс Мастърс“ Бойко Борисов. – Не бях играл от 3-4 месеца, но не мога да позволя на Краси и Рангел да ме бият, нали видяхте?“Борисов получи купа като тази, която се дава всяка година на турнира от АТР в Истанбул, последно спечелен от хърватския гигант Марин Чилич.„Още на пресконференцията ви казах, че няма как да вали, времето ме обича – усмихна се Любо Ганев, който е първия българин рекламно лице на „Асикс“ . – Посмяхме се, видяхме много красиви изпълнения. „Асикс Мастърс“ е едно голямо шоу и забавление. Тази година нещата не бяха по-различни. Имахме и международното присъствие в лицето на сръбската фолкзвезда Бобан Здравкович. Благодаря и на партньорите ни, че всичко бе, както трябва.“От чужбина поздрави на всички участници отправи домакинът Николай Божинов. Собственикът на Дипломатическия клуб „Глория Палас“ в Горна баня не успя да присъства и да участва заради неотложни бизнес ангажименти зад граница.", "date": "2017.05.28", "title": " Супершампионът Борисов: Браво на Любо и на „Труд“ за прекрасния турнир"}
{"url": "https://trud.bg/%d0%bf%d0%be%d0%bb%d0%b8%d1%82%d0%b8%d1%86%d0%b8-%d0%bb%d0%b8%d0%ba%d1%83%d0%b2%d0%b0%d1%85%d0%b0-%d0%bd%d0%b0-%d0%b0%d1%81%d0%b8%d0%ba%d1%81-%d0%bc%d0%b0%d1%81%d1%82%d1%8a%d1%80%d1%81-2017/", "text": "Политици ликуваха на върха в осмото издание на тенис турнира за известни личности „Асикс Мастърс 2017“. Тандемът Красимир Велчев/Рангел Марков заслужи трофея във ВИП надпреварата след успех във финала над медийната двойка Красимир Минев/Николай Драгиев с 6:2. Мистър Шампионска лига и най-актуалният тенис коментатор нямаха гориво в битката за титлата след драма в полуфинала. Там те изстрадаха успеха след тайбрек над светилото в кардиологията проф. Генчо Начев и универсалния боец в аристократичните спортове Петър Михнев. Двубоят беше страхотно зрелище с пробиви и обрати, които можеха да „доставят“ пациенти на професора.Заместникът на Борисов в ГЕРБ и кметът на Банкя бяха безкомпромисни и в четирите си мача в надпреварата. Неслучайно Красимир Велчев единодушно бе коронясан за „Играч на турнира“ и си тръгна с приза на „Труд“.Шоуто на кортовете на Дипломатически клуб „Горна баня“ завърши с първия суперфинал в историята на състезанието. В него премиерът Байко Борисов, четирикратен № 1 в „Асикс Мастърс“ и Катина Симеонова сразиха шампионите с 6:2 в мач с ефектни изпълнения и реплики от трибуните. Интрига реално имаше само до средата на мача, когато премиерът размаха… „ракета“ на съперниците и със Симеонова биха шута на конкуренцията.Куп индивидуални награди имаше за ВИП-овете от партньорите на турнира. Любо Ганев и собственикът на „Глория Палас“ Николай Божинов рапортуваха с най-лъскавото издание в аматьорския тенис у нас.Купите връчиха министър Красен Кралев и доайенът на спортните ръководители в страната Цено Ценов, изпълнителен директор на фондация „Български спорт“ и шеф на европейския съюз по борба. А ПИБ защити с подкрепата на турнира имиджа си на банката на българския спорт. Билети за мачове на „Уимбълдън“ подариха от „Стела Артоа“. Елитната марка осигури удоволствието да наблюдават най-класния тенис на планетата на топ хирурга от ВМА проф. Никола Владов и доц. Петко Димов. „Сега след мачовете хубава бира, а на „Уимбълдън“ – ягоди със сметана“, подвикваха от трибуните при връчването на наградата, която им отредиха организаторите и тенис експерти.„Рогата на Стоичков“ от ловно стопанство „Елен“ (Етрополе) отидоха на адрес „Красимир Минев № 2“. Вицешампионът имаше и привилегията да бъде поздравен по телефона от Маями от Кавалера на „Златната топка“. За да зареди батериите, проф. Начев пък получи огромен стек от натуралната енергийна напитка „К дринк“ като най-издръжлив на корта. Електронни лули от „Иновейшън“ и кафе „Спетема“ предложиха на финалистите от елитните марки, които също осигуриха блясъка на турнира. Неслучайно играчите поискаха състезанието да стане верига с мачове през септември на тенис центъра в столицата и предколедна надпревара в зала „София“. „Обещавам да помогна за тази страхотна идея – каза Красен Кралев още след награждаването. – Затова и Любо Ганев не ви пожела среща догодина – може да е по-рано.“", "date": "2017.05.28", "title": " Политици ликуваха на „Асикс Мастърс 2017“"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80-%d1%81%d1%8a%d1%81%d0%b8%d0%bf%d0%b0%d0%bd-%d1%81%d0%bb%d0%b5%d0%b4-%d1%81%d0%bf%d0%b5%d1%87%d0%b5%d0%bb%d0%b5%d0%bd-%d1%82%d1%80%d0%be%d1%84%d0%b5%d0%b9/", "text": "Изключително негативно настроение демонстрира наставникът на „Борусия“ (Дортмунд) Томас Тухел въпреки спечелената купа на Германия. „Жълто-черните“ надвиха „Айнтрахт“ (Франкфурт) с 2:1 в Берлин. „Съсипан съм – обяви Тухел след триумфа. – Честно казано, абсолютно съсипан. Отборът се принуди много да се потруди. Това не е най-добрият мач на „Борусия“, но ние при всички случаи постигнахме поставените цели. Отлично започнахме двубоя, бързо открихме резултата, а след това престанахме да играем футбол. „Борусия“ има известен късмет с това, че „Айнтрахт“ не вкара втори гл. Но ние вкарахме в идеалния момент и победихме“. Според водещата медия „Билд“ това е и последният мач на Тухел начело на тима. Специалистът е в обтегнати отношения с шефовете на клуба и за неговото място вече се спряга името на Люсиен Фавър, треньорът на „Ница“. Звездата Марко Ройс пък се контузи и ще бъде извън терените за 6 месеца.", "date": "2017.05.28", "title": " Треньор съсипан след спечелен трофей"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%bd%d0%be%d0%b2%d0%b0-%d0%b4%d0%b5%d1%82%d1%81%d0%ba%d0%b0/", "text": "Започна изграждането на нова детска площадка до блок 1122 в жк „Южен“ в Пловдив. Кметът на район „Южен“ Борислав Инчев направи символична първа копка на строителните дейности, които по график трябва да приключат до края на юни.На мястото на сега съществуващите съоръжения за игра ще бъдат поставени 4 нови съвременни и напълно безопасни атракциона, отговарящи на изискванията за безопасност на децата и със задължителна мека настилка. На площ от над 200 кв.м се предвижда  изграждане на беседка, озеленяване и монтиране на 10 нови пейки. Проектът включва и изграждане на нови тротоари около детската площадка.До края на годината в район „Южен“ в Пловдив се предвижда да бъдат изградени поне още 3 детски площадки – в парк „Белите брези“, на ул. „Стефан Стамболов“ и в квартал „Коматево“.", "date": "2017.05.28", "title": " Стартира изграждането на нова детска площадка в район „Южен“ в Пловдив"}
{"url": "https://trud.bg/%d0%b4%d0%b5%d1%86%d0%b0-%d0%b7%d0%b0%d0%bc%d0%b5%d1%81%d0%b8%d1%85%d0%b0-%d0%be%d0%b1%d1%80%d0%b5%d0%b4%d0%b5%d0%bd-%d1%85%d0%bb%d1%8f%d0%b1-%d0%b8-%d0%b4%d0%b5%d0%bc%d0%be%d0%bd%d1%81%d1%82%d1%80/", "text": "Първият ден от програмата за Празника на детето в Стария град в Пловдив започна с демонстрации на древни български занаяти в къща „Недкович“. Участниците от клуб „Здраве“ с ръководител Дорка Четрафилова показаха как се меси обреден хляб. сички празници на българина са свързани с направата на обреден хляб за здраве на стопанина и богата реколта. Хлябът е съществената част в родните обичаи и поколения наред са възпитавани в почит и уважение към него.„Народът е сътворил мъдростта, че „няма по-голям от хляба“. Замесването му се извършва от млади момичета или по-възрастни жени, обикновено от стопанката на къщата. Вярва се, че обредната пита има магическа сила, ако е замесена с „мълчана“ вода, т.е. донесена от извора при пълно мълчание. С тази демонстрация се дава възможност всяко семейство да се докосне до удоволствието от ръчното замесване на хляба“, обясни Дорка Четрафилова.За да бъде качествено замесването, брашното се пресява 3 пъти. Навремето вместо мая се е използвал домашно приготвен квас, който се подновявал всяка година на Велики Четвъртък. „В зависимост от празника, за който е предназначена питата, се прави различна пластична украса от тесто – пиленца, грозд, слънце, цвете“, допълва ръководителката на клуб „Здраве“.Тя даде възможност на всяко дете да се включи в направата на различните фигури. След това малчуганите излязоха на двора, където ги очакваха готова пита за дегустация и родопски клин. Участниците от клуб „Здраве“ представиха и изложба с ръчно изработени сувенири с кръстат бод (българска бродерия) – картички, аксесоари за телефони и сувенирни торбички за подаръци с мотив българска роза и надпис „България“. Целта е да се види осъвременяването на шевицата в наши дни от младото поколение.Деца от Ателие за приложни изкуства „Шареното“ с ръководител Неонила Хрелкова демонстрираха техника за плетене „макраме“. Характерното за нея е, че е съставена от много на брой възелчета. Тяхната функция е както да се свързват въженцата едно за друго, така и да бъдат декорация. Макрамето може да бъде изпълнявано с различни въжета, шнурове, канапи и др. Тази техника има широко приложение – пана, бижута, покривки и мрежи за риболов.", "date": "2017.05.28", "title": " Деца замесиха обреден хляб и демонстрираха плетене на макраме в Старинен Пловдив"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0-%d0%b4%d0%b0-%d0%b2%d0%b7%d0%b5%d0%bc%d0%b5-%d1%81%d1%8a%d0%b4%d0%b1%d0%b0%d1%82%d0%b0-%d1%81%d0%b8-%d0%b2-%d1%81%d0%b2%d0%be%d0%b8-%d1%80%d1%8a%d1%86%d0%b5/", "text": "Германският канцлер Ангела Меркел заяви, че Европа „трябва да вземе съдбата си в свои ръце“ на фона на разделението между западните партньори заради Брекзит и политиката на американския президент Доналд Тръмп.„Времената, когато напълно можехме да се уповаваме на други, почти отминаха. Това го преживях тези дни“, каза Меркел по време на предизборен митинг в Мюнхен, цитирана от АФП.„Ние, европейците наистина трябва да вземем съдбата си в свои ръце“, добави канцлерът.Тя уточни, че Германия и Европа ще се стремят да поддържат добри отношения с Великобритания и САЩ, но обърна внимание и на необходимостта от засилено сътрудничество между Берлин и новия френски президент Еманюел Макрон. Германският канцлер се завърна в страната след срещата на върха на Г-7 в Италия, на която не беше постигнато съгласие между САЩ и останалите държави за обща позиция в подкрепа на Парижкото споразумение на климата.", "date": "2017.05.28", "title": " Европа да вземе съдбата си в свои ръце, призова Меркел"}
{"url": "https://trud.bg/%d0%b1%d0%b5%d0%bb%d0%b8%d1%8f%d1%82-%d0%b4%d0%be%d0%bc-%d0%bf%d1%80%d0%be%d0%bf%d1%83%d1%81%d0%bd%d0%b0-%d0%b4%d0%b0-%d0%bd%d0%b0%d0%b7%d0%be%d0%b2%d0%b5-%d0%bf%d0%be%d0%b8%d0%bc%d0%b5%d0%bd%d0%bd/", "text": "На официалната си фейсбук страница Белият дом публикува снимката на първите дами от Брюксел, но пропусна  да назове поименно съпруга на премиера на Люксембург.Фотографията бързо стана популярна в социалните мрежи заради първата среща на Мелания Тръмп със съпругите на другите световни лидери и заради присъствието на единствения джентълмен Готие Дестене.Дестене е съпруг на премиера на Люксембург Ксавие Бетел – първият открит хомосексуален премиер на Люксембург.В публикацията на Белия дом са изредени имената и държавите на всички останали първи дами, но първият джентълмен сред тях първоначално не присъстваше.След като медии, правозащитници и потребители в социалните мрежи обвиниха администрацията на Тръмп в хомофобия, текстът към снимка бързо беше поправен. ", "date": "2017.05.28", "title": " Белият дом пропусна да назове поименно съпруга на премиера на Люксембург\t\t\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%be%d1%82%d0%bd%d0%be%d0%b2%d0%be-%d0%bf%d0%be%d0%b1%d0%b5%d0%b6%d0%b4%d0%b0%d0%b2%d0%b0-%d0%bd%d0%b0-%d1%80%d0%be%d0%bb%d0%b0%d0%bd-%d0%b3%d0%b0%d1%80%d0%be/", "text": "Григор Димитров спечели с 6:2, 6:3, 6:4 мача срещу французина Стефан Робер от първия кръг на турнира „Ролан Гарос“ в Париж. Това бе първа победа за него на този турнир от 4 години насам.Най-добрият български тенисист бе категоричен в първия и втория сет. В третия имаше моменти, когато губеше концентрация, от което се възползва противника му.В следващия кръг Димитров ще играе с победителя от мача Робредо – Евънс.Очаквайте подробности.", "date": "2017.05.28", "title": " Григор отново побеждава на „Ролан Гарос“ – 6:2, 6,3, 6:4 срещу Робер"}
{"url": "https://trud.bg/%d0%bc%d0%b0%d0%b3%d0%b8-%d0%b1%d0%b0%d0%b4%d0%b5%d1%80-%d1%81%d1%82%d0%b0%d0%bd%d0%b0-%d0%b4%d0%b0%d0%bc%d0%b0-%d0%b7%d0%b0-%d0%b1%d0%b0%d0%bb%d0%b0-%d0%bd%d0%b0-%d1%81%d0%be%d0%bf%d0%be%d1%82%d1%87/", "text": "Красавицата събра погледитеМис Плеймейт 2016 Маги Бадер зарадва сопотчанина Таню Загорчев, като стана дама на бала му. Това поредната благотворителна инициатива на красавицата, която застана зад кампанията „#АзСъмТвоятаДама“ и се обяви в подкрепа на терапевтичната общност за жени със зависимости АНИМА.Актуалната плеймейтка придружи на важното събитие дванадесетокласника Таню Загорчев, който е възпитаник на Професионална гимназия „Генерал Владимир Заимов“ в Сопот. В компанията на Маги той успя да обере овациите на съучениците си и гостите на тържеството.Докато популярната красавица и момчето дефилираха по червения килим, публиката бурно ги аплодираше. За специалния случай Бадер бе избрала червена и елегантна дълга рокля, а младежът бе заложил на костюм в цвят бордо.Носителката на титлата „Мис Плеймейт“ позира за снимки с абитуриента, както и с негови роднини и приятели.", "date": "2017.05.28", "title": " Маги Бадер стана дама за бала на сопотчанин"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d1%89%d0%b5-%d0%b8%d0%bc%d0%b0-%d0%bd%d0%be%d0%b2-%d0%b3%d0%bb%d0%b0%d0%b2%d0%b5%d0%bd-%d0%b0%d1%80%d1%85%d0%b8%d1%82/", "text": "Пловдив ще има на 5 юни (понеделник) нов главен архитект, след като постът бе овакантен на 20 януари, когато почина досегашният титуляр арх. Румен Русев. До финалната права в конкурса са допуснати трима от общо шестимата кандидати, които този понеделник от 16 часа в заседателната зала на местния парламент ще защитават публично своите концепции. До общественото обсъждане на тема „Концепция за развитие на инструментите за градско планиране за управление на проблемите на Пловдив при вземане на краткосрочни решения в условия на неконфликтнот с целите на дългосрочно планиране“, бяха допуснати бившият председател на Общински съвет-Пловдив (2011-2015 г.) арх. Илко Николов и колегите му. Димитър Ахрянов и Хубена Салджиева.На първи тур Илко Николов, който е заместник-председател на Съюза на архитектите в България (САБ), получи на първия кръг най-висока оценка от комисията – 4.50, по петобалната система. Писмената концепция на арх. Димитър Ахрянов, който е главен архитект на Община Карлово, бе оценено от журито с 4.20, а тази на арх. Хубена Салджиева – с 4.00. От надпреварата автоматично отпаднаха другите трима кандидати, получили оценка, по-ниска от 4.00. Това са Борис Лазарков, чиято писмена концепция, бе оценена с 3.90, докато двама от най-именитите местни архитекти – Валентин Маринов, проектирал градския стадион „Пловдив“ и гребния канал, и Емил Жечев получиха съответно 2.70 и 2.80.Това породи доста публични дебати, а колегите им от бранша смело прогнозират, че новият главен архитект на Пловдив ще е 60-годишният Илко Николов, шеф на местния клон на САБ.", "date": "2017.05.28", "title": " Община Пловдив ще има нов главен архитект на Пловдив на 5 юни\t\t\t"}
{"url": "https://trud.bg/%d1%81%d1%8a%d1%80%d0%bd%d0%b8%d1%86%d0%b0-%d0%b4%d0%be%d0%bc%d0%b0%d0%ba%d0%b8%d0%bd-%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%be%d1%82-45-%d0%b3%d0%be%d0%b4%d0%b8%d0%bd/", "text": "Най-младата община у нас – Сърница, ще е за първи път от 45 години насам домакин на национално състезание за дървосекачи, след като последната подобна надпревара в градчето в полите на Родопите се е провело през 1972 година.Състезанието ще е от 12 до 14 юни край брега на язовир „Доспат“ и е под егидата на Министерството на земеделието и храните, а организатори са Община Сърница съвместно с горско стопанство „Селище“ и частна местна фирма. Именно тя е осигурила наградите за победителите и техните подгласници – моторни триони и други тематични за дърводобивния сектор предмети. Всички участници в състезанието в Сърница, което ще е със статут на квалификация за престижен международен турнир, ще получат и сертификати.В предишните години подобни състезания за най-добър дървосекач се провеждаха в местността Юндола край Велинград и в град Разлог.", "date": "2017.05.28", "title": " Сърница домакин за първи път от 45 години на състезание за дървосекачи"}
{"url": "https://trud.bg/%d0%bc%d1%83%d0%b7%d0%b8%d0%ba%d0%b0%d0%bb%d0%bd%d0%be%d1%82%d0%be-%d1%82%d1%83%d1%80%d0%bd%d0%b5-%d0%bd%d0%b0-%d0%ba%d0%be%d0%ba%d0%b0-%d0%ba%d0%be%d0%bb%d0%b0-%d1%81%d1%82%d0%b0%d1%80%d1%82/", "text": "Любимото на стотици хиляди българи музикално турне “ Coca-Cola The Voice Happy Energy Tour“ ще стартира това лято на 7 юни (сряда) от площад „Централен“ в Пловдив.Изборът на организаторите не е случаен, тъй като през миналата година там се събраха над 30 000 души, за да споделят емоцията от хубавата музика и разтърсващото визуално шоу. Една година след като турнето зарадва над 200 000 фенове в 7 от най-големите български градове, звездите на „Coca-Cola The Voice Happy Energy Tour 2017“ са готови да се завърнат с пълна сила на сцената за нови музикални изживявания.Всички почитатели на най-актуалната българска музика отново ще станат част от незабравимо и уникално музикално изживяване, което ще предостави на своите почитатели над 840 минути музика с най-хитовите родни и международни изпълнители. На голямата сцена ще излязат едни от най-успешните и популярни български изпълнители – Криско, Кристиан Костов, Михаела Маринова, Михаела Филева, СкандаУ, Тита, DARA, DJ Doncho, Балет Nova, Venzy, Pavel и Venci Venc’.", "date": "2017.05.28", "title": " Музикалното турне на „Кока-Кола“ стартира на 7 юни от Пловдив"}
{"url": "https://trud.bg/%d0%bb%d0%b8%d0%b4%d0%b5%d1%80%d1%8a%d1%82-%d0%bd%d0%b0-%d0%b4%d0%bf%d1%81-%d0%bd%d0%b0-%d0%bf%d1%80%d0%b0%d0%b7%d0%bd%d0%b8%d0%ba-%d0%b2-%d1%80%d1%83%d0%b5%d0%bd/", "text": "Лидерът на ДПС Мустафа Карадайъ и депутатите от почти цялата парламентарна група на партията, пристигнаха в неделя в Руен, на празника на общината. 38-годишнината от създаването и, бе почетена от много гости както от България, така и от Турция.Празничната програма включваше голям концерт, конни надбягвания, мотокрос и народни борби.В борбите участниците са от Молдова, Гърция, Турция, Македония и България- целият национален отборл по борба е тук, каза кметът на Руен Исмаил Осман. Тук бе и Армен Назарян, треньор на родните национали по борба, както и президентът на Федерацията по борба- Христо Маринов.", "date": "2017.05.28", "title": " Лидерът на ДПС на празник в Руен"}
{"url": "https://trud.bg/%d0%b3%d1%80%d0%b0%d0%bd%d0%b4%d0%b8%d0%be%d0%b7%d0%bd%d0%be-%d1%82%d1%80%d0%b8%d0%b4%d0%bd%d0%b5%d0%b2%d0%bd%d0%be-%d0%b8%d0%bb%d1%8e%d0%bc%d0%b8%d0%bd%d0%b0%d1%86%d0%b8%d0%be%d0%bd%d0%bd%d0%be/", "text": "Жителите и гостите на Панагюрище станаха свидетели през последните 3 вечери на грандиозно илюминационно шоу в небето над града в полите на Средна гора, където за пети пореден път се провежда световният шампионат по фойерверки.За титлата на планетата спорят миналогодишният първенец Беларус, Казахстан и представителите на Руската федерация от Татарстан. Изпълненията им се оценяват по точкова система от жури по следните критерии – музика (дали е подходяща за фойерверките), фантазия (тематично разнообразие на картините – златна, сребърна, цветна), драматургия (структуриране и синхронизиране на картините) и хореография.Структурирането на картините с фойерверки се изразява в това дали се различават в тях градации – пикове и спадове, а именно големина на цветята и брой на фойерверките в картината. Синхронизирането кореспондира с това дали те са съгласувани с музиката – отговарят ли ефектите на тактовете на съпровождащата музика. Хореографията на фойерверките се определя от доброто им съчетаване – подходяща ли е музиката и големината на картините, обясниха експерти. Преди и след неповторимото изживяване от огън, феерия, цвят и красота над Панагюрище на площад „20 април“ в града концерти от петък до неделя концерти изнасяха известни рок групи и поп изпълнители.", "date": "2017.05.28", "title": " Грандиозно тридневно илюминационно шоу в небето над Панагюрище  /СНИМКИ/\t\t\t"}
{"url": "https://trud.bg/%d0%b3%d0%b0%d0%bb-%d0%b3%d0%b0%d0%b4%d0%be%d1%82-%d0%b6%d0%b5%d0%bd%d0%b0%d1%82%d0%b0-%d1%87%d1%83%d0%b4%d0%be-%d0%b5-%d1%80%d0%be%d0%bb%d1%8f-%d0%bc%d0%b5%d1%87%d1%82%d0%b0/", "text": "Бившата Мис Израел е новата супергероиня на „Марвел“Феминиз­мът за мен означава да имаш избор, свобода и равенствоФизическата подготовка за Жената чудо продължи шест месеца и беше бруталнаЗасега съм доволна от своя живот в света на социалните медии и мрежи. Феновете са много мили и ме подкрепятНе бих казала, че съм голям фен на комикс културата, тези рисувани книжки за костюмирани супергерои никога не са били част от моя живот– Вие играете ролята на комиксовата супергероиня Жената чудо в нови филм на “Марвел”. Приемате ли този образ за икона на феминизма?– Със сигурност Жената чудо е икона на феминизма и аз се надявам, че тя ще вдъхнови всички, които ще гледат новия филм. Има известно неразбиране за това какво означава феминизмът. Дори много жени понякога схващат погрешно термина и начина, по който се използва. Всъщност всички трябва да се смятаме за феминистки и феминисти. Фактът, че аз съм актриса и съм тук, е благодарение на феминисткото движение преди десетилетия. Феминизмът за мен е това да имаш избор, свобода и равенство. Това е. И смятам, че Жената чудо репрезентира именно тези ценности. Тези толкова базови човешки ценности.– Във филма и в канона на комиксите половете сякаш не са от особено значение за Жената чудо?– Да, тя не се интересува от това кой какъв пол. Тя е израснала и се е формирала като личност на един остров без мъже. Когато тя вижда мъже, смята, че те са точно като нея. На мен ми харесва тази идея. Имах възможността да се срещна с Линда Картър в Ню Йорк и веднага разбрах защо тя е играла ролята преди време. И двете пресъздаваме един и същ образ, но в различен контекст.– Какви специални тренировки включихте в режима си, докато се подготвяхте за ролята, и помогна ли ви опитът от израелската армия за многото екшън сцени?– Физическата подготовка за Жената чудо продължи шест месеца и беше брутална. Правих много различни неща – вдигане на тежести, каскадьорска хореография и яздене на кон. В армията аз натрупах много опит за реални битки и придобих сериозни милитаристични умения, но не бих казала, че това ми помогна толкова точно за ролята на Жената чудо.– Имате ли постоянна тренировъчна програма, която спазвате всеки ден?– Да, но сега съм си взела почивка, защото родих бебе преди два месеца. Постепенно започвам отново да влизам във форма с кардио. Което мразя. Наистина мразя кардио тренировките. Вдигам тежести, за да си върна мускулния тонус.– Бяхте ли запозната с историята на Жената чудо, преди да поемете ролята в новия филм?– Проучих персонажа още за “Батман срещу Супермен”, в който бях нещо като гостуваш образ и имах малко екранно време. Сега вече е различно. Цял филм, посветен на моя персонаж. Имахме възможността да задълбаем в особеностите и детайлите на образа, да открием коя е тази жена, да изградим историята на нейния произход и възход.– Крис Пайн от “Стар Трек” и Hell or High Water играе любовника на Жената чудо в едноименния филм. Какво мислите за колегата си Пайн?– Когато гледах готовия филм за първи път, веднага се обадих на Крис Пайн, за да му кажа колко добро впечатление ми е направил с играта си. Мисля, че Крис наистина е талантлив.– Интересувате ли се от комикси?– Не бих казала, че съм голям фен на комикс културата, тези рисувани книжки за костюмирани супергерои никога не са били част от моя живот. Но в момента, в който получих ролята, веднага започнах да ги чета. Но нямаше как да абсорбирам цялото комиксово наследство на този образ. Говорим за огромно количество истории и арки. Идеята е да не затъвам в цялото море от информация, а да се фокусирам върху една конкретна, кохерентна арка, към която да се придържам. А сценарият винаги е моята библия. Аз трябва и искам да играя според написаното в него. Сценарият е рафиниран текст, в който изкристализират всички характеристики и качества на образа. И оттам аз вече се придържах стриктно към сценария.– Какво е най-трудното в правенето на подобен филм?– За мен беше студът. Снимахме в Англия през зимата и аз не бях особено дебело облечена. Беше ми студено през цялото време. Снимахме всеки ден, беше интензивно и трудно, но в крайна сметка снимките протекоха в компанията и колаборацията на толкова много фантастични хора и това винаги балансира нещата. Дори и най-сложните сцени се оказаха приятно и удовлетворително преживяване, защото ги осъществихме като екип.– Филмът описва отношенията между майка и дъщеря. Как вие подходихте към тази драматургична динамика?– Най-важната роля в моя живот е тази на майка. Това е моят приоритет в живота, всичко идва след това. Моята майка е моята кралица и тя винаги е била много грижовна. Щастлива съм, че имам качествена връзка с майка си. Но като цяло тези отношения винаги са много интересни.– Какво мислите за любовната история във филма?– Любовната история във филма е много поетична. За мен перфектната любов означава да получиш любовта, която желаеш. Но филмът разгръща още и темите за саможертвата, за ценностите, които карат хората да правят героични неща. Себеотрицанието като върховен акт на любов. Това е една от темите във филма и тя е вградена в психологията на персонажа. Красотата на тази история е, че тя предлага на публиката две героични фигури, които са готови да пожертват своята любов в името на нещо по-голямо.– Какво ви предстои сега?– Не бих искала да звуча като алчна актриса, която говори за ролите, които желае да получи и изиграе. Жената чудо е мечтана роля. А след като този филм излезе по кината, аз мисля, че ще мога да се развия и да покажа още различни черти от себе си като актриса. Годините ще ми помогнат да се усъвършенствам.– Активна ли сте в социалните мрежи?– Да, много време прекарвам във виртуалното пространство, имам профили в социалните мрежи и смятам, че това е правилната платформа за комуникация с феновете, за изпращане на послания към публиката. Засега съм доволна от своя живот в света на социалните медии и мрежи. Феновете са много мили и ме подкрепят.– Защо според вас хората трябва да гледат “Жената чудо”?– Този образ е създаден преди 75 години, но чак сега имаме възможността да разкажем историята за голям екран. Имам предвид пълната и истинска история на персонажа. Момчетата си имат Батман и Супермен. Сега Жената чудо ще бъде техният еквивалент за момичетата, които може би се нуждаят от такъв ролеви модел. При всички положения смятам, че този филм ще се отрази добре на индустрията, на публиката и на културния климат като цяло. Филмът промотира ценности като любов, състрадание и приемственост. Светът може би се нуждае от тях сега. Нека забравим цинизма.", "date": "2017.05.28", "title": " Гал Гадот: Жената чудо е роля мечта"}
{"url": "https://trud.bg/8-%d1%87%d0%be%d0%b2%d0%b5%d0%ba%d0%b0-%d1%81%d1%80%d0%b5%d0%b4-%d0%ba%d0%be%d0%b8%d1%82%d0%be-%d0%b7%d0%b0%d0%bc-%d1%88%d0%b5%d1%80%d0%b8%d1%84-%d0%b7%d0%b0%d0%b3%d0%b8%d0%bd%d0%b0%d1%85%d0%b0/", "text": "Осем души загинаха при стрелби в американския щат Мисисипи. Сред тях е и един от местните заместник-шерифи. Според говорител на бюрото за разследване на Мисисипи Уорън Стрейн стрелбите са станали късно в събота. Стреляло се е в три различни населени места в окръг Линкълн.По случая е задържан един заподозрян.Към момента тече разследване, като все още се изясняват мотивите на нападателя.", "date": "2017.05.28", "title": " 8 човека, сред които зам. шериф,  загинаха при стрелби в Мисисипи\t\t\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81-%d0%bf%d1%8a%d1%80%d0%b2%d0%b0-%d0%bf%d0%be%d0%b1%d0%b5%d0%b4%d0%b0-%d1%81%d0%bb%d0%b5%d0%b4-4-%d0%b3%d0%be%d0%b4%d0%b8%d0%bd%d0%b8/", "text": "За пръв път от четири години насам Григор Димитров преодоля първия кръг на „Ролан Гарос“. Българинът надигра с 6:2, 6:3, 6:4 Стефан Робер (Франция) за по-малко от два часа на централния корт „Филип Шатрие“ и спечели първа победа в Париж от 2013 г. Тенисист № 12 в света взе без проблеми първите два сета срещу 113-ия в ранглистата Робер и поведе с 4:0 в третия. Димитров явно реши, че всичко е свършило, и 37-годишният французин използва шанса да зарадва феновете с три поредни гейма. Това обаче беше всичко, на което беше способен и Григор затвори мача. „Важна беше само победата, отдавна не бях печелил тук – заяви българинът след мача. – Трябваха ми няколко гейма, за да свикна с условията.“ Треньорът му Дани Валверду пък смята, че няколко победи в първите кръгове ще дадат на Григор нужното самочувствие, за да се справя по-добре на клей. Следващият съперник на Димитров е победителят от мача между Томи Робредо (Испания) и Даниел Еванс (Великобритания), който завърши късно снощи. Първата голяма сензация в Париж пък бе отпадането на № 1 при жените Ангелик Кербер. В спор между две левичарки германката загуби с 2:6, 2:6 от Екатерина Макарова (Русия). Петра Квитова (Чехия) пък се завърна с победа – 6:3, 6:2 над Джулия Боузръп (САЩ) – след шестмесечно лечение на ръката, нарязана от крадец в дома й.", "date": "2017.05.28", "title": " Григор с първа победа след 4 години"}
{"url": "https://trud.bg/%d0%b4%d1%8e%d0%bc%d1%83%d0%bb%d0%b5%d0%bd-%d1%81-%d1%82%d0%b8%d1%82%d0%bb%d0%b0%d1%82%d0%b0-%d0%bd%d0%b0-%d0%b4%d0%b6%d0%b8%d1%80%d0%be-%d0%b4%d0%b8%d1%82%d0%b0%d0%bb%d0%b8%d1%8f/", "text": "Том Дюмулен (Холандия) спечели Джиро д’Италия, след като осъществи обрат в генералното класиране в последния етап. 26-годишният холандец зае второ място в 29,3-километровото бягане по часовник от Монца до Милано на 15 секунди след победителя Йос ван Емден (Холандия, Лото Джъмбо). Това обаче му бе достатъчно да си върне розовата фланелка, въпреки че започна деня на трето място в генералното класиране. Той изпревари с 31 секунди досегашния лидер Найро Кинтана (Колумбия, „Мовистар“). Трети на 40 секунди остана Винченцо Нибали (Италия, „Мерида“). Това е първа титла от гранд тур за Дюмулен, който досега имаше шесто място от Обиколката на Испания.", "date": "2017.05.28", "title": " Дюмулен с титлата на Джиро д’Италия"}
{"url": "https://trud.bg/%d0%b0%d1%82%d0%b0%d0%bd%d0%b0%d1%81-%d1%81%d0%ba%d0%b0%d1%82%d0%be%d0%b2-%d0%b7%d0%b0-%d0%b8%d0%b7%d0%ba%d0%b0%d1%87%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b5%d0%b2%d0%b5%d1%80%d0%b5/", "text": "Исках да покажа, че няма невъзможни неща. Това обяви в интервю за предаването „120 минути” по   Атанас Скатов, който покори Еверест и Лхотце. На Лхотце не беше стъпвал българин от 36 години.Имахме късмет, че стигнахме до Лхотце, четири години никой не го беше качвал, коментира още Скатов.Той сподели, че експедицията е била много трудна и за първи път е видял смъртта от толкова близо – няколко души от експедицията са починали по пътя.Скатов разкри още, че е бил болен – на антибиотици, преди да предприеме изкачването на високите хималайски върхове. Имал е проблем с кислородните бутилки, но е продължил.", "date": "2017.05.28", "title": " Атанас Скатов за изкачването на Еверест и Лхотце: Няма невъзможни неща"}
{"url": "https://trud.bg/%d1%84%d0%b5%d1%82%d0%b5%d0%bb-%d0%b8%d0%b7%d0%b1%d1%8f%d0%b3%d0%b0-%d0%bd%d0%b0-%d1%85%d0%b0%d0%bc%d0%b8%d0%bb%d1%82%d1%8a%d0%bd/", "text": "Себастиан Фетел спечели Гран при на Монако от Формула 1, след като прескочи съотборника си във „Ферари“ Кими Райконен, който стартира пръв. „Скудерията“ избра такава стратегия за двамата, че германецът да се възползва от по-високото си темпо по тесните улици на княжеството, където изпреварванията са почти невъзможни. Както обикновено в основна атракция на гонката се превърнаха катарофите. Най-зрелищната бе на Паскал Верлайн (“Заубер”), чиято кола се обърна и се залепи с тавана към стената. Наложи се да дойдат спасители и да извадят безпомощния пилот. Люис Хамилтън (“Мерцедес”) се опази от неприятности и прогресира от 13-о място на старта до 7-о на финала, но вече изостава с 23 точки от лидера в шампионата Фетел.", "date": "2017.05.28", "title": " Фетел избяга на Хамилтън"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d0%ba%d1%83%d0%bf%d0%b0-%d0%bf%d0%be-%d1%81%d0%bd%d0%be%d1%83%d0%b1%d0%be%d1%80%d0%b4-%d1%81%d0%b5-%d0%b2%d1%80%d1%8a%d1%89%d0%b0-%d0%b2/", "text": "Банско отново ще приеме кръг от Световната купа по сноуборд, след като Международната федерация по ски одобри кандидатурата на българската централа. Стартовете са на 26-28 януари, а форматът е като тази година – два паралелни гигантски слалома за мъже и жени и спринткрос за мъже и жени. Освен това по предложение на ФИС най-добрите сноубордисти в света ще проведат десетдневни лагери в Банско преди състезанията.„Супер е, че отново ще имам шанс да карам пред родна публика, и се надявам пак да я зарадвам“, заяви Радослав Янков, който спечели първо и второ място в пиринския курорт тази година.", "date": "2017.05.28", "title": " Световната купа по сноуборд се връща в Банско"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-14-%d1%82%d0%b8-%d0%b7%d0%b0%d0%bf%d0%be%d0%b4%d0%be%d0%b7%d1%80%d1%8f%d0%bd-%d0%b7%d0%b0-%d0%b0%d1%82%d0%b5%d0%bd%d1%82%d0%b0%d1%82%d0%b0-%d0%b2/", "text": "Мъж на 25 години е задържан за атентата в Манчестър, съобщи британската полиция. Това е 14-ти заподозрян в хода на следствието за  самоубийствения атентат, предаде  .14-тият заподозрян е арестуван в югозападен Манчестър по подозрение за деяния, нарушаващи закона за борба с тероризма, съобщи полицията. Извършен е и обиск в южната част на града.Общо 14 души са задържани досега във връзка със самоубийствения атентат, в който загинаха 22 души. Двама бяха освободени, без да им бъдат предявени обвинения, а 12 души остават в ареста за разпит..", "date": "2017.05.28", "title": " Задържаха 14-ти заподозрян за атентата в Манчестър"}
{"url": "https://trud.bg/%d0%b8%d0%b7%d0%bb%d0%b5%d0%b7%d0%b5-%d0%ba%d0%bd%d0%b8%d0%b3%d0%b0%d1%82%d0%b0-%d1%8e%d0%bb%d1%81%d0%ba%d0%b8-%d1%80%d0%b0%d0%b7%d0%ba%d0%b0%d0%b7%d0%b8-%d0%be%d1%82-%d0%b7%d0%b4%d1%80%d0%b0/", "text": "Здравка Евтимова, една от най-популярните белетристки у нас, представи най-новия си сборник „Юлски разкази” („Жанет 45”, 2017) в Мраморното фоайе на НДК в рамките на Пролетния базар на книгата. Разказите са нови и са специално написани и селектирани по поръчка на издателството. „Тази книга съдържа едновременно суровост и много любов. Юли е един горещ на емоции месец, може би затова Здравка е озаглавила сборника така: има жега в тези разкази – отвън се потиш, избиват капки пот, но отвътре ти е свежо, красиво, пречистващо… Тук персонажите изживяват дните си силно, контрастно и са описани толкова релефно от авторката, че чак ти влизат през кожата” – каза литературният анализатор Митко Новков и провокира Здравка Евтимова с аналогия на пиесата „Януари” на Радичков. Белетристката, разбира се, разкри някои тайни от своя творчески модел: „Дано юли като метафора на щастието достигне до повече хора. Когато пиша, не си представям, че репликирам други автори, особено пък класици. Разказите са мои приятели, благодарение на тях аз не съм самотна. Пиша нощно време, понякога даже не помня какво точно съм написала…”Припомняме, че разкази на Здравка Евтимова са публикувани в престижни издания в 31 държави. Издала е три сборника с разкази във Великобритания, четири сборника в САЩ и по един в Канада, Израел, Гърция. Нейни романи са издадени в САЩ, Китай, Италия, Македония и Сърбия. Само преди седмица дойде вестта, че нейният разказ „Кръв” (Blood, в превод на самата авторка) е откупен от компанията Houghton  Mifflin  Harcourt  (САЩ) и ще бъде публикуван в американски учебници и справочници в 1 милион екземпляра. Отделно разказът ще се появи в електронни книги, аудио-книги, материали в Интернет и други видове уеб-съдържание, възлизащи на три милиона броя. Очевидно чрез твобрите на Здравка Евтимова българската литература прави уникален пробив на световната сцена.", "date": "2017.05.28", "title": " Излезе книгата „Юлски разкази“ от Здравка Евтимова"}
{"url": "https://trud.bg/%d0%b2%d1%82%d0%be%d1%80%d0%b0-%d0%ba%d1%8a%d1%89%d0%b0-%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd%d0%b0-%d0%ba%d1%83%d0%bb%d1%82%d1%83%d1%80%d0%b0%d1%82%d0%b0-%d1%81%d0%b5-%d1%81%d0%b0/", "text": "Втора къща паметник на културата на улица „Васил Левски“ в Карлово се срути сама през 2017 г., като новият случай е от събота по обяд. Необитаемата къща е частна собственост на Николай и Пенка Барекови, които обаче години наред не могат да заделят средства от мижавите си пенсии за ремонт на паянтовата двуетажна сграда, строена в средата на 19-и век. Тя се намира на ул. „Васил Левски“ и е съседна на Бухаловия хан и къщата на книжовника Райно Попович, които са част от архитектурния резерват „Старинно Карлово“.От няколко месеца тротоарът пред къщата е отцепен с червени ленти, но под напора на проливния дъжд в събота рухнали покривът, вътрешна стена и част от стълбището между първия и втория етаж. По чудо се разминало без пострадали, макар че срутването станало на метри от преминаваща група японски туристи. От Община Карлово вдигат ръце, че възрожденската къща е частен имот.Собствениците й пък твърдят, че направили куп опити да я дарят, но нямало желаещи. Последният получен отказ бил от белгийската меценатка Вероник Стеено, която организира местния конкурс за оперно пеене.", "date": "2017.05.28", "title": " Втора къща паметник на културата се самосрути в Карлово през 2017-а"}
{"url": "https://trud.bg/%d0%bd%d0%b0%d0%bf%d1%83%d1%81%d0%bd%d0%b0%d0%bb%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d0%ba%d0%b8%d1%80%d0%b8%d0%bb-%d0%b4%d0%be%d0%b1%d1%80%d0%b5%d0%b2/", "text": "„Мнозинството в Народното събрание са машинки за гласуване, а парламентът е печатът, с който се узаконява всеки един проект от Министерския съвет”, заяви Кирил Добрев, който напусна парламентарната група на БСП в предаването „120 минути“ по.„Всички се чудят защо работим по 26 минути в момента – няма кой да подава законопроекти на НС, които то да подпечатва”, каза още Добрев. По думите му МС в момента са ангажирани с раздаването на постове във властта.„И тук идва голямата перверзия – след неглижирането на НС, Бойко Борисов предложи председател на парламента да стане лидера на опозицията”, коментира още Добрев.Според него една демокрация няма как да функционира ако няма опозиция.„Винаги съм бил радетел на промяната в БСП за смяна на поколенията и кръвта”, категоричен е Добрев. По думите му се е сбъднала негова дългогодишна мечта в НС да влезе едно ново поколение, родени след 1980 г.„Липсват хора от активното поколение. Моите бивши колеги, съсредоточени в собственото си оцеляване, пропуснаха да реализират цяло едно поколение. Няма как като имаме 30-35 години разлика да имаме еднакво мислене”, коментира Добрев.„Случаят засегна БСП и председателят на БСП реагира адекватно”, смята Кирил Добрев по повод скандала „ЦУМ гейт“. По думите му скандалът бил преекспониран медийно.Добрев добави, че е ходил в ЦУМ „на кафе”, но никога не е провеждал своите работни срещи в офиса на Георги Гергов.„Партийните срещи трябва да се правят на „Позитано 20”, категоричен е Добрев.Той добави, че Гергов е добър медиатор, но защо се е провела срещата между Сотир Цацаров и Сашо Дончев в неговия офис в ЦУМ – не може да каже.", "date": "2017.05.28", "title": " Напусналият парламента Кирил Добрев: Мнозинството в НС са машинки за гласуване"}
{"url": "https://trud.bg/%d0%ba%d1%8a%d1%89%d0%b8%d1%87%d0%ba%d0%b0-%d0%b7%d0%b0-%d0%ba%d0%bd%d0%b8%d0%b3%d0%b8-%d1%86%d1%8a%d1%84%d0%bd%d0%b0-%d0%b2-%d0%bf%d0%b0%d1%80%d0%ba%d0%b0-%d0%bd%d0%b0-%d0%bf%d0%b5%d1%80%d1%83%d1%89/", "text": "По примера на Пловдив и други големи градове у нас и паркът в Перущица се сдоби с къщичка за книги. Инициативата е на Венета Паева, заместник-кмет на общината, а целта е децата да бъдат стимулирани да четат повече и да прекарват свободното си време в приятни за тях дейности. Къщичката за книги е в градския парк и не само малчуганите, а всеки жител или гост на града, може да се възползва от възможността да почете под сенките на дърветата, откъсвайки се за малко от социалните мрежи и мобилния телефон. Кметът Ради Минчев пръв остави няколко книги от личната си библиотека в къщичката, а децата от детските градини и техните родители последваха примера му. Къщичката е изградена с безвъзмездно дарени материали и труд на местни предприемчиви граждани.", "date": "2017.05.28", "title": " Къщичка за книги цъфна в парка на Перущица"}
{"url": "https://trud.bg/%d0%b3%d0%b0%d0%b2%d1%80%d0%b0-%d1%81-%d0%b0%d0%bf%d0%be%d1%81%d1%82%d0%be%d0%bb%d0%b0-%d0%bd%d0%b0-%d1%81%d0%b2%d0%be%d0%b1%d0%be%d0%b4%d0%b0%d1%82%d0%b0/", "text": "Столичанка, възмутена от гавра с лика на Васил Левски, показа в социалните мрежи снимка на негов портрет, нашарен със зелен спрей. Неизвестен се е изгаврил с Апостола на свободата, рисувайки му подигравателно дълги извити мустаци.Графитът, изобразяващ националния ни герой, е на фасадата на жилищна сграда. Млада жена е заснела гаврата и я е разпространила във фейсбук с гневните думи: “Може ли такова нещо бе….безродници…?!”Публикацията е последвана от множество гневни коментари, а извършителят/извършителите са определени като “уроди”, които “не заслужават да живеят”. “Ето по това може да се съди що за народ сме”, отбелязва възмутена жена. “Просто е, този, който го е направил – от упор бам, без много обяснения”, категоричен е друг потребител.", "date": "2017.05.28", "title": " Гавра с Апостола на свободата"}
{"url": "https://trud.bg/%d1%86%d1%81%d0%ba%d0%b0-%d0%bf%d0%be%d0%b1%d0%b5%d0%b4%d0%b8-%d0%bb%d0%b5%d0%b2%d1%81%d0%ba%d0%b8-%d0%be%d1%82%d0%bd%d0%be%d0%b2%d0%be-%d1%81-30/", "text": "ЦСКА постигна нова победа над вечния си съперник „Левски“. На националния стадион „Васил Левски“ „армейците“ надделяха с 3:0 – резултат, който напоследък често се получава на футболното дерби.Два гола за победителите отбеляза Симао, един добави Кулма.С победата ЦСКА има 5 точки преднина пред „Левски“ и си гарантира второто място в шампионата.Очаквайте подробности.", "date": "2017.05.28", "title": " ЦСКА победи „Левски“ отново с 3:0"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%b5%d0%bd-%d0%bb%d0%b5%d0%ba%d0%b0%d1%80-%d0%bd%d0%b0-%d0%bf%d0%bb%d0%b0%d0%b6%d0%b0-%d1%86%d1%8f%d0%bb%d0%be-%d0%bb%d1%8f%d1%82%d0%be/", "text": "От 1 юни туристите във Варна и курортите край града отново ще могат безплатно да потърсят медицинска помощ направо на плажа. На охраняемите пясъчни ивици ще бъдат отворени над 20 медицински пункта, в които до края на лятото ще работят близо 60 лекари, медсестри и фелдшери. Техни колеги с реанимобил дежурят още от 15 май в комплексите Св. св. Константин и Елена и Златни пясъци, поясни д-р Иван Иванов, управител на ДКЦ 1 „Св. Клементина“, който от 10 г. осигурява медицинската помощ на плажовете.Три от ивиците, които са без стопани, но са сред най-популярните заради кристално чистите си води, ще бъдат обезпечени със спасители от средата на юни, съобщи областният управител Стоян Пасев. Според него със сигурност водна охрана ще има на Фичоза, Шкорпиловци и Камчия, като за всеки пост държавата ще брои на БЧК по 15 000 лв. Пасев се надява да осигури и химически тоалетни поне на част от 24-те неохраняеми плажа в региона. В Бургас пък Северният плаж все още е без стопанин, мръсен и вишки за спасители няма. Мрачното време през уикенда не примами хората за плажуване. Това бе добър шанс да няма инциденти на култовата за морския град ивица. Няколко души спасители обаче са се хванали доброволно да патрулират по плажа.„Всяка година още от 15 май сме по вишките. Този сезон ще се забавим заради липсата на концесионер“, разказаха морските вълци. Те решили ,докато чакат да ги повикат и назначат, доброволно и без да искат от никого пари, да дежурят по Северния плаж „за всеки случай“.Търгът за плажа се обявява днес. Официално плажът се открива на 1 юни. Готов за сезона е Централният плаж в Бургас. Ивиците в Слънчев бряг също са в пълна бойна готовност. Чисти са, има вишки, има и спасители, казаха от комплекса.Неохраняемите, т.е. безстопанствени плажове в Бургаско са прехвърлени като грижа на областните управи. „Очаква се финансирането. Иначе сме готови с всички документи, така че да обявим веднага поръчките за водноспасителната дейност“, каза специално за „Труд“ областният управител Вълчо Чолаков.", "date": "2017.05.28", "title": " Безплатен лекар на плажа цяло лято\t\t\t"}
{"url": "https://trud.bg/%d0%bf%d0%be%d1%80%d1%82%d1%83%d0%b3%d0%b0%d0%bb%d1%81%d0%ba%d0%b0-%d1%84%d0%b8%d1%80%d0%bc%d0%b0-%d1%82%d1%8a%d1%80%d1%81%d0%b8-80-%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8-%d0%b1%d0%b5/", "text": "Португалска фирма търси 80 работници за бране на малини, като предлага тримесечен трудов договор от 1 юли до 30 септември, с възможност за удължаване и 15-дневен пробен период, съобщиха от Бюрото по труда в Асеновград, където набират документи на кандидатстващите. Режийните за всеки отработен ден са в размер на 3,75 евро, като те се изплащат в края на месеца със заплатата. За работа в почивни дни или национални празници има осигурено допълнително заплащане, което е 50% върху дневната надница. Налични са премии от 0,30 евро на кг за над 3,5 кг/час.Всички работници се извозват до и от работното място с транспорт, осигурен от фирмата. Месечните социално и здравно осигурителни удръжки варират, като минималният данък е в размер на 11% от трудовата заработка. Допълнителен месечен данък IRS е от 0% до 25%. Опитът в селскостопанска работа не е задължително изискване за мераклиите, но е за предпочитане.Основното месечно възнаграждение е 557 евро, а то се изплаща на последния ден от месеца с банков превод. Местоработата е в Замбужейра до Мар (община Одемира) в Португалия. Работодателят осигурява жилище с включени вода, електричество и газ срещу 2,75 евро на ден, а настаняването е в къщи с по 3 или 4 души в стая. Крайният срок за кандидатстване изтича на 7 юни.", "date": "2017.05.28", "title": " Португалска фирма търси 80 работници-берачи на малини"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bd%d0%b0-%d0%bf%d1%8a%d1%82-%d1%83%d0%b1%d0%b8%d0%b5%d1%86-%d0%b2-%d0%bb%d0%be%d0%b2%d0%b5%d1%88%d0%ba%d0%be-%d0%be/", "text": "Двама мъже и една жена загинаха, а четирима души бяха ранени при челен удар между два автомобила на главен път София – Варна, близо до ловешкото село Малиново.Катастрофата стана сутринта – само ден след извънредното заседание на правителството, на което бяха набелязани извънредни мерки срещу войната по пътищата.Тежкият сблъсък станал към 8,30 ч на прав участък, на прав участък, на който изпреварването е забранено и наоколо е пълно с предупредителни знаци за опасност. В ранния час един срещу друг се движели два автомобила с търновска регистрация – БМВ и “Опел”. Шофьорът на единия от тях  пренебрегнал забраната, настъпил газта и предприел изпреварване с висока скорост. При последвалия удар двата немски автомобила станали на купища ламарини. Загинали двaмa мъжe нa 40 и 50 гoдини от БМВ и 46-гoдишнa жeнa, която пътувала в опела. И трите жертви били от един град – Горна Оряховица, съобщиха от полицията в Ловеч.Ранените са приети в болницата в Севлиево, но лекарите отказваха информация за състоянието им, преди да приключат обстойни прегледи.Само преди 5 дни – на празничния 24 май, подобна катастрофа стана на същия път при близкото село Българене. Там също се удариха БМВ и “Опел” и на място загина семейство от Разград. Преди удара БМВ-то на жертвите – д-р Владимир Заимов и съпругата му Емилия, се хлъзнало на ляв завой по мокрия от дъжда път и се завъртяло на 180 градуса.Починалият д-р Заимов е бивш общински съветник и ексшеф на БЧК и здравната каса в Разград. Както писа “Труд” преди седмица, Ловешка област е най-опасната за автокатастрофи в страната. Според математически модел, цитиран от Съюза на българските автомобилисти, смъртността в региона е 263-ма убити на 1 млн. души от населението (реалните числа са 34 убити при 122 000 души), докато средната стойност за страната е 99,7 жертви на 1 млн. жители.213 души са загинали при 2247 тежки катастрофи от началото на година на страната, сочи статистиката на КАТ. Към 27 май жертвите са с 20 по-малко, а сблъсъците – с 239. За същия период на 2016 г. убитите по пътищата са били 233-ма при 2486 злополуки.", "date": "2017.05.28", "title": " Трима загинаха на път убиец в Ловешко (ОБЗОР)\t\t\t"}
{"url": "https://trud.bg/%d0%ba%d1%80%d0%b0%d0%b4%d0%b5%d1%86-%d0%bd%d0%b0%d0%bf%d0%b0%d0%b4%d0%bd%d0%b0-%d1%82%d1%80%d0%b8-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%ba%d0%b8-%d0%b7%d0%b0-%d0%b5%d0%b4%d0%b8/", "text": "Рецидивистът се призна за виновен и получи година и половина затворРецидивист от Шуменско, осъждан 20 пъти за кражби, получи нова ефективна присъда 1 година и шест месеца затвор, след като в един и същи ден се вмъкна в къщите на три възрастни жени.55-годишният Васил Стоянов е в ареста още от залавянето му на 1 март тази година, а сега признал вина и пожелал да сключи споразумение с прокуратурата.Нападенията Васил извършил на 28 февруари, като подбрал къщите на 3 самотни жени. Влязъл при първата – 88-годишната А. Н., и се опитал да вземе портмонето й с 20 лв. Жената решила, че е изнасилвач, и започнала да крещи и да го налага с бастун. Васил я бутнал и избягал.От дома на болнавата М. П. обаче успял да отмъкне 170 лв., като първо си предложил услугите да й помогне в домакинството. Жената го пуснала, но като си тръгнал, усетила кражбата. През това време Васил вече бил при следващата пенсионерка, която била болна на легло. Взел портфейла й, в който имало само 4,08 лв. и един молив за 60 ст.Васил е от шуменското село Струйно. Последната му присъда е от 2011 г., когато бил наказан с 3 г. и 4 месеца затвор за кражба на ракия и хавлии от частен дом.", "date": "2017.05.28", "title": " Крадец нападна три пенсионерки за един ден\t\t\t"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b4%d0%bf%d1%81-%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9-2/", "text": "Лидерът на ДПС Мустафа Карадайъ и депутатите от почти цялата парламентарна група на партията пристигнаха в неделя в Руен на празника на общината. 38-годишнината от създаването й бе почетена от много гости както от България, така и от Турция.Празничната програма включваше голям концерт, конни надбягвания, мотокрос и народни борби. “Както всяка година и днес се събираме в Руен, за да почетем паметта на нашите герои, чиито горди и достойни потомци сме ние! Да почетем тяхната памет, защото ние сме длъжни да се учим от нашата история и да си вземем историческите поуки”, каза Карадайъ пред събралите се хора.Той направи равносметка на политическата ситуация за последните години и заяви: “От днешна гледна точка виждаме какви процеси се развиваха. Преди 2 години установихме, че езикът на омразата стана официален език – политици говориха от медиите с език на омразата. Омразата, разделението и противопоставянето влязоха и в законодателството. Този процес трябва да спре.”", "date": "2017.05.28", "title": " Председателят на ДПС Мустафа Карадайъ: Езикът на омразата стана официален\t\t\t"}
{"url": "https://trud.bg/%d1%8f%d0%b3%d0%be%d0%b4%d0%b8-%d0%b8-%d1%87%d0%b5%d1%80%d0%b5%d1%88%d0%b8-%d0%bf%d0%be%d0%b4-3-%d0%bb%d0%b5%d0%b2%d0%b0-%d0%bd%d0%b0-%d0%bf%d0%b0%d0%b7%d0%b0%d1%80%d0%b0/", "text": "Пресните картофи вече се продават по 0,90 лв./кг Вносните краставици и домати по-евтини от българскитеЦените на ягодите и черешите паднаха под 3 лева за килограм на едро, като само преди седмица цената им по борсите беше над 5 лева. При черешите поевтиняването е с близо 31% и сега се продават по 2,66 лв. за килограм, показват данните на Държавната комисия за стокови борси и тържища. Намалението при ягодите е с почти 14 на сто и килограм на едро се предлага вече по 2,75 лв.Понижение има и при ябълките, като по борсите цената им стигна 1,36 лв./кг. Продължава спадът и на цените на зеленчуците. Вносните домати и краставици обаче ни излизат по-изгодно от родната продукция. Българските оранжерийни домати поевтиняват с 9,7 на сто и се продават през тази седмица по 1,86 лева за килограм. Вносните се търгуват по 1,55 лева за килограм, което е с 1,9% по-евтино.Намалението при родните оранжерийни краставици е с 0,5 на сто до 1,82 лева средно за килограм, а вносните се търгуват по 1,26 лв./кг.Картофите поевтиняват със 7,4 на сто и се продават по 0,75 лева за килограм на едро. Цената на пресните картофи се понижава с 22,4% до 0,90 лева за килограм, а на зелето – с 13,2% под 0,60 лв./кг.", "date": "2017.05.28", "title": " Ягоди и череши под 3 лева на пазара"}
{"url": "https://trud.bg/%d1%83%d0%bb%d0%b8%d1%87%d0%bd%d0%b0-%d0%b4%d1%83%d0%bf%d0%ba%d0%b0-%d0%bf%d1%80%d0%b8%d1%87%d0%b8%d0%bd%d0%b0-%d0%b7%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0/", "text": "Абсурдно наказателно постановление на КАТ бе отменено от Пловдивския районен съд, съобщиха местни сайтове.Пътните полицаи съставили акт на шофьор и той получил 200 лв. глоба за това, че резервната му гума е изпаднала, а в нея се ударила друга кола. Инцидентът станал в средата на февруари на бул. “Кукленско шосе” в Пловдив. Санкционираният водач обжалвал пред съда, защото автомобилът му хлътнал в улична дупка и затова паднала резервната му гума.Случаят показва пълното безхаберие на КАТ по въпроса какви са причините за катастрофите. Най-лесно е за катаджиите да пишат “несъобразена скорост” и случаят е приключен. Дори не им хрумва да издадат наказателно постановление с глоба за стопанина на пътя – кмета на Пловдивския район или на кмета на цял Пловдив.", "date": "2017.05.28", "title": " Улична дупка – причина за катастрофа"}
{"url": "https://trud.bg/%d0%bc%d1%83%d0%bb%d1%82%d0%b8%d0%ba%d1%83%d0%bb%d1%82%d1%83%d1%80%d0%b0%d0%bb%d0%b8%d0%b7%d0%bc%d1%8a%d1%82-%d0%bf%d0%be-%d0%b0%d0%bd%d0%b3%d0%bb%d0%be%d1%81%d0%b0%d0%ba%d1%81%d0%be%d0%bd%d1%81%d0%ba/", "text": "Терорът в Манчестър е още едно доказателство, че мултикултурализмът по англосаксонски е провал. Англия с нейните „зони на шариата“, цели градове (Ашфорд, Бирмингам) под контрола на салафитите вече е гангренясала отвътре. За да бъда честен, нито един модел не функционира срещу тероризма.Европа се превърна в един широкомащабен Израел, без решимостта на израелците да му се противопоставят. Ще има още много други атентати; това не трябва да ни води до фатализъм, а да ни накара да назовем врага, за да го победим. Фразата на Брехт „Все още е плодородна утробата, откъдето излезе мръсният звяр“, която повтаряхме по повод на фашизма, отново придоби смисъл. Днес плодородната утроба е уахабизмът, салафизмът, „Мюсюлманските братя“, на власт в Турция… Всички тези групи искат да ислямизират света. Терористът e забързан фанатик, нетърпелив лицемерен набожник, докато другите действат, без да бързат. Тактическа разлика, но обща стратегия – не беше ли самият радикален имам на Брест, Рашид Абу Худейфа, заплашен със смърт от екстремистите? Вълците винаги се изяждат помежду си. Освен кланетата като това в Манчестър има и всекидневни насилия, доброволни провокации в  безстопанствените квартали на Париж. Тероризмът и интегризмът са братя близнаци, които действат с различни средства.", "date": "2017.05.28", "title": " Мултикултурализмът по англосаксонски се провали"}
{"url": "https://trud.bg/%d0%b0%d1%82%d0%b5%d0%bd%d1%82%d0%b0%d1%82%d1%8a%d1%82-%d1%81%d1%80%d0%b5%d1%89%d1%83-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d0%bf%d1%80%d0%b5%d0%b4%d1%81%d0%b5%d0%b4/", "text": "Сценаристите са известни, сценарият отново е разкрит, последиците обаче ще са за България и нейните граждани, ако българските политици и институции продължат да се поддават на задкулисния рекетМиналия петък бе обявено, че пет организации – четири политически и една „гражданска“, са изпратили писмо до вицепрезидента на Европейската комисия Франс Тимерманс и европейските посланици в София с искане срещу България да стартира процедура заради нарушаване на „фундаменталните ценности на съюза“ по чл. 7 от Договора за Европейския съюз.Половин година преди България да поеме ротационното председателство на Съвета на Европейския съюз, по стара родна традиция не друг, а самите ние, българите, сме на път да го провалим. В никакъв случай не става въпрос за всички българи, а за една незначителна по количество прослойка, която в преследване на интересите си не отстъпва по фанатизъм на членовете на крайно радикални организации. С малката разлика, че при извършваните атентати срещу държавни институции и българските граждани (засега) не се използват куршуми и тротил, а се прибягва до употребата на хибридни похвати – манипулации, доноси, активни мероприятия.В различни етапи от тяхното развитие те са били назовавани по различен начин – „агнешки главички”, „грантаджии”, „соросоиди”, „кърлежи”, „зелени терористи”. Обединяват ги сектантската фиксация за ликвидиране на независимостта на държавното обвинение като гаранция за индулгенция срещу наказателно преследване и осигуряването на недосегаемост за гарантиращите им оправдателни присъди съдии. Занимават се с публично обругаване и поръчкови кампании по дискредитиране на всеки политически опонент и икономически конкурент, за да си осигурят властови излаз и монополни позиции в бизнеса.Методите им на действие също са добре познати: провокиране на напрежение във властови органи посредством зависими представители в тях, генериране на хибридни скандали през лабораторни политически проекти, манипулиране на общественото мнение през поръчкови медии бухалки, провеждане на „активни мероприятия” през зависими неправителствени организации и организиране на „професионални” протести.Миналия петък бе обявено, че пет организации – четири политически и една „гражданска”, са изпратили писмо до вицепрезидента на Европейската комисия Франс Тимерманс и европейските посланици в София с искане срещу България да стартира процедура заради нарушаване на „фундаменталните ценности на съюза”, по чл. 7 от Договора за Европейския съюз.Изключително показателна бе реакцията на вицепремиера и външен министър Екатерина Захариева, която определи действията като „абсурдни”. Разбира се, като политик и член на правителството от Захариева не следва да се очаква по-остра реакция, макар тя да има пълното право да определи писмото и като „атентат” срещу българското председателство на ЕС. Особено след като е ясно кои са авторите, какви са мотивите им и коя е причината, която ги принуждава на този самоубийствен „терористичен акт” срещу собствената си държава и нейните граждани.Четирите партии, които изпращат доноса си до Брюксел, са „Да, България”, ДЕОС, БЗНС и „Зелените”. Става въпрос за партията на провалилия се като правосъден министър, а после и като партиен лидер Христо Иванов, за партията, която изключи собствения си лидер с твърдението, че имал властови претенции още преди изобщо да са се явили на избори – ДЕОС, иначе защитаваща правото на хомосексуални двойки да отглеждат деца и държавата да ги третира като традиционни семейства, за партията на подсъдимия и обвиняем бивш министър на отбраната – земеделския лидер Николай Ненчев, както и за „Зелените”, чийто председател Владислав Панев e по-известен с прякора си Компенсаторката, който получава, докато е служител на обвиняемия олигарх Иво Прокопиев. Към тази група от партийни проксита на олигархията са се присъединили и добре известните „зелени рекетьори” около Тома Белев. Партии и формации, участвали в последните парламентарни избори, но претърпели катастрофален погром, а сега впрегнати от олигархичните им кукловоди за последна атака в опит за овладяване на останалата извън контрола им част от съдебната система – ВСС и прокуратурата.Трагично е, че точно Ненчев, на когото напоследък му се налага да прекарва повече време на подсъдимата скамейка заради сделката за ремонта на руските МиГ-ве в Полша и в разпити по останалите висящи наказателни производства, пише до Тимерманс и посланиците на страните членки на ЕС. Макар еврочиновниците и служителите на посолствата в София добре да познават този похват на изправени пред правосъдието лица и вече лишени от свобода, които отчаяно се надяват, че заливайки с писма европейските институции и дипломатически мисии, ще избегнат затворническата килия. Още по-арогантно е, че към доноса до Брюксел доносниците срещу собствения си народ прилагат писмото на политизирания и зависим Лозан Панов, (все още) председател на Върховния касационен съд, до президента Румен Радев, в което спрямо държавния глава бе извършена груба провокация да наруши конституцията.Приложени са и донесения на члена на ВСС Калин Калпакчиев и излъчилия го политизиран и зависим от „агнешките главички” Съюз на съдиите в България. Полезното в случая е, че сценаристите на „активното мероприятие” сами изобличават недопустимата политическа обвързаност на Лозан Панов, Калин Калпакчиев и върхушката от ССБ. Нещо, за което със сигурност Брюксел и посланиците на държавите членки на ЕС трябва сериозно да са притеснени, защото едва ли във Франция, Германия или Холандия някой държавник би търпял председателят на Върховния съд да се държи като партиен лидер, да участва в предизборни митинги и да държи политически речи.Изборът дори на адресата на доноса не е случаен. Вицепрезидентът на ЕК Франс Тимерманс е един от най-големите критици на страната ни още от времето, когато е начело на холандската дипломация. Поне ако се съди по разкритата от Уикилийкс грама на американското посолство в София, в която се цитират конфиденциални сведения, предоставени от холандския чиновник в Представителството на ЕК у нас Юри Бюрер Тавание.Изключително близкият до олигархичния кръг „Капитал” еврочиновник е най-сериозната пречка пред България да стане член на Шенгенското пространство и отпадане на унизителния мониторингов механизъм. С оглед на станалата публично достояние колаборация между Христо Иванов и Юри Тавание, които са отговорни за политизирането на мониторинговите доклади и превръщането им в неефективен инструмент за сътрудничество.Няма съмнение, че кабинетът на вицепрезидента на ЕК вече е обект на сериозен манипулативен натиск и превратно представяне на ситуацията у нас. Още повече че доносът предлага варианти за реакция по избор: от една страна – стартиране на наказателна процедура срещу София, подобна на тази, която в момента Брюксел опитва да приложи спрямо Будапеща и Варшава, или засилване на мониторинговия механизъм, което ще е от полза единствено за поръчителите на „атентата” срещу държавата, защото ще им даде предимство във войната срещу опитващата да ги изправи пред правосъдието прокуратура.За да се предотвратят своевременно негативните последици към България, освен острата публична реакция на вицепремиера Екатерина Захариева ще са нужни и конкретни дипломатически действия, а добре би било да има реакция и от българските евродепутати. Не за първи път 16 от 17-те ни представители в Европейския парламент могат да покажат пълното си единодушие по въпроса за необходимостта от отмяна на Механизма за сътрудничество и проверка. Очевидно че, докато на европейско ниво управляващи и опозиция са заедно в граденето на позитивен образ на страната, толкова по-активни са задкулисните кръгове у нас, които се противопоставят на приемането на България за достоен и равноправен член на ЕС.Много е важно и самата Европейска комисия на централно ниво и през представителството си в София, а и в момент, в който България все още няма действащ европейски комисар, да не позволява да бъде въвличана в опита за „терористичен акт”, който олигарси кукловоди и техните марионетки кроят срещу собствената си държава. Брюксел трябва да е наясно, че прозрачният сценарий за дискредитиране на страната ни е замислен и в ход още от момента, в който стана ясно, че лабораторните политически проекти на местните олигарси този път остават без участие в управлението, а дори и без възможността да имат свое представителство в парламента.В този смисъл т.нар. ЦУМ-гейт дори не може да се разглежда като повод за възобновяване атаките срещу независимостта на прокуратурата и призивите за „дълбока” реформа на правосъдието. Дори и без да се беше състояла срещата на главния прокурор Сотир Цацаров с бизнесмена Сашо Дончев и бившия вече член на ръководството на БСП Георги Гергов, повод за продължаване на хибридната война срещу неудобната част от правосъдната система, срещу новото правителство и срещу новия президент щеше да се фабрикува. И не заради друго, а защото през следващите месеци се избира новото „правителство” на съдебната власт, а там олигархията със сигурност държи да има контрол или поне свое лоби.Страховете на олигархичните кукловоди са свързани с категоричния отпор, който мнозинството от следователите, прокурорите и съдиите възнамеряват да дадат на опитите за политизиране на системата. Писмото донос срещу България цели прекият избор на магистратите да бъде повлиян, а при провал на този вариант – да бъде обявен за опорочен. Основният интерес на „агнешките главички” е насочен към съдийската колегия на следващия ВСС. Изборът на съдиите ще е в средата на юни, когато се очаква и отговор от кабинета на Тимерманс.В случай че „налазилите съдебната система кърлежи” (сравнението е на премиера Борисов) не успеят да вкарат достатъчно на брой зависими от тях магистрати в следващия ВСС през избора на съдиите, прокурорите и следователите, то цялата процедура ще бъде атакувана и ще се иска ЕК да не я признае. Макар да е ясно, че тези опити за дискредитиране ще се провалят, то те със сигурност ще бъдат използвани при финалната фаза на сценария по овладяване на следващия ВСС. Тогава атаката ще се съсредоточи върху управляващото парламентарно мнозинство под формата на ултиматум – мандатоносителят ГЕРБ и „Обединените патриоти“ да приемат номинации за членове на ВСС, които са спуснати, под прикритие през „грантови” НПО-та, а всъщност са посочени от „агнешките главички”. В началото на септември Народното събрание трябва да попълни квотата си от 11-членове на новия ВСС.Успоредно с опитите за задкулисно кадруване във ВСС от политиканстването на председателя на ВКС Лозан Панов през безсрамните протестни маршове до явните доноси на капитулиралите политически ГМО-та олигархията е амбицирана да доведе до провал и избирането на нов председател на Върховния административен съд. Процедурата стартира преди дни, а всички индикации сочат, че сценаристите на „атентатите” срещу правосъдието у нас държат на всяка цена да не се допусне ВСС да избере независим ръководител на ключовата за управлението на държавата съдебна инстанция. Осъществяването на сценария ще осигури превземането на поредната институция в съдебната система по подобие на ВКС и СГС, които са поставени в пълна зависимост от адвокатските лобита на задкулисието.Разбира се, при опита за дискредитиране на страната, а и дестабилизирането й, защото всичко се случва в навечерието на председателството на ЕС, освен чрез писмото донос сценаристите ще прибегнат и към други познати похвати във воденето на хибридни войни – поръчкови публикации в чужди медии, писани в София, макар и подписани от чужди автори, инженерстването на нови институционални скандали, продуцирането на нови протести с участието на служители на „грантови” фондации, сдружения и институти.Сценаристите са известни, сценарият отново е разкрит, последиците обаче ще са за България и нейните граждани, ако българските политици и институции продължат да се поддават на задкулисния рекет. Моментът за действие е настъпил. От една страна, българският народ показа с вота си на предсрочните избори, че мястото на „кърлежите” е извън публичния живот и управлението, от друга – обществото иска ефективно и бързо правосъдие, а не бутафорна „съдебна реформа”, прикриваща властови апетити, т.е. промени в процесуалните и наказателните кодекси, не в конституцията и съдебния закон.И колкото и да е грозно, когато предателството идва от собствената ти държава, то трябва да се използва като повод, за да бъде показано на Брюксел и на държавите членки, че е крайно време на страната ни да се гледа като на достоен, отговорен и равноправен участник в реформата на ЕС.”Атентатът” срещу българското председателство на Съвета на ЕС е все още предотвратим, защото никой в комисията не би рискувал предприемането на крайни действия спрямо държава член, която ще ръководи общността. Още повече че основания за такива, извън истерията на „кърлежите”, изобщо не съществуват.А когато всичко отмине, то е крайно време получилите мандат да управляват и да приложат ефективни мерки в борбата с хибридния политически тероризъм и неговите извършители.", "date": "2017.05.28", "title": " Атентатът срещу българското председателство на ЕС"}
