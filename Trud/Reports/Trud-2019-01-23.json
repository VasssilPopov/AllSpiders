{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%80%d0%b0%d0%b7%d0%b2%d0%b8%d1%82%d0%b8%d0%b5%d1%82%d0%be-%d0%bd%d0%b0-%d0%be%d1%82%d0%bd%d0%be%d1%88%d0%b5%d0%bd%d0%b8%d1%8f%d1%82%d0%b0-%d0%bc%d0%b5/", "text": "Развитието на отношенията между Русия и Турция се отразява положително на сигурността в региона на Близкия изток, заяви турският президент Реджеп Тайип Ердоган на първата си за тази година среща с руския лидер Владимир Путин, която се състои в Москва, предаде ТАСС. По думите на Ердоган в много сфери, включително военната, културната, търговската, се наблюдава развитие на отношенията между двете страни. „Несъмнено това развитие се отразява изключително позитивно на регионалната сигурност“, обяви турският президент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.23", "title": " Ердоган: Развитието на отношенията между Русия и Турция влияе позитивно на регионалната сигурност"}
{"url": "https://trud.bg/3-%d0%bc%d0%bb%d0%bd-%d0%b4%d1%83%d1%88%d0%b8-%d0%b3%d1%83%d0%b1%d1%8f%d1%82-%d0%b0%d0%ba%d1%86%d0%b8%d0%b8%d1%82%d0%b5-%d1%81%d0%b8-%d0%be%d1%82-%d0%bf%d1%80%d0%b8%d0%b2%d0%b0%d1%82%d0%b8%d0%b7/", "text": "Близо 3 милиона българи ще загубят акциите си, придобити по време на приватизацията, ако се приеме Концепцията за личните сметки на физически и юридически лица, водени от “Централен депозитар”. За това предупреждават от Асоциация на индустриалния капитал в България и настояват документът да бъде оттеглен. Концепцията предвижда, ако собственик на такива акции не ги прехвърли доброволно до една година на инвестиционен посредник, те да бъдат национализирани и внесени в Сребърния фонд. Според работодателската организация ефектът от предлаганото по същество конфискационно решение, не се различава от конфискация на банков влог, по който няма движение, или на автомобил, който не се управлява, или на недвижим имот, който не се използва. От АИКБ посочват, че с концепцията ще се създадат нови проблеми и за близо трите милиона акционери, и за стотици предприятия, което ще рефлектира особено негативно върху  инвестиционния климат и облика на България по света.", "date": "2019.01.23", "title": " 3 млн. души губят акциите си от приватизацията\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d1%80%d1%83%d1%81%d0%b8%d1%8f-%d0%b8-%d1%82%d1%83%d1%80%d1%86%d0%b8%d1%8f-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%b4%d0%b0-%d1%80%d0%b5/", "text": "По време на срещата с Ердоган руският държавен глава заяви, че Русия и Турция продължават да реализират големи проекти и „всичко върви по план“. Той каза още, че двете страни се занимават с теми от регионалната сигурност и си сътрудничат по въпросите на урегулирането на конфликта в Сирия. Президентът на Русия Владимир Путин определи подобрението на отношенията с Турция като лична заслуга на турския му колега Реджеп Тайип Ердоган, съобщава ТАСС. „Броят на руските туристи в Турция през миналата година нарасна с 30 процента и достигна до рекордното число от 6 милиона души. Това свидетелства, че гражданите на нашите страни усещат промяната на характера и качеството на руско-турските отношения. Господин президент, скъпи приятелю, това в голяма степен е ваша лична заслуга, ваше лично постижение, защото вие посвещавате на този въпрос много време“, каза Путин. В началото на разговорите с Ердоган в Москва Путин отбеляза, че практиката на редовни срещи, установена от двамата президенти, дава положителни резултати, като по-конкретно стокообменът между Турция и Русия за десет месеца през 2018 г. е отбелязал по-голям растеж, отколкото през цялата 2017 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.23", "title": " Путин: Русия и Турция продължават да реализират големи проекти и всичко върви по план"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-327/", "text": "Здравето опасно за българските лекари Министър Ананиев сезира главния прокурор за нападенията над медици. Поне четири са нападенията в спешни центрове последните дни.         Депутатите узакониха проверки на публикации Комисията за защита на личните данни има право да влиза в медии и да рови в компютрите на журналистите.         Швейцарският WWF с намеса в държавната политика за туризма „Зелената“ офшорка пробутва на Министерския съвет стар и манипулативен доклад за Пирин. Вместо ски предлагат археологически екскурзии и фото разходки.         Осигуряване след пенсиониране и облекчения за деца Данъчен консулт на „Труд“.           Ще изпиша в кабинета си “Приказка за стълбата” Санирането трябва да продължи, но с участие на хората и контрол от общините, казва кметът на община Смядово Иванка Петрова в интервю за „Труд“.           Подпомага ли някой етническите сблъсъци? Всичко зависи от тези, които управляват държавата – коментар на о.з. ген.-полк. Цветан Тотомиров.         Франция и Германия в “А” отбора на бъдещия ЕС Договорът създава важното условие за изграждането на общоевропейска армия – анализ на Димитър Гърдев.             Последен щурм Силует на Юлия Тимошенко. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Вижте акцентите в броя на вестник „Труд“ в четвъртък, 24 януари 2019"}
{"url": "https://trud.bg/gps-%d0%ba%d0%be%d0%be%d1%80%d0%b4%d0%b8%d0%bd%d0%b0%d1%82%d0%b8-%d0%bd%d0%b0-%d0%b2%d1%81%d1%8f%d0%ba%d0%b0-%d0%ba%d1%8a%d1%89%d0%b0-%d0%b8-%d0%b1%d0%bb%d0%be%d0%ba/", "text": "За първи път при преброяването на населението и жилищния фонд през 2021 г. ще се събират данни за GPS координатите на всяка къща и блок страната, които ще се използват от институциите у нас, обяви председателят на НСИ Сергей Цветарски. Законопроектът за преброяването бе приет на първо четене от икономическата комисия към парламента. В анкетните карти доброволно ще ни питат за етноса, вероизповеданието и здравното ни състояние. Преброяването ще се извърши от 22 януари до 15 февруари 2021 г. Очаква се около 60% от хората да се преброят онлайн. По домовете анкетьори ще минават от 8 до 20 ч. в периода от 1 до 15 февруари. Анкетьорите ще бъдат глобявани до 6000 лв. за кражба на лични данни. Сградите ще бъдат подробно описани с година на построяване, тип на конструкцията, брой на етажите и наличие на асансьор. Ще се събират данни и за материалното оборудване на жилището. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.23", "title": " GPS координати на всяка къща и блок\t\t\t"}
{"url": "https://trud.bg/%d0%ba%d0%b5%d1%80%d0%b8-%d0%ba%d1%8a%d0%bc-%d1%82%d1%80%d1%8a%d0%bc%d0%bf-%d0%bf%d0%be%d0%b4%d0%b0%d0%b9%d1%82%d0%b5-%d0%be%d1%81%d1%82%d0%b0%d0%b2%d0%ba%d0%b0/", "text": "Не изключва да участва във вота през 2020 г. Бившият държавен секретар на САЩ Джон Кери (75 г.) смята, че президентът Доналд Тръмп трябва да се оттегли от поста и не изключва самият той да се кандидатира за US държавен глава. В интервю за Си Ен Ен на въпрос какво би казал на Тръмп при среща с него Кери отвърна “Подайте си оставката”. Една от критиките на бившия US дипломат №1 (при Барак Обама) към президента е за частичното спиране на работата на правителството на САЩ, което той нарече “срамно”. Блокадата, която трае вече рекордните 33 дни, бе предизвикана от противопоставянето между конгресмените демократи и Тръмп по въпроса за финансирането в размер на 5,7 млрд. долара на оградата по границата с Мексико. “Вече заявих публично, че не отхвърлям тази възможност, но в момента не планирам кампания” – така Кери отговори на въпрос дали възнамерява да участва в президентските избори през 2020 г. Той е участвал в такава битка – през 2004 г. бе кандидат на Демократическата партия за US държавен глава, но бе надвит от републиканеца Джордж Буш-младши, който тогава спечели втори мандат в Белия дом. Досега официално са обявени три кандидатури на демократите за вота през 2020 г., като и трите са на жени, в момента сенаторки – Кирстен Джилибранд, Елизабет Уорън и Камала Харис.      ", "date": "2019.01.23", "title": " Кери към Тръмп: Подайте оставка\t\t\t"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%bf%d0%be%d0%ba%d0%b0%d0%bd%d0%b8-%d0%b2%d0%b0%d0%bb%d1%8f-%d0%b0%d1%85%d1%87%d0%b8%d0%b5%d0%b2%d0%b0-%d0%b2-%d0%bf%d0%b0%d1%80%d1%82%d0%b8%d0%b9%d0%bd%d0%b0/", "text": "БНТ е спряла предаването „Открито“ на Валя Ахчиева. Не за пръв път се опитват да заглушат нейните журналистически разследвания за корупция и злоупотреби. Неслучайно, при управлението на Борисов България е на едно от последните места по свобода на словото, това заявява лидерът на БСП Корнелия Нинова в своя позиция, разпространена от партията. На една журналистка се спира предаване, на друга се повдига обвинение. В България има авторитарна власт, която тъпче основни свободи. Каня Валя Ахчиева, ако желае, да прави своето предаване в Българска свободна телевизия, която стартира утре. Ще има свободата да изразява себе си без цензура, да разследва без ничия намеса и да показва истината, казва още Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Нинова покани Ахчиева в телевизията на БСП"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be-%d0%b4%d1%80%d1%83%d0%b6%d0%b5%d1%81%d1%82%d0%b2%d0%be-%d0%ba%d1%83%d0%bf%d0%b8-%d0%b1%d0%b0%d0%bd%d0%ba%d0%b0-%d0%b2-%d0%bc%d0%be%d0%bb%d0%b4/", "text": "Сделката е препоръчана от МВФ след “кражбата на века” за 1 млрд. долара Това е трета реализирана продажба Българското дружество “Доверие обединен холдинг” купува втората по големина банка в Молдова – Moldindconbank. Централната банка на Молдова е одобрила продажбата на 64-процентен дял от Moldindconbank на българската компания, съобщи Ройтерс. Mold­in­dcon­bank ще бъде третата голяма молдовска банка, продадена на чуждестранен инвеститор като част от предложените от  Международния валутен фонд мерки (МВФ) за по-голяма прозрачност в банковата собственост, след като измама за 1 млрд. долара разтърси икономиката на Молдова. През 2014 г. около 1 млрд. долара изчезнаха от три молдовски банки, изпаднали в несъстоятелност заради комбинация от лоши кредити и размяна на активи. Сумата е приблизително една осма от Брутния вътрешен продукт на Молдова, а ситуацията предизвика улични протести в страната. Скандалът, станал известен в Молдова като “кражбата на века”, доведе до замразяване на помощите от МВФ, молдовската лея се срина до рекордно ниски нива, а инфлацията в страната се повиши до двуцифрени числа. По повод договорената сделка Централната банка на Молдова заяви, че “смята намерението на потенциалния инвеститор като забележителна възможност за дългосрочно развитие на Moldindconbank и за повишаване на конкурентоспособността и качеството на предлаганите услуги за нейните клиенти”. Според обява за продажбата в The Banker дялът от 64% е оценен на 44 млн. долара. През октомври консорциум, воден от Европейската банка за възстановяване и развитие, купи 41% от най-големия кредитор в Молдова – Молдова-Агроинбанк (Moldova – Agroindbank), припомня Ройтерс. “Доверие обединен холдинг” има инвестиции в редица сфери на българската икономика като производството на строителни материали, текстилна и шивашка промишленост, производство на вино и прах за пране, здравни застраховки и медицински услуги.", "date": "2019.01.23", "title": " Българско дружество купи банка в Молдова\t\t\t"}
{"url": "https://trud.bg/%d0%bc%d0%b0%d0%ba%d1%81%d0%b8%d0%bc%d0%b0%d0%bb%d0%bd%d0%b0-%d0%bf%d0%b5%d1%87%d0%b0%d0%bb%d0%b1%d0%b0-%d0%be%d1%82-10-%d0%b7%d0%b0-%d0%b0%d0%b2%d1%82%d0%be%d0%bc%d0%b0%d0%b3%d0%b8%d1%81/", "text": "Максимална печалба от 10 на сто за всяка една от отделните дейности и от стойността на изграждането на магистрала „Хемус“ ще получи за работата си държавното дружество „Автомагистрали“ ЕАД. Цялата сума, която е внесена в БНБ по специална сметка за строежа на аутобана е 1,35 млрд. лв., което означава, че максималната печалба на „Автомагистрали“ ЕАД от изграждането на близо 135-те километра ще е 135 млн. лв. или по 1 млн. лева на километър. Това е записано в   между възложителя в лицето на Агенция „Пътна инфраструктура“ и държавната фирма. Контрактът бе публикуван на сайта на ведомството и е предоставен и на народните представители, въпреки че за това няма изискване по закон, съобщиха от пътната агенция. Според договора възложителят има право да проверя качеството на изграждане на магистралата по всяко време и да дава предписания. В контракта са посочени и сроковете за изпълнение на всяка от отсечките. Четири от отсечките ще трябва да бъдат завършени в срок от 36 месеца, една за 42 месеца и една за 48 месеца. Преди да стартират три от трасетата обаче ще са нужни и 6 месеца за изготвяне на проектите. Гаранцията на асфалта по новата магистрала ще е 5 години, а на съоръженията по нея – 10 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Максимална печалба от 10% за „Автомагистрали“ ЕАД при строежа на магистрала „Хемус“\t\t\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d1%83%d0%b7%d0%b0%d0%ba%d0%be%d0%bd%d0%b8%d1%85%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%bd%d0%b0-%d0%bf%d1%83%d0%b1/", "text": "Репортерите няма да разкриват източници на информация Комисията за защита на личните данни (КЗЛД) може да извършва проверки в медии. Членовете й имат право да влизат в редакции, а журналистите са длъжни да осигурят достъп до компютрите и всички технически средства за предаване на данни. Единственото ограничение пред чиновниците от КЗЛД е, че не могат да искат разкриване на източниците на информация. Това гласуваха на второ четене депутатите. С 83 гласа “за” и 10 “въздържал се” парламентът прие поправките в Закона за защита на личните данни, регламентиращи обработването и оповестяването на лични данни за журналистически цели, за академични проучвания, документални материали, както и за откази за достъп до информация. Нямаше дебати и спорове, голяма част от народните представители не бяха в пленарната зала. Чл. 25 Д отваря врата за проверки на медийни публикации и на журналисти. В текста се посочва, че при изнасянето на лични данни те трябва да са относими към конкретен случай. Депутати от опозицията коментираха пред “Труд”, че това дава възможност за субективно тълкуване кои от изнесените факти, съдържащи лични данни, са относими към конкретният случай (виж критериите отдолу). Лични данни, предоставени без правно основание и противоречащи на европейския регламент за защита на личните данни, ще трябва да се връщат или унищожават, гласуваха още депутатите. Обработването на данни на ненавършили 14 години ще може да става само след съгласие на родителя. Работодателите няма да могат да държат лични данни на участници в процедура за избор на персонал за срок по-дълъг от 6 месеца, освен ако не им е дадено съгласие за по-дълъг срок. По закона за МВР се разрешава обработването на лични данни, разкриващи расов или етнически произход, политически възгледи или религиозни убеждения. Митническите служители ще могат да обработват лични данни, получени от други органи. При обработване на данни по отношение на задължения за ДДС от внос и акцизи митническите служители могат да не искат съгласието на физическото лице и да не го информират преди и по време на обработването на личните му данни.   Критерии за преценка Промените в Закона за личните данни предвиждат десет критерия, на базата на които ще се преценява дали има баланс между свободата на изразяване и правото на защита на личните данни. Те са следните: 1. Естеството на личните данни.  2. Влиянието, което разкриването на личните данни или тяхното обществено оповестяване би оказало върху неприкосновеността на личния живот на субекта на данни и неговото добро има.  3. Обстоятелства при които личните данни са станали известни на администратора.  4. Характерът и естеството на изявлението, чрез което се упражняват правата по ал. 1 (обработването на личните данни).  5. Значението на разкриване на лични данни или общественото им оповестяване за изясняването на въпрос от обществен интерес.  6. Отчитане дали субектът на данни е лице, което заема длъжност по закона за противодействие на корупцията или ролята му в обществения живот е с по-занижена защита на личната си неприкосновенност или чиито действия имат влияние върху обществото.  7. Отчитана дали субектът на данни с действията си е допринесъл за разкриване на свои лични данни или информация за личния си и семеен живот.  8. Целта, съдържанието, формата и последиците от изявлението чрез което се упражняват правата по ал. 1.  9. Съответствието на изявлението с основните права на гражданите.  10. Други обстоятелства, относими към конкретния случай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Депутатите узакониха проверки на публикации (обзор)\t\t\t"}
{"url": "https://trud.bg/%d0%b2%d0%b0%d0%bd%d0%b3%d0%b5%d0%bb%d0%be%d0%b2-%d0%bb%d0%b5%d0%b2%d1%81%d0%ba%d0%b8-%d0%bd%d1%8f%d0%bc%d0%b0-%d0%bf%d0%be%d0%bb%d0%b8%d1%82%d0%b8%d0%ba%d0%b0-%d0%b7%d0%b0-%d1%81/", "text": "Кирил Вангелов, доскорошният шеф на скаутите на „Левски“, разкри каква е причината на стадион „Георги Аспарухов“ да правят толкова грешки при селекцията на играчи. Освободеният от новото ръководство на „сините“ призна, че треньорът не трябва да определя кой футболист иска да привлече, а само да задава профила му.  „Докато се продължава в „Левски“ треньорът да избира играчите, а не спортен директор или скаут, винаги ще ги има тази проблеми с текучеството – обясни Вангелов на прибиране от Кипър. – Всеки наставник има различно виждане. Клубът трябва да избира на какви футболисти да се спира заради финансовите параметри.“  Интересното обаче е, че различно мнение изрази и Красимир Иванов, бившият изпълнителен директор на клуба през декември миналата година.  „Г-н Стоянович посочва от какви играчи има нужда, преговорите са задача на ръководството“, бяха думите на вече бившия ръководител.  Вангелов уточни и за кои футболисти не носи отговорност: „Без мое съгласие дойдоха Ривалдиньо, Аймен Белаид и Луан Виана. Нещо повече – Виана даже пристига, докато бях отпуска. При Делио Роси станаха всичките тъпотии.“  В същото време Георги Дерменджиев, новият старши треньор на отбора, започна с промените. Опитният спец взе решение тимът да се премести в нов хотел, за да може да смени обстановката на играчите, които вече две седмици са на лагер в Агия Напа.  Специалистът се надява това да окаже положително влияние върху психическата нагласа на възпитаниците му, които приеха емоционално раздялата с неговия предшественик Славиша Стоянович.", "date": "2019.01.23", "title": " Вангелов: „Левски“ няма политика за селекция"}
{"url": "https://trud.bg/%d0%be%d1%81%d1%82%d1%80%d0%be%d0%b2-%d0%b4%d0%be-%d1%81%d0%be%d0%b7%d0%be%d0%bf%d0%be%d0%bb-%d1%81%d1%82%d0%b0%d0%b2%d0%b0-%d1%81%d0%b2%d0%b5%d1%82%d0%be%d0%b2%d0%b5%d0%bd-%d0%b0%d1%80%d1%82-%d1%86/", "text": "Министърът на културата Боил Банов се срещна с френския си колега Франк Ристер Остров “Св. Св. Кирик и Юлита” край Созопол ще се преобрази в световен център на изкуствата с подкрепата на Музея Лувър. Това бе потвърдено на среща на българския министър на културата Бойл Банов с френския му колега Франк Ристер. Двамата обсъдиха възможностите за сътрудничество между двете страни в културата и опазването на културното наследство на среща в Париж във вторник, 22 януари. “Проектът ми харесва, амбициозен е. Говорим за интересни неща, които не съм виждал преди, не само от историческа гледна точка, но и от туристическа”, каза Франк Ристер. Основна тема в разговора между двамата министри беше идеята, провокирала широк интерес сред публиките в България, за превръщането на остров “Св. Св. Кирик и Юлита” край Созопол в Световен център на изкуствата с подкрепата на Музея Лувър. “Французин прави първото археологическо проучване на острова още в далечната 1904 г. Френски специалисти продължават да работят на острова и до днес. Ето защо само с Франция можем да превърнем тази идея в реалност”, каза Боил Банов. Според Франк Ристер френската страна има експертизата да направи този проект. По думите му освен Музея Лувър екип от специалисти от министерството също ще окаже съдействие. “Ще обединим усилия, така че възможно в най-кратък срок нашите екипи, на Франция и България, да започнат да работят”, посочи той. Министър Банов покани своя колега да посетят в най-скоро време острова и Пловдив – Европейска столица на културата 2019 г. “Ще дойда с най-голямо удоволствие. Интересувам се от подводната археология. Нашето министерство има кораб за изследване на подводната археология, който носи името на изтъкнатия френски писател Андре Малро, министър на културата на Франция в правителството на Шарл де Гол. Сега имам честта да работя в неговия кабинет”, посочи Ристер.", "date": "2019.01.23", "title": " Остров до Созопол става световен арт център\t\t\t"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b0%d1%82%d0%b0-%d0%b7%d0%b4%d1%80%d0%b0%d0%b2%d0%bd%d0%b0-%d0%b0%d0%b3%d0%b5%d0%bd%d1%86%d0%b8%d1%8f-%d0%b5-%d0%be%d1%82%d0%ba%d1%80%d0%b8%d0%bb%d0%b0-%d0%be/", "text": "Френската здравна агенция Anses съобщи, че е открила химикали в бебешки памперси с нива, които надвишават нормите за безопасност, предаде Би Би Си. Тестове засекли вещества, които са потенциално опасни за човешкото здраве, включително противоречивият хербицид глифозат. Anses обяви, че тестовете на памперси са първите, направени от национална здравна агенция по света. Тя призова за бързи действия „с оглед на възможните рискове, които може да създадат тези химикали“ за бебетата. Френската здравна министърка Анес Бузин обяви, че „няма сериозен или непосредствен риск“ за здравето на бебетата. Но в съвместно съобщение министрите на здравеопазването, околната среда и финансите дадоха на производителите 15 дни за предприемането на действия. Проучването обхванало различни марки памперси за еднократна употреба на френския пазар. Около 4000 такива памперси може да бъдат използвани в първите 3 години от живота на едно бебе, посочва Anses. Тя не посочва кои марки са тествани. Но памперси на пазара във Франция се продават и в други страни. При тестовете в реални условия на употреба са открити редица опасни химикали в памперси за еднократна употреба, които могат, например през урината, да влязат в продължителен контакт с бебешката кожа, казва Anses. Някои от химикалите преднамерено са добавени „като парфюми, които могат да предизвикат кожни алергии“. Но други изглежда били привнесени от замърсени материали или като част от производствения процес. Сред химикалите, превишаващи безопасните норми, били парфюмите Lilial and Lyral, ароматни въглеводороди, диоксини и фурани. Както и глифозат, който е по-известен с търговското наименование „Раундъп“. Този хербицид често е атакуван от организации за защита на човешкото здраве и на околната среда, след като проучване на Световната здравна организация го класифицира като „потенциално канцерогенен“. Във Франция предстои забраната му от 2021 г. Френската здравна агенция препоръча да се премахнат всички химикали в памперсите за еднократна употреба или да бъдат намалени възможно най-много. Това включва и отстраняването на всички парфюми. Anses призова и за по-строги регулаторни мерки на общоевропейско ниво. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Френската здравна агенция е открила опасни химикали в памперси"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%82%d1%8a%d1%80%d0%bd%d0%be%d0%b2%d0%be-%d0%b8-%d0%bf%d0%be%d1%82%d0%be%d0%bc%d0%ba%d0%b0-%d0%bd%d0%b0-%d1%80%d0%b0%d0%b9%d0%bd%d0%b0-%d0%ba%d0%bd/", "text": "Кметът на Велико Търново Даниел Панов и доц. д-р Наталия Футенова, която е потомка на славната българка Райна Княгиня, ще инициират ученически и студентски конкурс за иновативни проекти. Доц. Футекова гостува в Старата столица по покана на Градски ученически парламент, а идеята за надпреварата се роди след срещата й с градоначалника. Идеята е чрез конкурса, който ще се проведе през пролетта, младите великотърновци, изучаващи или имащи интерес към високите технологии и IT-сферата, да дадат воля на своето въображение за иновативни решения в различни сфери – култура, туризъм, управление на различни дейности и др. Бъдещата инициатива ще бъде представена пред Великотърновския университет „Св. св. Кирил и Методий“, пред бизнеса и фирмите в сферата на високите технологии, както и пред местния клуб на програмистите. „Хубаво е, когато един град се развива, младите хора, които учат, живеят и работят в него, да са част от тези положителни процеси“, коментира доц. Футекова. Тя сподели още, че е силно впечатлена както от Велико Търново, така и от младите великотърновци. Разговорът обхвана и темата за образователните програми в училищата. „Младите хора трябва да познават славните възрожденци, които са били част от освободителното движение на България от турско робство. Нека учителите наблегнат малко повече върху живота и делото на славните наши предци. А сред тях, безспорно, е и Райна Княгиня. Тя е свързана с Велико Търново, където в продължение на три години е учител във Втора девическа гимназия. Ние трябва да се гордеем, че видни възрожденци от такъв калибър са дали нещо от себе си за нашия град“, коментира Даниел Панов. Доц. Наталия Футекова гостува в Детска градина „Райна Княгиня“, където бе посрещната по стар обичай с хляб и мед и се включи в детския празник. Тя ще изнесе и лекция пред млади хора от Старата столица за предприемачеството, стъпките към успешния бизнес, възможностите за успешно образование и кариера в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Кметът на Търново и потомка на Райна Княгиня инициират конкурс за иновативни проекти\t\t\t"}
{"url": "https://trud.bg/%d0%b1%d0%bb%d0%b8%d0%b7%d0%be-300-%d1%84%d0%b0%d0%bb%d1%88%d0%b8%d0%b2%d0%b8-%d0%b8%d0%bd%d0%b2%d0%b0%d0%bb%d0%b8%d0%b4%d0%b8-%d0%be%d1%82-%d1%80%d0%b0%d0%b7%d0%b3%d1%80%d0%b0%d0%b4%d1%81%d0%ba%d0%be/", "text": "Близо 300 фалшиви инвалиди са разследвани и съдени, след като неправомерно са получавали пенсии в продължение на години в Разградско. Това стана ясно след заседание на Обществения съвет за превенция и противодействие на корупцията, което се проведе в областната администрация. На него е коментиран и въпросът с високия процент инвалидни пенсии в региона, съобщиха от пресцентъра на администрацията. Директорът на областната полиция старши комисар Ивайло Йовчев и окръжният прокурор Тихомир Тодоров са посочили, че по проблема се работи целенасочено от 2012 г. Още тогава е била идентифицирана местна организирана престъпна група с участието на медицински лица. Разследването е в Специализираната прокуратура. През последните години обаче съдилищата в Разград непрекъснато се занимават с такива фалшиви инвалиди, които връщат пари, след като се установява, че не са болни. „Нямаме информация за хода на разследването в Специализираната прокуратура. Колеги от там идваха да разпитват в Разград, но не сме в течение докъде са стигнали нещата”, отговори на въпрос на „Труд” прокурор Тодоров. Работили преди години по лавината фалшиви експертизи, водещи до инвалидност, си спомнят, че тогава имало данни, че в основата бил хирург, който после бил съден за други престъпления. Участвали и други лица и затова било прието, че е организирана престъпна група. Дали това е потвърдено, нямат данни. Според местни хора, някои от спряганите за участници, работят и до днес. „Говорим за масови случаи в някои села, в които млади и здрави хора поголовно са с разширени вени и не могат да работят, поне според документите. Диагнозата е една и съща. В същото време се знае, че са зад граница, където си работят, но са взимали пари у нас да инвалидност”, спомнят си разследвали случаите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Близо 300 фалшиви инвалиди от Разградско са съдени да връщат пари\t\t\t"}
{"url": "https://trud.bg/%d0%b5%d1%81-%d0%bc%d0%b8%d0%bd%d1%83%d1%81-%d0%b5%d0%b4%d0%bd%d0%be/", "text": "Само с един постоянен член на Съвета за сигурност на ООН – Франция „План Б“ за Брекзит няма. Което на практика означава, че нараства несигурността, включително и рискът от Брекзит без договор. Но договорено или не, евентуалното излизане на Обединеното кралство ще даде своя отпечатък върху мястото и ролята на Европейския съюз в гео-политически план. ЕС по света Първото и най-видимо, макар и на пръв поглед по-скоро формално последствие в сферата на международните отношения ще бъде обстоятелството, че ЕС ще остане само с един постоянен член на Съвета за сигурност на ООН – Франция. Същата ще бъде ситуацията и в областта на международната сигурност – отново Франция ще бъде единствената ядрена сила, членка на ЕС. Това на практика ще означава: първо, необходимост от много по-гъвкаво и най-вече единно (последното – доста по-трудно постижимо) европейско присъствие в международните процеси; второ, промяна на вътрешните баланси в самия ЕС в резултата на нарастване на френското значение. В геополитически план по-съществени са обаче процесите в евроатлантическото пространство. Може би най-силно евентуалното напускане на Великобритания ще се отрази в сферата на сигурността. Политиката на Тръмп спрямо ЕС и конкретно спрямо НАТО очерта сериозни пукнатини в трансатлантическата връзка, което пък имаше като пряк резултат решението за изграждане на европейска система за сигурност. Тръмп превърна системата за колективна сигурност в пазарна категория, където финансовият принос на страните в бюджета на НАТО и ангажиментите по закупуване на американска техника постепенно започват да доминират над общността на ценностите и интересите (този подход е особено очевиден по отношение на трети страни – нещо, което „случаят Хашоги“ достатъчно еднозначно потвърди). Тук Обединеното кралство вижда свой сериозен шанс – защото ще бъде необходимо както на Европа (с оглед на своя потенциал), така и на САЩ (като европейски съюзник срещу една по-резервирана и дистанцирана Европа), а и на самото НАТО (като мост и посредник при все по-неясните и напрегнати отношения между двете страни на Атлантика). Същевременно в областта на отбраната Великобритания би могла в най-голяма степен да разчита, че може да пробие демонстрираното (и за мнозина – неочаквано) единство на ЕС по отношение на Брекзит. Защото редица страни от Източна Европа (Полша, Румъния, Прибалтика) обръщат поглед не към Брюксел, Берлин или Париж, а към Вашингтон и Лондон, когато става дума за сигурност – особено през призмата на конфронтацията с Русия. В сферата на икономиката и бизнеса ЕС и Обединеното кралство освен партньори ще се превърнат и в конкуренти. Засега най-очевидното следствие е готовността за преместване на редица финансови институции от Лондонското сити към континента – на първо място към Париж и Франкфурт. Същевременно Мей направи няколко обиколки по света в търсене на нови икономически и търговски връзки – с Индия, Китай и т.н. Тук неяснотите са може би най-много, тъй като пост-Брекзит отношенията тепърва предстои да станат предмет на преговори, а най-често споменаваният вариант „Норвегия +“, т.е. оставането на Великобритания в общото европейско икономическо пространство, на практика обезсмисля излизането на страната от ЕС доколкото тя ще трябва да се съобразява с всички правила на европейския общ пазар без да участва оттук нататък в тяхното разработване – като освен това си плаща за достъпа до европейските пазари.  Евентуалното напускане на Великобритания ще има своето отражение и върху външнополитическите позиции на ЕС. Преди всичко те ще станат по-малко интервенционистки и идеологически конфронтационни, респективно – по-проевропейски и по-прагматични. Би следвало да се очаква ЕС да заложи по-силен акцент върху т.нар. „мека сила“ и на стремежа към намиране на политически решения за конфликтите в Близкия изток. Особено с оглед намаляване на бежанския и мигрантски натиск към Европа от този регион, а и под угрозата на засилващата се крайнодясна вълна и анти-имигрантски настроения вътре в самия ЕС. Ще се формират нови баланси и по-отношение на Русия, отразяващи умората от конфронтацията и рисковете за сигурността, които тя носи. Но това едва ли ще направи европейската позиция по-хомогенна, по-скоро обратното – ще задълбочи разминаванията във философията за европейската сигурност: от една страна – без и срещу Русия (изповядвана от съседните на Русия държави); от друга – заедно с Русия, доколкото сигурността на континента е неделима (застъпвана от Германия и повечето страни от Централна и Южна Европа). И независимо, че ЕС ще продължи да се солидаризира с Лондон при всяко евентуално нарастване на напрежението в отношенията с Русия, то германо-френският интерес за постепенно излизане от конфронтационната спирала (в областта на сигурността) и прагматизиране на отношенията (в сферата на икономиката) биха могли да очертаят параметрите на един нов модус вивенди на Европа с Москва, където решение на украинската криза да се търси в полето на политическия диалог – на първо време чрез поне минимално възстановяване на взаимното доверие. ЕС у дома си Напускането на Обединеното кралство ще разклати доста от установените през последните четиридесет години (след присъединяването на страната) вътрешни баланси в ЕС. На първо място то ще допринесе за засилване на позициите на Франция – именно като единствена ядрена сила и постоянна членка на Съвета за сигурност на ООН. Ще се засили и значението на френско-германското сътрудничество като двигател на ЕС. Но това ще заложи и рисковете от появата на пукнатини в този двустранен съюз, доколкото визиите и интересите на двете страни за бъдещето на съюза не задължително съвпадат по всички въпроси. Което в средносрочна перспектива може да доведе до оформянето на два центъра, всеки от които търси възможност да се осигури свой шлейф от страни-последователки – с всички произтичащи от това евентуални проблеми за единството на ЕС. Отсъствието на Великобритания като трудно преодолима бариера ще даде възможност да се интензифицират усилията за задълбочаване на евроинтеграционните процеси. На първо място в поне две области – сигурността и укрепването на Еврозоната. Задълбочаването на интеграцията в тези области обаче ще даде допълнителен импулс на развитието на Европа на различните скорости, т.е. на разделянето на ЕС на ядро и концентрични кръгове, очертаващи една по-хлабава европейска периферия за всеки един от форматите (Еврозона, Шенген, а и европейска сигурност). Което пък от своя страна може да доведе до още по-видимо очертаване на новите разделителни линии в Европа. Брекзит имаше и един на пръв поглед парадоксален ефект върху настроенията в ЕС. Обратно за опасенията от евентуален ефект на доминото и появата на идеи за нови „екзити“ в други страни, Брекзит допринесе за известно отрезвяване на континента. Дори и болшинството крайнодесни и националистически формации поставят като приоритет не напускането на съюза, а неговото реформиране в посока повече пълномощия на националните държави. Друг е въпросът, че пътят към Европа на нациите, който те проповядват, по-скоро води към Европа на национализмите – което рано или късно ще доведе до сблъсък на съперничещи си съседски национализми (появилите се вече търкания между управляващите Партия на свободата в Австрия и „Ла лига“ в Италия по отношение на евентуалното двойно гражданство на жителите на Южен Тирол са само предвестник на това, което би могло да се очаква в тази посока). Сам по себе си Брекзит не е аберация, а по-скоро реакция и крайна проява на по-дълбоки процеси на фрагментация и центробежни тенденции в ЕС. Свързани с обективните процеси на глобализация, очертаващи три основни дефицита в Европа към днешна дата: на сигурност (национална, социална, персонална); на справедливост (в резултат на нарастващите неравенства – вътре и между страните); на доверие (между управлявани и управляващи). Брекзит не дава вярната посока и не решава нито един от тези проблеми – нито за Обединеното кралство, нито за ЕС. Но той е показателен докъде може да доведе отлагането на тяхното решаване.          ", "date": "2019.01.23", "title": " ЕС минус едно?\t\t\t"}
{"url": "https://trud.bg/%d0%b8%d0%b7%d0%b1%d0%b8%d1%80%d0%b0%d1%82-%d0%b4%d0%b5%d1%82%d1%81%d0%ba%d0%b0-%d0%bc%d0%b5%d0%bb%d0%be%d0%b4%d0%b8%d1%8f-%d0%bd%d0%b0-%d0%b3%d0%be%d0%b4%d0%b8%d0%bd%d0%b0%d1%82%d0%b0/", "text": "Всички песни имат заснети видеоклипове Финалът на националния фестивал “Детска мелодия на годината” ще се проведе на 23 март в зала 1 на НДК. Събитието е под патронажа на председателя на Народното събрание Цвета Караянчева, а вестник “Труд” е медиен партньор. Общо 120 деца между 5 и 14 години бяха избрани чрез национално прослушване в 12 областни града да изпълнят предварително селектирани от професионално жури 14 нови песни. Те разучиха мелодиите с помощта на вокалните им педагози и ги записаха в професионални студия в Пловдив, Търговище, Шумен, Плевен, Кюстендил и София. На всички песни са заснети видеоклипове, които може да видите в канала на “Детска мелодия на годината” в ютуб, както и да гласувате с есемес за своя фаворит. Финалните 14 песни ще бъдат издадени на диск, който ще съдържа и техните инструментали и ще може да се учат от децата в различни школи, детски градини и училища. “Избраните песни са наистина на много високо ниво, ние бяхме приятно изненадани от всички талантливи деца. На кастингите се явиха 340 участници, всички останаха доволни, както и родителите, защото отношението беше много по-приятелско и позитивно от други подобни конкурси”, разказа пред “Труд” Надя Ботева, арт директор на фестивала и председател на “Сдружение за българска музика и изкуство”. “Основната ни цел е да заредим средата с нови и качествени детски песни, да извадим подрастващите за малко от телефоните им и изпълнителите да станат новите кумири на своите съученици, а не такива да са чалга или хип-хоп звезди, които им се натрапват с пошли текстове и поведение”, разказа още Ботева. Тя подчерта, че ще се търсят начини тези стойностни песни да влязат в учебниците и да се учат от различните възрастови групи. Идеята е конкурсът за детска мелодия да стане ежегоден и още след галаконцерта на 23 март ще започне набирането на нови песни за следващия конкурс.", "date": "2019.01.23", "title": " Избират „Детска мелодия на годината“ на 23 март в НДК\t\t\t"}
{"url": "https://trud.bg/%d0%bf%d1%80%d0%be%d1%84-%d1%85%d0%be%d0%bb%d0%b3%d0%b5%d1%80-%d1%80%d0%be%d0%b3%d0%bd%d0%b5%d1%80-%d0%be%d1%82-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8%d1%8f-%d0%b8/", "text": "До месец предстои да стартира процедурата за избор на инвеститор за проекта АЕЦ “Белене”. Има ли нужда България от нова ядрена мощност питаме проф. Холгер Рогнер, който през по-голямата част от кариерата си се занимава с цялостен анализ на енергийните системи, енергийно моделиране и интегрирано планиране на ресурсите. “Най-важно за ядрените мощности е сигурност на експлоатацията и непрекъснатост на доставките”, посочва проф. Рогнер. И напомня, че България трябва да се възползва от вече обучените специалисти в ядрената енергетика. “Имайте предвид, че в други държави инфраструктурата и експертното знание трябва тепърва да се изграждат”, посочва експертът. Вижте неговото мнение колко живот имат въглищните централи и дали възобновяемите енергийни източници са конкурентни на ядрената енергетика. – Проф. Рогнер, вие бяхте научен ръководител на екипа от Виенския международен център по ядрена компетентност, който разработи доклад, анализиращ рисковете при евентуално изграждане на нова ядрена мощност у нас. Според вас, има ли нужда България от изграждането на АЕЦ „Белене“? – Действително има алтернативи на този проект, но трябва да вземете предвид, че инфраструктурата, която съществува в България, вече е доста остаряла и след 20 години ще трябва да бъде заменена. Блокове 5 и 6 на АЕЦ „Козлодуй“ вече имат едно удължаване – 5-и блок с 10 години, а 6-и кандидатства за удължаване. Но така или иначе те ще продължат да функционират още 20-30 години, след което ще трябва да се търси алтернатива. Затова една инвестиция от 5-10 години за строителството на нови ядрени мощности би била лесно постижима за България. Инвестиция в ядрени мощности е възможно най-стабилната, защото тя не подлежи на всички рестриктивни регулации от Европейския съюз, касаещи емисиите вредни газове. Най-важно за ядрените мощности е сигурност на експлоатацията и непрекъснатост на доставките. Не на последно място България разполага с хардуера и софтуера на един такъв проект. Хардуерът е важен, но не по-малко важен е софтуерът, който представлява експертното знание и функциите на регулатора, изграждането, на които за една стартираща държава биха отнели не по малко от 10-15 години. – Как ще коментирате изискването, заложено в условията за новия инвеститор за АЕЦ „Белене“, държавата да не участва, както и да няма дългосрочни договори за изкупуване на електроенергията? – Ако погледнем в исторически план, и моето мнение е същото, в нито една държава няма централа, която да е изградена без участието на държавата. Най-малкото трябва да има дългосрочни споразумения между инвеститора и държавата. В ядрения сектор, ако частните компании строят изцяло една централа, то те трябва да имат гаранции за възвръщаемост на инвестицията и дългосрочни гаранции, че бизнесът е жизнеспособен. Така че под каквато и да е форма, участието на държавата е задължително – може чрез договори, касаещи разликите в цените, или договори за изкупуване на електроенергия. Но така или иначе държавата трябва да води преговори за такива споразумения с инвеститора. – При какви условия АЕЦ „Белене“ би била рентабилна? – Ако държавата участва в проекта, то цените на електроенергията ще бъдат по-ниски, отколкото, ако се изгражда само от частен инвеститор. Защото държавата няма да се стреми към печалба, докато всяка частна компания и всеки акционер в нея винаги ще иска акциите му да са на колкото се може по-висока цена, защото печалбата е най-важна. – Как виждате развитието на енергетиката в България. – Има добър потенциал за развитието на енергийния сектор тук, стига да е на лице добра политическа воля. Но трябва да се вземат решения за това дали да се постави акцент върху ядрената енергия, дали да се преструктурира въглищният сектор или да се премине към възобновяемите енергийни източници. Но така или иначе трябва да е на лице политическа воля, а не решението да се сменя на всеки четири години – и да се отива от едната посока в другата. А детайлите могат да се променят в последствие – за това дали да се използва една или друга технология, едно и ли друго оборудване. Вие вече имате обучени хора – специалисти. Имайте предвид, че в други държави инфраструктурата и експертното знание трябва тепърва да се изграждат. И много държави, когато вземат решение да заложат на ядрената енергетика, трябва да започнат от самото начало. Докато в България ситуацията съвсем не е такава. Има обучени хора, които вече работят в сектора. И вие трябва само да надграждате над вече съществуващото. Защото експертите, които работят в сектора, подобно на мен, са на такава възраст, че скоро ще бъдат в страни от динамиката на сектора. И трябва да има новообучени хора, които да застъпят на тяхното място. Така че, ако България отправи ясен сигнал, че поема в посока на развитие на ядрените мощности, много бързо ще дойде засиленият ангажимент на всички заинтересовани страни. – Как виждате бъдещето на въглищните централи и най-вече „Марица Изток 2“? Страната ни обяви, че ще иска дерогация за правилата за вредните емисии. – Знаем, че инфраструктурата при въглищните централи застарява, като говоря най-вече за „Марица Изток 2“. Затова и там са нужни новите мощности. За мен е необходима ясна политическа стратегия, защото имайте предвид, че строителството на проекта АЕЦ „Белене“ може да способства, да направи по-лесна дерогацията за „Марица Изток 2“. Можете да изтъкнете като аргумент – най-малко ни трябва удължаване на работата на въглищните централи, докато успеем да построим мощностите в Белене и те започнат експлоатация. – Това означава ли, че след изграждането на АЕЦ „Белене“ „Марица Изток 2“ става ненужна? – За да отговоря точно на въпроса ви, трябва да погледна таблици с данни какъв е вносът и износът на електроенергия от и за България. Но не бих употребил думата „ненужни“, а по-скоро икономически неефективни. Защото представете си, когато се вдигнат цените на квотите за парникови емисии, тогава, за да не се повлияят цените за крайния потребител, трябва да се предостави субсидия от държавата. Защо тази субсидия да не отиде за друг вид по-чиста енергия, например. В крайна сметка е най-важно да има политическо решение. За съжаление, в момента такова не е възможно без участието на общия политически климат в Европейския съюз. България, като член на съюза, трябва да се подчинява на немалко правила и дори да бъдат направени дерогации в една или друга сфера, те няма как да продължат завинаги. – Вашата прогноза за цените на квотите парникови газове през следващите години? – Аз не съм оптимист за цените на въглеродните квоти. В крайна сметка, ако трябва да сме честни, това са доброволни споразумения. Да, съществуват някои инструкции и задължения да се докладват, но всеки в собствената си държава може да реши какво точно да прави. Винаги някои държави ще са по-напред, други ще изостават. За съжаление се случва така, че ние взимаме решение за действие, едва когато настъпи някаква природна катастрофа. И дори тогава, ако не успеем да докажем, че една или друга катастрофа се дължи на един или друг фактор, променящ климата, е много трудно да се вземат адекватни решения. Аз като представител на научните кръгове не мога да припиша кое да е природно явление на някакъв конкретен фактор, променящ климата. – ВЕИ-тата могат ли да бъдат конкурентни на ядрената енергия? – Вятърната енергия сама по себе си не може да бъде конкурент на ядрената, защото вятър не духа постоянно. Ако говорим и за мощности, които да позволят съхранението на този вид енергия, в някаква степен тя може да бъде допълнение, но в никакъв случай да я замести. Освен това не трябва да забравяме, че са необходими много големи площи, на които да бъдат разположени ветроенергийните паркове. Заключението ми е, че енергията от възобновяеми енергийни източници не може абсолютно да замени ядрената, но може да бъде добро допълнение. Нашият гост  Проф. Холгер Рогнер има магистърска степен по промишлено инженерство и докторска степен по икономика на енергетиката. До оттеглянето си от Международната агенция за атомна енергия (МААЕ) през 2012 г., ръководи програмата на МААЕ за изграждане на капацитет и поддържане на ядрени знания за устойчиво енергийно развитие.  Проф. Рогнер е бил асоцииран професор в Кралския технологичен институт (KTH), Стокхолм, Швеция и старши изследовател в Международния институт за приложен системен анализ (IIASA) в Лаксенбург, Австрия.    ", "date": "2019.01.23", "title": " Проф. Холгер Рогнер от Международния институт за приложен системен анализ, пред „Труд“: Няма ядрена централа, изградена без участие на държавата\t\t\t"}
{"url": "https://trud.bg/%d0%b2%d1%80%d1%8a%d1%89%d0%b0%d1%82-%d0%b7%d0%b0%d0%bc%d0%b5%d0%bd%d0%ba%d0%b8%d1%82%d0%b5-%d1%81-%d0%bd%d0%be%d0%b2%d0%b8%d1%8f-%d0%b7%d0%b0%d0%ba%d0%be%d0%bd-%d0%b7%d0%b0-%d0%b7%d0%b5%d0%bc%d1%8f/", "text": "Нарушава свободата на договаряне Печално известните заменки ще бъдат върнати, ако се приеме новият Закон за собствеността, поземлените отношения и опазването на земеделските земи. За това предупреждават от Националната био асоциация. Проектозаконът е предложен от агроминистерството на Румен Порожанов за обществено обсъждане. Така написан, законът не ограничава уедряването на земеделски земи на един собственик, притежаващ терени в различни землища. С цел комасация, той може да изземе целия Държавен или Общински поземлен фонд в конкретно землище, като предостави терени в различни краища на страната или общината. По този начин реално се връщат заменките, под прикритието на комасация, коментира председателят на асоциацията Слави Трифонов. По думите му ще се даде възможност всички дребни и средни земеделски собственици и ползватели да бъдат изхвърлени от физическите граници на своята недвижима собственост и да бъдат изместени на други терени. Срещу промените се обявиха и от Асоциация на земеделските производители в България. Според тях законът ще въведе допълнително административно бреме, икономически бариери и груба намеса в частни взаимоотношения. Законопроектът в този си вид противоречи на основните пазарни принципи, а именно – свободата на договаряне, са категорични от Националната асоциация на зърнопроизводителите. Те настояват той да бъде преразгледан и преработен, като в процеса да участват всички заинтересовани страни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Връщат заменките с новия закон за земята\t\t\t"}
{"url": "https://trud.bg/%d0%b4%d0%b6%d1%83%d0%bb%d0%b8%d0%b0%d0%bd%d0%b0-%d0%b3%d0%b0%d0%bd%d0%b8-%d1%81%d0%b5-%d1%81%d0%b3%d0%be%d0%b4%d0%b8/", "text": "Плеймейтката и риалити звезда Джулиана Гани получи романтично предложение за брак от настоящия си любим Илиян Найденов във Виена. С щастливото събитие се похвали самата Гани, като публикува видео в личния си профил в Инстаграм. То е заснето отстрани, като Найденов завежда любимата си до огромен прозорец с панорамна гледка и докато я целува страстно, вади от задния джоб на дънките си малка кутийка. След което пада на коляно, за да зададе важния въпрос. Към клипчето Джулката, както стана популярно да бъде наричана Гани след участието й във VIP Brother, написа: „Любов моя, наистина не очаквах… Останах без думи… Ти ме прие каквато съм – с моите странности и лудости! Обичам тее, обичам Виена и няма да забравя този момент… Да, Да, Да.“   Цялата статия и всички снимки вижте в  .", "date": "2019.01.23", "title": " Джулиана Гани се сгоди"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b7%d0%b0%d0%b4%d1%8a%d1%80%d0%b6%d0%b0-%d0%bc%d1%8a%d0%b6-%d0%bf%d1%80%d0%b5%d0%bd%d0%b0%d1%81%d1%8f%d0%bb-3-%d0%ba/", "text": "Окръжна прокуратура – Бургас задържа за срок до 72 часа Тодор П., обвинен за контрабандно пренасяне на близо 3 килограма хероин през границата ни с Турция. Наркотикът е бил укрит в акумулатора на автомобил. Контрабандата лъснала на 21.01.2019 г. на ГКПП „Малко Търново“. На трасе за обработка на входящи леки автомобили и автобуси от Турция към България, с лек автомобил, става асно, че Тодор пренася през границата на страната 6 пакета с високорисково наркотично вещество – хероин. Наркотичното вещество е открито благодарение на отличните действия на митническите служители, които са извършили проверка на превозното средство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Прокуратурата задържа мъж, пренасял 3 кила хероин"}
{"url": "https://trud.bg/%d1%80%d0%be%d0%bd%d1%81%d0%b0%d1%80-%d1%87%d0%b5-%d0%ba%d0%be%d0%b9-%d0%b5-%d0%b2%d0%b5%d1%87%d0%bd%d0%be-%d0%bc%d0%bb%d0%b0%d0%b4/", "text": "Изящен, виртуозно преведен, хармонично илюстриран, с академичен предговор и коментари – това са само част от достойнствата на новия том „Поезия” (билингва: френски – български) на Пиер дьо Ронсар, който беше издаден преди седмица от ИК „Колибри”. Премиерата на 22 януари в София ознаменува откриването на новото артпространство Casa Libri , което се намира на ул. „Цар Асен” 64. Обновената сграда от началото на 20 век е на път да се превърне в притегателно място за множество кино-литературни събития. Това обявиха по време на първото събитие Жаклин Вагенщайн (изпълнителен директор в издателството) и водещата Кремена Димитрова (директор „Комуникации”). За качествата на преводите, идеята на съставителя и приносния характер на това представително издание (от 300 страници) говори авторът на предговора проф. д-р Стоян Атанасов: „Пиер дьо Ронсар несъмнено е най-яркият френски поет от епохата на Ренесанса, член на Плеядата, наричан от своите съвременници „принц на поетите”. Постига изключителна популярност още приживе и успехът му остава неизменен. Подобно на всички големи творци, за него съдим от най-малко три гледни точки: 1. Доколко той носи духа на своята епоха; 2. Доколко става нейна емблема и в същото време полага върху нея отпечатъка на ярката си индивидуалност на поет; 3. Доколко тази индивидуалност достига до нас с общочовешките си измерения. Безсмъртната си слава Пиер дьо Ронсар дължи най-вече на любовната лирика от сборниците „Оди” и „Любовни стихове”, вдъхновени от възлюбените му Касандра, Мари и Елен, на които посвещава блестящи сонети”. Проф. Весела Генова отбеляза: „Ронсар вплита лични преживявания в неоплатоническата любовна риторика и обогатява с дръзки чувствени измерения конвенционалния любовен дискурс… Тук са подбрани също оди и елегии, които са най-слабо познати на българския читател. Те свидетелстват за оригиналното поетическо дарование на Ронсар, което съчетава възвръщането на античните поетически традиции и мотиви във френското културно пространство с изграждането на личен творчески маниер на преработване на древното, но и на по-съвременното италианско естетическо наследство. Сочният, пищен и красив език на превода на Кирил Кадийски подхожда особено добре на богатството на Ронсаровия изказ и на неговите по-чувствени измерения”. За приятелството си с Кирил Кадийски и неговата изключителна работоспособност като творец говори доц. д-р Владимир Янев: „Сравнявал съм преводите на Кадийски с преводи на други видни преводачи. Говоря за преводите на сонетите на Шекспир и на Петрарка. Кадийски успява да предаде аромата на всяка епоха, те са сякаш „телесни”. В неговото лирическо озвучаване на Ронсар се усеща нашата съвременност. Той превежда през времето езика от Ренесансовата епоха и го втъкава в словото на 21 век”. Беше проведе кратък дебат дали досега са издавани стихове на Ронсар. Беше отбелязано, че съществува малко по обем издание на поетесата Лилия Панова, но това сега е първото значимо издание, в което можем да се насладим на пълнозвучния Ронсаров стих. Самият Кирил Кадийски цитира Владимир Димитров-Майстора: „В изкуството всякак може, който го може…”. Нека всеки да работи свободно, но да не забравяме, че невинаги точният превод означава, че е предаден духът на творбата. Изкуството е един вид занаят: има и хватки при превода, така че един текст да излъчва поезия”. Кадийски прочете любимия си сонет от Ронсар с вечната тема за пределите на любовта, когато идва старостта: ***  Щом сякаш е от сняг и лъха мраз от нея,  под ледената броня стаила буца лед,  и ме обича само понеже съм поет –  защо, защо съм луд по нея и линея? Какво са име, сан? И гордостта къде я –  вежлив слуга в луксозен затвор – Едем наглед?  Не съм аз, мила моя, все още старец клет,  че друга да не ме плени… Да не копнея! Амур дете е, той не лъже и не мами.  Не сте ни горделивка, ни чар поне у вас,  та да отблъсквате тъй лесно любовта ми. Че кой е вечно млад, илюзии това са:  обичайте ме, скъпа, макар и беловлас,  да ви обичам сам – след време – беловласа. Музикалните интермедии по време на вечерта бяха дело на младата виолончелистка Ана-Мария Иванова, а Надя Керанова и Марин Маринов бяха актьорите, които ни пренесоха в атрактивния чувствен свят на Ронсар. Разкошното художествено оформление на изданието дължим на Кирил Златков.", "date": "2019.01.23", "title": " Ронсар: „Че кой е вечно млад…”"}
{"url": "https://trud.bg/%d1%82%d0%b5%d0%bb%d0%ba-%d1%81%d0%b8%d1%81%d1%82%d0%b5%d0%bc%d0%b0%d1%82%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b8-%d0%b8%d0%b4%d0%b5/", "text": "Занимавам се цял живот с темата, свързана с уврежданията. И не просто защото аз самият съм на инвалидна количка, а защото смятам, че това е една от важните, от цивилизационните теми, които разделят развитите от примитивните общества. За всичките тези години, в които съм се занимавал с темата, си дадох сметка, че най-възловият въпрос в сферата е оценката на увреждането. Кой и как определя кой човек е с увреждане и кой не е? И съответно какво е значението на това да си с увреждане – социална подкрепа ли ти осигурява, безплатно паркиране ли или нещо друго. В този смисъл следя внимателно, не само заради професионален интерес, всички промени и сътресения в системата. Поради това смятам за важно да бъде поздравена прокуратурата за акцията срещу т. нар. “фалшиви инвалиди”, т. е. срещу криминалното и фалшиво издаване на ТЕЛК решения на хора, които нямат никакво увреждане, но получават социална подкрепа заради този съдбовен лист хартия, издаван от лекарските комисии. Това източване на социалните ни бюджети трябва да бъде прекратено и ресурсът да отива при онези, които реално имат нужда от него. Прокуратурата действа решително и точно, удряйки в сърцето на проблема – системата на ТЕЛК. ТЕЛК е по съществото си един изключително остарял инструмент за решаване на проблемите в сферата на уврежданията. Атавизъм, въведен в Съветския съюз през 20-те и 30-те години на XX век, който днес, почти век по-късно, продължава да се разглежда като “Светая Светих” на уврежданията. Всички управленски опити за реформа в тази морално остаряла система биват блокирани и в крайна сметка не се осъществяват. А това е изключително вредно! ТЕЛК е не просто остарял, а буквално противоречи на базови принципи на модерната правова държава. Съгласно Конституцията и редица международни договори, по които България е страна, гражданите имат право на труд. Нещо повече – Конституцията в чл. 48, ал. 2 изрично въвежда задължението на държавата да създаде условия за осъществяването на правото на труд на хората с увреждания. Със системата на ТЕЛК обаче държавата прави точно обратното, което се случва чрез т. нар. “противопоказания” за извършване на труд. Лекарите се събират, умуват и решават какво ти можеш и какво не можеш да правиш. Слагат ти щампа, която в много случаи е пожизнена и ти предопределят живота. Да не говорим за хилядите хора с увреждания, които макар че са способни и имат много умения и възможности, биват дамгосани с думите “негоден за всякакъв вид труд” в своите ТЕЛК решения. Това е абсолютно нередно! От къде на къде някой ще дойде и ще ти каже ти какво можеш и какво не можеш? Нима хората с увреждания не сме достатъчно разумни да преценим сами какво можем и не можем? Защо някой ще дойде и ще ни каже как да живеем живота си? Това бъркане на държавата в душите на хората трябва да отиде на бунището на историята. Оценката на увреждането трябва да е комплексна и да отчита както медицинския, така и социалния аспект на проблема. А относно “противопоказанията”, те не трябва и не бива да са задължителни, както е в момента. Да препоръча държавата – добре. Но да те задължава?! Това е абсурдно! Има много хора с увреждания, които са се образовали, започнали са работа и държавата задължава техните работодатели да им прекратят трудовите правоотношения, защото да работят било “притивопоказно” за здравето им. Значи от една страна се борим да увеличим заетостта на хората с увреждания, а от друга идваме с държавно наложените санкционни механизми и им забраняваме да си живеят живота? И това под фалшивия претекст, че се грижим за здравето на хората с увреждания. Като човек с увреждане заявявам високо и ясно – хайде с тази “грижа” по-кротко, моля! Не е работа на държавата, общината или кварталната социална служба да се грижат за мен. Аз се грижа сам за себе си и ако имам нужда от подкрепа, ще го заявя, където е необходимо. Този постсъветски манталитет, че хората с увреждания са едни неспособни, незнаещи и нищо не можещи хора е време да си иде веднъж и завинаги. Още повече, когато сме оставили тази преценка дали някой може или не може да извършва труд в ръцете на хора, работещи в затворена и на практика безотчетна система. Събират се хората в бели престилки, умуват, хвърлят чоп, играят на онче-бонче и решават съдбата ти за цял живот. Не казвам, че в системата на ТЕЛК няма почтени хора. Напротив! Има много такива и те трябва да бъдат ценени като специалисти. Но има и много корупция. Прокуратурата повдигна булото от миризлива мараня и тепърва от мрака на ТЕЛК системата ще изкачат демони. Затова е време да се оттървем от този атавизъм и да продължим напред.   Пресичане на корупционни схеми Приключването на порочната практика по издаване на фалшиви ТЕЛК решения на хора, които нямат никакви увреждания, е крачка в тази правилна посока. Така ще се пресече една от големите корупционни схеми в страната и ще се освободи много ресурс за хората, които реално имат нужда от него. Хиляди хора с увреждания съществуват едва-едва, докато други с ТЕЛК, но, образно казано, здрави и прави, получават социални плащания. Това трябва да приключи. А след като приключи, е време да проведем големия разговор за това какво искаме от хората с увреждания. Искаме да ги превръщаме в бенефициенти на социални помощи или искаме да ги превърнем в независими хора, участващи според възможностите си на пазара на труда? Не може държавата да определя кой е годен и кой негоден. Това не е “защита”. Това не е “грижа”. Това е безобразие. * Авторът е юрист, правозащитник и член на Комисията за защита от дискриминация              ", "date": "2019.01.23", "title": " ТЕЛК системата трябва да си иде\t\t\t"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%85%d0%b0-%d1%82%d1%80%d0%b8-%d0%be%d1%82%d0%b4%d0%b5%d0%bb%d0%b5%d0%bd%d0%b8%d1%8f-%d0%bd%d0%b0-%d0%b1%d0%be%d0%bb%d0%bd%d0%b8%d1%86%d0%b0/", "text": "Ремонтираха три отделения в МБАЛ „Свети Иван Рилски“ в Горна Оряховица. Обновени са Първо вътрешно отделение, Отделението по физикална и рехабилитационна медицина и в УНГ- отделението по проект „Красива България“, спечелен от Община Горна Оряховица. Той е на стойност 270 754 лв., като от тях 119 998 лв. са осигурени от МТСП, а 150 756 лв. са от общинския бюджет. Направена е цялостната подмяна на електрическата инсталация, сменена е частично ВиК системата, извършени са шпакловки и боядисване на помещенията. В коридорите и стаите е поставена изцяло нова PVC настилка, всички дървени врати са подменени с PVC, сменена е дограмата и са монтирани окачени тавани. В санитарните помещения е подменена фаянсовата облицовка, а стените са боядисани с антибактериален латекс. Монтирани са нови LED осветителни тела.  „Всички присъстваме на едно много хубаво събитие, което за съжаление е рядкост в общинските болници“, заяви управителят на лечебницата д-р Иван Иванов. Той допълни, че обновените структури на болницата ще дадат по-добри условия и за пациенти, и за медицинския персонал. Това предполага по-добро качество на медицинските дейности. „Общинската болница е наш приоритет“, категоричен е кметът на железничарския град инж. Добрев. По думите му всичко, което се инвестира в МБАЛ, е предпоставка за запазване на лекарския персонал и за добрата грижа за пациентите. Той съобщи, че и през 2019 г. ще продължи работата по обновяването на болницата, включително реконструкция на покрива и ремонт на детско отделение, като за тях е входиран проект в Междуведомствената комисия по бедствия и аварии към МС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Ремонтираха три отделения на болницата в Горна Оряховица с 270 754 лева"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%81%d0%b1%d0%bb%d0%b8%d0%b6%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b4%d1%8a%d1%80%d0%b6%d0%b0%d0%b2%d0%b8%d1%82/", "text": "Икономическото и социално сближаване на държавите от Европейския съюз е инвестиция в бъдещето на обединена Европа и това следва да бъде заложено в Многогодишната финансова рамка на ЕС и общите политики. Това заяви президентът Румен Радев на работна среща на „Дондуков“ 2 с ръководителите на дипломатическите мисии на държавите-членки на ЕС и на Европейското икономическо пространство в България. В срещата участваха вицепрезидентът Илияна Йотова и председателят на Представителството на Европейската комисия у нас Огнян Златев, съобщиха от пресслужбата на президентството. Държавният глава призова единството и солидарността да останат водещи принципи за справяне с общите предизвикателства като постигане на по-висок икономически растеж, изграждането на сигурна и социално ангажирана Европа, справянето с миграцията и борбата с тероризма. Задълбочаващите се различия между Северна и Южна и Западна и Източна Европа бяха определени от Румен Радев като най-голямото предизвикателство, пред което е изправен днес Европейският съюз. По думите на президента пример за това е и т.нар. пакт за мобилност, който разделя европейските държави в ущърб на конкурентоспособността на превозвачите от Източна Европа, докато продължава да има съществена разлика в заплащането на труда на служителите, работещи за едни и същи европейски компании, в зависимост от европейския регион, в който са разположени техните филиали. Подписаният договор за приятелство между Франция и Германия беше определен от президента като важна стъпка за задълбочаване на процеса на европейска интеграция и засилване на ролята на обединена Европа. Президентът посочи обаче, че сътрудничеството в сферата на сигурността следва да бъде открито и за останалите държави-членки на ЕС, които да бъдат част от изграждащата се „обща стратегическа култура и обща отбранителна промишленост“. Румен Радев отбеляза и новите инициативи за задълбочаване на партньорството в сферата на отбраната като „Европейската инициатива за интервенция“ и призова да не се допуска изолацията на Източна Европа от споделянето на идеи, обмена на разузнавателна информация и разработване на доктрини, което би засилило фрагментацията на Европа. По време на срещата бяха обсъдени редица въпроси, свързани с дебата за бъдещето на обединена Европа, Западните Балкани, Източното партньорство, енергийната диверсификация и други актуални теми от дневния ред на Европейския съюз. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Румен Радев: Сближаването на държавите от ЕС е инвестиция в бъдещето на обединена Европа"}
{"url": "https://trud.bg/33-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b4%d0%b0%d0%b2%d0%b0-%d0%b2%d0%b0%d1%80%d0%bd%d0%b0-%d0%b7%d0%b0-%d0%ba%d1%83%d0%bb%d1%82%d1%83%d1%80%d0%b0-%d0%b8-%d1%81%d0%bf%d0%be%d1%80%d1%82/", "text": "Два варненски храма ще получат 700 000 лева от местната хазна на Варна, предвижда проектобюджетът на общината. Половината от средствата са за довършителните работи по изграждане на църквата „Св.мчк.Прокопий Варненски“, чиято първа копка беше през 2006 г., а през 2011 г. стартира национална дарителска SMS кампания за градежа. 350 000 лв. ще бъдат заделени за емблематичната катедрала край морето „Св.Успение Богородично“, на която ще бъдат ремонтирани покривът и отоплителната система. 4875 лв. отиват за ремонт на джамията във варненския квартал“Аспарухово“. Проектобюджетът на община Варна предвижда 33.2 млн. лева за функция“Култура, спорт, почивни дейности и религиозно дело“ за 2019 г. Парите са с 16.4 млн. лева повече в сравнение с миналата година заради титлата „Варна-Европейски град на спорта“, като предвидените пари за събитията, свързани с нея, надвишават 2 млн. лева, а за спортна инфраструктура са предвидени над 21 млн.лв., посочи на заседание на общинската комисия „Култура и духовно развитие“ нейният председател Даниела Димова. 3.8 млн. лева са заложени за културната програма на Варна- честване на национални и градски празници, естетизация на градската среда. Ще бъдат обновени пространството пред Аквариума в Морската градина и площад „Екзарх Йосиф, по- известен като Шишковата градина. Проектобюджетът минава за одобрение през 14 комисии преди да бъде гласуван другата седмица от местния парламент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " 33 млн. лева дава Варна за култура и спорт през 2019\t\t\t"}
{"url": "https://trud.bg/%d0%bf%d1%80%d0%be%d0%b4%d0%b0%d0%b2%d0%b0%d1%87-%d0%b8%d0%b7%d1%82%d1%8a%d1%80%d0%ba%d0%b0%d0%bb-%d0%b8-%d0%bd%d0%b5-%d0%bf%d0%bb%d0%b0%d1%82%d0%b8%d0%bb-%d0%bb%d0%be%d1%82%d0%b0%d1%80%d0%b8%d0%b9/", "text": "Районна прокуратура – Велико Търново внесе в съда обвинителен акт срещу продавач за присвояване на лотарийни билети. Обвинението срещу А.Х. е за това, че на 22 януари злоупотребил с лотарийни билети на обща стойност 3495 лева.  На 17 януари тази година А.Х. бил назначен на работа в павилион. Всеки ден управителят засичал продадените стоки и приетите нови стоки в наличност. На 22 януари обвиняемият заел работното си място и започнал да взема от лотарийни билети, изтривал баркодовете, сканирал данните, за да провери дали билетът е печеливш и при печалба маркирал талона за изплащане. Непечелившите билети изхвърлял. През това време обслужвал и клиенти, продавайки им лотарийни билети и дори изплащал печалби на късметлии. Билетите, чиито баркод обвиняемия изтрил обаче така и не заплатил. На сутринта при засичането на касата, управителят установил липса на голямо количество лотарийни билети и подала сигнал в полицията. Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Продавач изтъркал и не платил лотарийни билети за 3495 лева"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b2-4-%d1%82%d0%be-%d1%80%d0%bf%d1%83-%d1%80/", "text": "Петима души за задържани при   в столичното 04 районно управление на МВР. Задържаните са служители от сектор „Икономическа полиция“, а единият е на ръководна длъжност. Занимавали са се с изнудване и рекет на търговци. Това съобщиха на брифинг зам.-главният прокурор Иван Гешев и главният секретар на МВР Ивайло Иванов. Операцията е стартирала преди няколко часа. „Разследването е за организирана престъпна група на полицейски служители  за осигуряване на „т.нар. „такса спокойствие“ и по-скоро изнудване на дребни собственици на заведения за плащане на месечна такса и стопиране на проверки“, обясни Гешев. „В резултат на това, че тези такси са били явно непосилни за някои от потърпевшите, се стигна до това разследване“, добави той. Подробна информация за случая ще дадат в скоро време ръководителите на Спецпрокуратурата и на отдел „Вътрешна сигурност“ в МВР, каза още зам.-главният прокурор.   Ивайло Иванов допълни, че предстои да бъде преценено на кои от задържаните ще бъде повдигнато обвинение. „Искани са различни суми от различните собственици. Водени са и преговори за уточняването им“, уточни той. „Благодаря на МВР, защото цялата дейност, която ще бъде разяснена след няколко дни, е свършена почти основно от министерството. Едва след това е подадена информация в следствието и прокуратурата. Това означава, че ние знаем, че има проблеми в нашите редици и се стремим да ги решаваме“, коментира Иван Гешев. „Неприятно е да работиш по колеги, но смятам, че това ще е доста оздравително за цялата система, поне за едни продължителен период от време и по не за София“, каза още зам.-главният прокурор. Ивайло Иванов даде подробности и за акцията на полицията на столичния бул. „Васил Левски“, при която по обед бяха задържани три лица. Двама са криминално проявени. Те са заловени след кражби от няколко автомобила. При задържането им полицай е произвел изстрел със стоп партрон. Няма пострадали.    ", "date": "2019.01.23", "title": " Петима полицаи са задържани в 4-то РПУ, рекетирали собственици на заведения\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%82%d1%80%d0%b8%d0%bc%d0%b0-%d1%81%d0%bb%d0%b5%d0%b4-%d0%ba%d1%80%d0%b0%d0%b6%d0%b1%d0%b8-%d0%be%d1%82-%d0%b0%d0%b2%d1%82%d0%be%d0%bc%d0%be/", "text": "Крадци бяха арестувани на тротоара на столичния бул. „Васил Левски“ на спирката на градския транспорт пред математическата гимназия. „Три лица, криминално проявени, са задържани непосредствено след кражба от няколко автомобила, използвано е огнестрелно оръжие – стоп патрони, няма пострадали“, обясни главният секретар на МВР Ивайло Иванов, като уточни, че задържаните са изблъскали патрулка. Тримата са се движили с черен Мерцедес, полицаите са ги преследвали от кръстовището с бул. „Дондуков“, научи „Труд“. Очевидци са чули три изстрела. От стрелбата е било счупено задното стъкло на колата на бегълците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Задържаха трима след кражби от автомобили в центъра на София (ВИДЕО)\t\t\t"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d0%bd%d0%b0%d1%80%d0%ba%d0%be%d0%bf%d0%bb%d0%b0%d0%bd%d1%82%d0%b0%d1%86%d0%b8%d1%8f/", "text": "Условна присъда получи безработен и осъждан младеж, който си разработил наркоплантация във вилна зона край Търговище. През септември 2017 г. в дворно място били намерени 28 големи конопени растения и било образувано досъдебно срещу любителя градинар, който отглеждал забранените култури. Полицията конфискувала цялата реколта. Били направени експертизи, които установили, че 700 грама от добитата растителна маса са със съдържание на активен наркотично действащ компонент тетрахидроканабинол 6.4 % и 750 грама коноп със съдържание 8.2 %. Стойността на продукцията била изчислена на 8 700 лв. Безработният, който засял и се грижел за плантацията, е сключил споразумение с прокуратурата, което е одобрено от съда и е получил наказание от 23 месеца лишаване от свобода с 3 години изпитателен срок. Глоба не ме е налагана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Условна присъда за наркоплантация\t\t\t"}
{"url": "https://trud.bg/%d0%b2%d1%81%d1%83-%d1%87%d0%b5%d1%80%d0%bd%d0%be%d1%80%d0%b8%d0%b7%d0%b5%d1%86-%d1%85%d1%80%d0%b0%d0%b1%d1%8a%d1%80-%d0%bf%d1%80%d0%b8%d0%b5%d0%bc%d0%b0-%d1%81%d1%82%d1%83%d0%b4%d0%b5%d0%bd%d1%82/", "text": "За първи път тази година Варненският свободен университет „Черноризец Храбър“ започна кампания по прием за летен семестър в бакалавърските и магистърските си програми. Това дава възможност на бъдещи студенти да започнат обучението си в края на февруари, вместо през октомври. Кампанията важи за десет направления – „Право“, „Психология“, „Национална сигурност“, „Политически науки“, „Администрация и управление“, „Икономика“, „Информатика и компютърни науки“, „Архитектура, строителство и геодезия“, „Изобразително изкуство“ и „Музикално и танцово изкуство“. „Надявам се, че летният прием ще помогне на студенти, които по една или друга причина са пропуснали есенния. Разчетите ни, извършени на базата на проучване и на досегашния опит, сочат, че акцентът ще падне върху магистърските програми“, коментира ректорът на ВСУ проф. Петър Христов. Документи се приемат до 28 февруари, а изпитите ще се провеждат в университета или онлайн. С изключение на държавно регулираните специалности „Право“ и „Архитектура“ кандидатите могат да ползват за вход и резултатите си от държавните зрелостни изпити или оценките си от положени в други висши училища изпити. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " ВСУ „Черноризец Храбър“ приема студенти за летен семестър"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b2-%d0%b4%d0%b8%d0%bc%d0%b8%d1%82%d1%80%d0%be%d0%b2%d1%81%d0%ba%d0%b8%d1%8f-%d1%8f%d0%b7%d0%b0%d0%ba%d0%b8-%d1%82%d0%b5/", "text": "Министър-председателят Бойко Борисов посети димитровградския завод „Язаки“ за произвеждане на електрически инсталации за вграждане в автомобили „Мерцедес“ клас „А“ и „B“ на „Даймлер“. Това съобщиха от правителствената информационна служба. Премиерът разгледа инвестицията за 45,5 млн. лв. Ръководството на завода посочи, че до края на 2019 г. работните места за квалифицирани специалисти ще са над 2000. „Радвам се на такива инвестиции. Тези заводи разкриват работни места и работят на 100% за износа на страната. В момента имаме рекорден БВП, който достига 116 милиарда лева“, написа във фейсбук Бойко Борисов. Премиерът посети „Язаки“, след като преди това откри ново   за автомобилната индустрия също в Димитровград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2019.01.23", "title": " Борисов в димитровския „Язаки“: Тези заводи работят на 100% за износа на страната (СНИМКИ)"}
{"url": "https://trud.bg/%d0%b3%d0%b5%d1%88%d0%b5%d0%b2-%d0%be%d1%89%d0%b5-%d1%82%d1%80%d0%b8-%d0%bb%d0%b8%d1%86%d0%b0-%d0%be%d1%82-%d0%ba%d1%80%d1%8a%d0%b3%d0%b0-%d0%bd%d0%b0-%d1%86%d0%b2%d0%b5%d1%82%d0%b0%d0%bd-%d0%b2/", "text": "По случая с Елена Йончева предстои привличането на още три лица като обвиняеми, които са от кръга на Цветан Василев. Това заяви зам.-главният прокурор Иван Гешев. „Мисля, че става дума за хора, от кръга на Цветан Василев, които се занимават с регистрация на всякакви търговски дружества. Става дума за групата на Цветан Василев, за която е внесен обвинителен акт в Специализирания наказателен съд“, уточни той. Гешев допълни, че не знае подробности за случая с г-жа Йончева. „Има мярка за неотклонение „парична гаранция“ – 20 000 лв., както и още едно лице, което е привлечено в качество на обвиняем преди нея. Предстои привличането на още три лица в рамките на следващата седмица“, заяви зам.-главният прокурор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Гешев: Още три лица от кръга на Цветан Василев ще бъдат привлечени като обвиняеми по случая с Елена Йончева"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d1%8f%d1%82-%d0%bf%d1%80%d0%b0%d0%b2%d0%b8%d0%bb%d0%b0%d1%82%d0%b0-%d0%b7%d0%b0-%d0%bf%d1%80%d0%b8%d0%b5%d0%bc-%d0%bd%d0%b0-%d0%bf%d1%8a%d1%80%d0%b2%d0%be%d0%bb/", "text": "Промени в системата от правила за електронен прием в първи клас оповестиха от община Варна. Те важат за учебната 2019/2020 г. и са наложени от допълнения в Наредба №10 на МОН, които променят критериите за прием на първолаци. Приетият миналата година водещ принцип за близост до училището по постоянен или настоящ адрес остава в сила. Освен живеещите повече от 3 г. в района на дадено учебно заведение с най-много точки вече ще се класират и децата, чиито братя и сестри до 12 г. посещават същото училище, независимо къде са адресно регистрирани, съобщиха от общинската дирекция „Образование и младежки дейности“. Ако каката или баткото на бъдещия първолак са по-големи, той ще получи точки, но по допълнителен критерий. По същата схема ще бъдат стимулирани също полусираците и децата от многодетни семейства. От дирекцията припомниха, че допълнителните критерии за прием се прилагат само в случаите, когато броят на кандидатите за едно училище е по-голям от свободните места. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Променят правилата за прием на първолаци във Варна"}
{"url": "https://trud.bg/%d1%81%d1%8a%d0%b4-%d0%be%d1%82%d0%ba%d0%b0%d0%b7%d0%b0-%d0%b1%d1%8a%d1%80%d0%b7-%d0%bf%d1%80%d0%be%d1%86%d0%b5%d1%81-%d0%bd%d0%b0-%d0%be%d0%b1%d0%b2%d0%b8%d0%bd%d0%b5%d0%bd-%d0%b2-%d1%83%d0%b1%d0%b8/", "text": "65-годишен жител на добруджанското с. Смолница, обвинен в умишлено убийство на свой съселянин, опита неуспешно да си спести част от наказанието чрез бърз процес. Пред Добричкия окръжен съд възрастният мъж си призна вината и изрази съжаление за стореното. Магистратите обаче отхвърлиха молбата на защитата му делото да се гледа по реда на съкратеното съдебно следствие и постановиха то да премине по общия ред с разпит на всички свидетели и вещи лица. Кървавата драма се разиграла на 13 ноември 2017 г. Убиецът и жертвата се черпили с алкохол, а после се скарали. С люти обиди и закани 72-годишният сътрапезник налетял да бие подсъдимия. Тогава той извадил преправена за стрелба с бойни патрони въздушна пушка и гръмнал опонента си. Оръжието е незаконно притежавано, заради които притежателят му също е подведен под отговорност, стана ясно на съдебното заседание. На него двамата наследници на убития бяха конституирани като частни обвинители и граждански ищци. Те претендират за общо 200 000 лв. кръвнина. Процесът продължава на 8 февруари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Съд отказа бърз процес на обвинен в убийство"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-%d0%b6%d0%b5%d0%bd%d0%b0%d1%82%d0%b0-%d1%83%d0%b4%d0%b0%d1%80%d0%b8/", "text": "Районната прокуратура в Горна Оряховица наблюдава бързо производство, образувано на 21 януари за причиняване на  . Драмата се разиграла около 01.00 часа в сградата на ЦСМП. 33-годишна жена от ромски произход се нахвърлила върху фелдшерката Наталия Армянова, докато преглеждала петмесечното й бебе. В злополучната вечер извършителката потърсила медицинска помощ на телефон 112 за болното си бебе. След като линейката пристигнала на адреса, станало ясно, че пеленачето е с много висока температура. Заради опасност от усложнения, тя и бебето били транспортирани до горнооряховската болница. Детето било консултирано от педиатър, който заключил, че е със сърдечни проблеми и трябва да бъде изпратено в МОБАЛ „Д-р Стефан Черкезов“ във Велико Търново. Докато организирали транспортирането на бебето обаче, майката нападнала Наталия Армянова като я ударила с телефон в лицето. През това време фелдшерката обгрижвала бебето и се опитвала да му сложи свещичка за смъкване на високата температура. След изготвяне на незабавно назначената съдебно-медицинска експертиза относно характера и механизма на причиняване на телесното увреждане на пострадалия медицински специалист, в сряда Районна прокуратура – Горна Оряховица повдигна обвинение срещу Звезда Илиева за престъпление по чл. 131, ал.2, т.4 от НК – за причиняване на лека телесна повреда на медицински специалист при изпълнение на службата му. Предвиденото наказание е лишаване от свобода до 3 години. Предвид чистото съдебно минало на обвиняемото лице е задължително приложението на чл. 78А от НК, който изисква замяна на наказанието лишаване от свобода с административно наказание- глоба от 1000 до 5000 лева.  След предявяване на обвинението и разпит по него, бързото производство незабавно ще бъде внесено в Районния съд в Горна Оряховица за решаване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.23", "title": " Повдигнаха обвинение на жената, ударила в лицето фелдшерка от Горна Оряховица\t\t\t"}
{"url": "https://trud.bg/%d0%b7%d0%b0%d1%87%d0%b5%d1%81%d1%82%d1%8f%d0%b2%d0%b0%d1%82-%d1%81%d0%bb%d1%83%d1%87%d0%b0%d0%b8%d1%82%d0%b5-%d0%bd%d0%b0-%d0%be%d0%bd%d0%bb%d0%b0%d0%b9%d0%bd-%d1%82%d0%be%d1%80%d0%bc%d0%be%d0%b7/", "text": "УНИЦЕФ разработи специална анимация, за да повиши вниманието към насилието в училище. Видеото показва различните форми на насилие – физическо, психическо, сексуално, кибернасилие и тормоз. Детският фонд на обединените нации оповести и стряскаща статистика за онлайн тормоза. Той нараства значително през последните години, а част от случаите се зараждат именно между съученици в училище. Случаите на тормоз в интернет през 2016 г. са 38% от общия брой на случаите на насилие, което е огромен скок от 25% в сравнение с 2010 г. Видеото е част от кампанията „Заедно срещу насилието в училище“. УНИЦЕФ напомня, че всяка от формите оставя своите белези върху детето – вреди на физическото и психичното му здраве и развитие, на способността му да учи и да изгражда отношения с други хора, да бъде пълноценен възрастен и родител. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Зачестяват случаите на онлайн тормоз сред учениците"}
{"url": "https://trud.bg/%d0%b5%d0%ba-%d0%bb%d0%b8%d0%bf%d1%81%d0%b2%d0%b0-%d0%bf%d1%80%d0%be%d0%b7%d1%80%d0%b0%d1%87%d0%bd%d0%be%d1%81%d1%82-%d0%bf%d1%80%d0%b8-%d0%b4%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0/", "text": "Европейската комисия представи очаквания , първи по рода си, относно схемите за гражданство и право на пребиваване срещу инвестиции, прилагани от някои държави-членки на ЕС. В доклада, който визира България, Малта и Кипър, се очертават съществуващите практики и се посочват някои рискове за ЕС, свързани с тези схеми, и по-специално по отношение на сигурността, изпирането на пари, данъчните измами и корупцията, посочват от представителството на ЕК у нас. Констатира се, че липсата на прозрачност в начина, по който функционират схемите, както и липсата на сътрудничество между държавите-членки, допълнително засилват тези рискове. „В три държави—членки на ЕС (България, Кипър и Малта) понастоящем се прилагат схеми за предоставяне на гражданство на инвеститори при условия, които не са толкова строги, колкото обикновените режими за натурализация. В тези три държави няма нито задължение за физическо пребиваване на лицето, нито изискване за други действителни връзки с държавата, преди да бъде получено гражданство“, посочват от Еврокомисията. Тези схеми представляват общ интерес за ЕС, тъй като всяко лице, което придобие гражданство на държава-членка, придобива едновременно с това гражданство на Съюза. Решението на една държава членка да предостави гражданство в замяна на инвестиции дава автоматично права по отношение на другите държави членки, и по-специално правата на свободно движение и достъп до вътрешния пазар на ЕС, за да се упражнява икономическа дейност, както и правото да гласуваш и да бъдеш избиран в европейски и местни избори. На практика тези схеми често се рекламират като способ за придобиване на гражданство на Съюза заедно с всички права и привилегии, произтичащи от него. В частта на България се посочва, че работещата у нас схема включва изискване за инвестиции в размер на 1 милион евро за ускорено придобиване на гражданство. Освен това, е предвидено изискване за една година уседналост при кандидатстването за гражданство, вместо пет години, каквото е нормалното изискване. Kандидатите трябва минат на интервю, но са освободени от изискването да владеят български език или да имат познания за обществения живот в страната ни. Изискват се обаче документи, удостоверяващи чисто съдебно минало, както и декларация за произход на средствата във връзка със законодателството срещу прането на пари. В доклада се посочва, че, за разлика от Малта и Кипър, в България няма регулатор, който да наблюдава и отчита пред обществото работата по схемата „гражданство срещу инвестиции“. Липсва и етичен кодекс при оценката на кандидатите. Еврокомисията ще наблюдава стъпките, предприети от властите за преодоляване на проблемите. Тя ще създаде група от експерти от държавите-членки за подобряване на прозрачността, управлението и сигурността на схемите.", "date": "2019.01.23", "title": " ЕК: Липсва прозрачност при даването на гражданство срещу инвестиции в България"}
{"url": "https://trud.bg/%d1%81%d1%8a%d0%b4%d1%8f%d1%82-%d1%88%d0%be%d1%84%d1%8c%d0%be%d1%80-%d0%bf%d1%80%d0%b8%d1%87%d0%b8%d0%bd%d0%b8%d0%bb-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d1%81-%d0%b5%d0%b4/", "text": "Окръжната прокуратура в Габрово внесе в съда обвинителен акт срещу шофьор на камион, причинил катастрофа с един загинал и седем ранени. Обвинението срещу Я. Б. е за това, че на 26 юни миналата година, в община Габрово, при управление на товарен автомобил „Мерцедес Атего“ предизвикал пътно произшествие с автобус „Пежо Карсан“, при което по непредпазливост причинил смъртта на С. Г. и средни телесни повреди на седем пътника в автобуса. Обвиняемият работел като шофьор на товарен автомобил в частна фирма в Севлиево. В злополучния ден пътувал от Пловдив за Севлиево. Пътят Габрово – Севлиево бил в ремонт и обвиняемият, според указанията, минал по обходно трасе. Непосредствено преди кръстовище имало пътен остров, водачът на камиона навлязъл в платното, което било предназначено за автомобили за включване в северния обходен път. По същото време по трасето пътувал автобус, който превозвал 8 работници на „Пътстрой“АД-Габрово. Забелязвайки товарния автомобил, шофьорът на автобуса рязко завил наляво, но въпреки това последвал удар. След сблъсъка, обвиняемият установил, че в автобуса има пострадали хора и сигнализирал на тел.112. На мястото пристигнали медицински и полицейски екипи. Пострадалите били откарани в Центъра за спешна медицинска помощ в Габрово, но по пътя С. Г. починал в линейката.  Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Съдят шофьор, причинил катастрофа с един загинал и седем ранени\t\t\t"}
{"url": "https://trud.bg/%d0%b0%d1%82%d0%bb%d0%b5%d1%82%d0%b8%d0%ba%d0%be-%d0%b5-%d0%ba%d0%bb%d1%83%d0%b1-%e2%84%961-%d0%b2-%d1%81%d0%b2%d0%b5%d1%82%d0%b0-%d0%b7%d0%b0-2018-%d0%b3/", "text": "„ Атлетико“, носителят на Лига Европа, е клуб №1 в света за 2018 година в класацията на Международната асоциация за футболна история и статистика. Организацията използва куп критерии, като спечелените трофеи не са водещи. „Атлетико“ няма купа през годината. Класацията се прави от 1991 година насам. Само пет точки по-малко получи градският съперник и европейски шампион „Реал“, който е четирикратен победител. Изненадващо третото място е за австрийския шампион и полуфиналист в Лига Европа „Залцбург“ Испанската Примера дивисион е определена като най-силното първенство на планетата. От 1991-а шампионтът печели приза общо 13 пъти. Следва италианската Серия А (10 пъти), английската Висша лига (4 пъти) и германската Бундеслига (веднъж). За 2018-а третото място в класацията е за бразилския шампионат.", "date": "2019.01.23", "title": " „Атлетико“ е клуб №1 в света за 2018 г."}
{"url": "https://trud.bg/%d0%b1%d0%bb%d0%b8%d0%b7%d0%be-66-%d0%bc%d0%bb%d0%bd-%d0%bb%d0%b2-%d0%b7%d0%b0-%d0%ba%d0%b0%d0%bf%d0%b8%d1%82%d0%b0%d0%bb%d0%be%d0%b2%d0%b8-%d1%80%d0%b0%d0%b7%d1%85%d0%be%d0%b4%d0%b8-%d0%bf%d0%bb/", "text": "На близо 6,6 млн. лв. възлиза проектът за капиталови разходи на община Търговище, който ще бъде обсъден на предстоящата първа сесия на Общинския съвет в края на януари. Сред планираните дейности е изграждане на светофарна уредба на кръстовището в района на полицията и болницата. Монтирането й е наложително, поради натовареното движение, след извършените ремонти, както и изграждането на новата свързваща улица между центъра и кв. Запад, уточняват от общината.  Заложено е монтирането и на светофарна светодиодна уредба и таймери за обратно броене на ул.”Хаджи Димитър”, като средствата са от целево дарение. След проучване на възможностите и видовете системи, в капиталовата програма за настоящата година, е записано и изграждане на система за електронно наблюдение на метеорологичните показатели, сред които фини прахови частици и радиация. Системата ще има две станции за автоматично измерване, разположени на сградата на кметството в кв. Въбел и в центъра на Търговище. Обществената поръчка за доставка и монтаж е готова и ще бъде пусната непосредствено след приемане на годишния бюджет, част от който е и капиталовата програма. В нея са заложени общо 68 позиции, сред които са: ремонти на улици в града и селата, включително и тротоари, както и на сгради на детски градини и ясли, училища и пенсионерски клубове. Предвидено е започване на подмяна на дограмата на сградата на Центъра за младежки дейности и инициативи. Ще се стартират и дейности по благоустрояване на околоблокови пространства. Разчетени са средства за изработване на инвестиционни проекти, които са задължителен етап преди ремонти на различни обекти, нуждаещи се от обновяване, допълват от кметството в Търговище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Близо 6,6 млн. лв. за капиталови разходи планират в Търговище"}
{"url": "https://trud.bg/%d0%ba%d1%80%d0%b0%d0%b6%d0%b1%d0%b0-%d0%bd%d0%b0-%d1%82%d1%80%d0%b0%d0%bd%d1%81%d1%84%d0%be%d1%80%d0%bc%d0%b0%d1%82%d0%be%d1%80%d0%bd%d0%be-%d0%bc%d0%b0%d1%81%d0%bb%d0%be-%d0%be%d1%81%d1%82/", "text": "4205 клиенти на ЧЕЗ Разпределение България в столичния квартал Люлин останаха без електрозахранване рано тази сутрин след кражба от съоръжение на компанията. Неизвестни лица източиха трансформаторното масло от работещ трансформатор на дружеството, в следствие на което той аварира и се наложи пълната му подмяна, това съобщиха от пресслужбата на ЧЕЗ. Това е втората кражба на трансформаторно масло от началото на месеца, когато в почивен ден без електрозахранване останаха клиенти на дружеството в гр. Нови Искър. Трансформатори като повредения днес в кв. Люлин струват между 20 и 30 хил. лв. Това са само преките щети за дружеството, а нарушеният комфорт на клиентите няма как да бъде възстановен. ЧЕЗ Разпределение призовава за обществена нетърпимост и ефективни санкции срещу нарушителите, които да имат не само наказателен, но и възпиращ ефект.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.23", "title": " Кражба на трансформаторно масло остави без ток над 4000 души в столичния квартал „Люлин“"}
{"url": "https://trud.bg/%d0%b1%d0%b8%d0%b1%d0%b8-%d1%80%d0%b5%d0%ba%d1%81%d0%b0-%d1%81%d0%b5-%d0%be%d0%bf%d0%bb%d0%b0%d0%ba%d0%b0-%d1%87%d0%b5-%d0%bd%d0%b5-%d0%b8%d1%81%d0%ba%d0%b0%d1%82-%d0%b4%d0%b0-%d1%8f-%d0%be%d0%b1/", "text": "Певицата Биби Рекса се оплака в социалните мрежи, че дизайнери отказали да й ушият рокля за церемонията по връчването на музикалните награди „Грами“ с мотива, че е много пълна. Изпълнителката е номинирана в две категории – за най-добър нов изпълнител и най-добър кънтри дует. „Ако не харесваш стилът ми или моята музика, това е едно. Но не казвай, че не можеш да облечеш някого, който не е с размери, подходящи за пистата. Насърчавай жените да обичат телата си, вместо да ги караш да се чувстват по-малко значими заради своите мерки. Ние сме красиви във всякакъв размер! Малък или голям! Моето дупе размер 8 все пак ще отиде на „Грами“, написа Биби Рекса в профила си в Инстаграм.", "date": "2019.01.23", "title": " Биби Рекса се оплака, че не искат да я обличат заради голямо дупе (СНИМКИ)\t\t\t"}
{"url": "https://trud.bg/%d0%bc%d1%83%d0%b7%d0%b8%d0%ba%d0%b0%d0%bb%d0%bd%d0%be%d1%82%d0%be-%d1%80%d0%b8%d0%b0%d0%bb%d0%b8%d1%82%d0%b8-%d0%b3%d0%bb%d0%b0%d1%81%d1%8a%d1%82-%d0%bd%d0%b0-%d0%b1%d1%8a%d0%bb%d0%b3%d0%b0/", "text": "Най-успешното музикално риалити у нас „Гласът на България“ стартира в ефира на bTV с нов сезон на 24 февруари. Най-гледаното шоу за 2018 година у нас ще изненада зрителите с обновен регламент, нов треньор и ексклузивно дигитално съдържание в онлайн каналите на bTV Media Group. Всяка неделя в 20 часа феновете ще имат възможност да следят отблизо завладяващите гласове на талантите, вълнуващите лични истории и оспорваната битка между треньорите. Пътя на певците и треньорския състав към победата ще проследят и звездните водещи – хип-хоп дуото Pavell & Venci Venc’. В новия сезон на световния музикален формат конкуренцията ще бъде още по-оспорвана благодарение на свежото попълнение в звездния отбор – една от най-успешните и награждавани поп изпълнителки у нас Михаела Филева, която има опит и в оценяването на таланти. Тя се включва в битката за победата, която през последните два сезона грабва Иван Лечев. Новият регламент и допълнителните елементи във всеки един етап от надпреварата също засилват конкуренцията както сред треньорите, така и сред участниците в надпреварата им за 50 000 лева и титлата „глас на България“. По време на кастингите на тъмно, в допълнение към добре познатия червен бутон, пред Камелия, Михаела, Графа и Иван Лечев ще бъдат разположени и допълнителни блок бутони, на които ще са изписани имената на другите треньори. С новите бутони всеки от треньорите ще има възможност един път да блокира колегите си и така да ги лиши от възможността да спечелят желан участник за отбора си. Битката за таланти ще бъде още по-ожесточена и във втория етап от шоуто – вокалните двубои, когато четиримата треньори вече ще имат право само на една кражба на участник от друг отбор. Шоуто ще изненадва и с още нови етапи в състезанието, сред които т. нар. „нокаути“ – те ще позволят на треньорите да изберат тримата най-добри участници, с които да влязат във финалната битка за голямата награда на концертите на живо. Чрез ексклузивно съдържание, създадено специално за дигиталните канали на шоуто, феновете на „Гласът на България“ ще се срещнат с изключителни таланти и вълнуващи лични истории. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.23", "title": " Музикалното риалити „Гласът на България“ стартира на 24 февруари"}
{"url": "https://trud.bg/22-%d0%b3%d0%be%d0%b4%d0%b8%d0%bd%d0%b8-%d0%b8-6-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%83%d0%b1%d0%b8%d0%b5%d1%86%d0%b0-%d0%bd%d0%b0-%d0%b2%d0%b8/", "text": "Вече е окончателно ясно – убиецът на Виола ще лежи 22 години и 6 месеца в затвора. Тричленен състав на Върховния касационен съд (ВКС) остави в сила решение на Софийския апелативен съд (САС). Решението е окончателно, съобщиха от кабинета на председателя на ВКС. Във ВКС е получено уведомление от прокурор за предприети действия по изпълнение на наложеното от съда наказание. Делото е образувано по касационна жалба от подсъдимия Стефан Станев и по касационна жалба от частните обвинители В. Н. и Р. Н. срещу въззивното решение на САС, с което е изменена присъда от 03.11.2017 г. на Софийския градски съд (СГС), като е намален размерът на наложеното на подсъдимия наказание лишаване от свобода на 22 години и 6 месеца. С присъдата на СГС подсъдимият е признат за виновен в извършено престъпление за това, че на 23.06.2017 г. в София умишлено е умъртвил Виола Николова, като деянието е извършено с особена жестокост и по особено мъчителен за убитата начин. Съдът му е наложил наказание от 25 г. лишаване от свобода при условията на съкратено съдебно следствие и когато съдът определи като най-подходящо по вид наказанието доживотен затвор без замяна, не го налага, а наказанието доживотен затвор заменя с лишаване от свобода от 20 до 30 г. Подсъдимият е признат за виновен и за държане без надлежно разрешително на високорискови наркотични вещества, като му е наложено наказание от 8 месеца лишаване от свобода и глоба в размер на 2000 лв. Определено е едно общо най-тежко наказание в размер на 25 г. лишаване от свобода, присъединена е и глоба от 2000 лева. Тричленният състав на ВКС приема касационните жалби за допустими, но неоснователни. Съдът е категоричен, че няма нито допуснати съществени нарушения на процесуалните правила, нито неправилно приложение на материалния закон. Няма нито неяснота относно волята на градския съд, нито пък е налице някаква съзряна липса на мотиви, в каквато насока са част от доводите на защитника на подсъдимия, което да е ограничило по някакъв начин правото на защита на която и да е от страните в процеса, за да се претендира ново разглеждане на делото било от въззивния, а още по-малко от първоинстанционния съд. Според ВКС е неоснователно и твърдението на частното обвинение за допуснато съществено нарушение на процесуалните правила с преминаването от разглеждане на делото по общия ред към провеждане на диференцираната процедура по Глава 27 от НПК, ограничило правото им на защита да претендират налагането на най-тежкото предвидено за престъплението по чл. 116, ал. 1 от НК наказание. В мотивите се посочва, че съгласно чл. 374 от НПК, доколкото няма специални правила в Глава 27 от НПК, прилагат се общите правила на НПК. И след като няма ограничение за прилагане на някоя от диференцираните процедури на съкратено съдебно следствие за постигане на заложените от законодателя цели, тя е приложена правилно и съдът е изпълнил задълженията си, то няма как да се твърди да е допуснато съществено нарушение на правилата на Глава 27 от НПК. По отношение на твърдяното от частните обвинители процесуално нарушение заради неприемането на гражданските искове за съвместно разглеждане с наказателния процес, върховните съдии пишат, че не е налично такова нарушение както защото не ограничава ничии права в този процес, така и защото не препятства исковото производство на пострадалите, в което при влязла в сила присъда да установят размера на причинените им болки и страдания от престъпното деяние. Доводи по отношение на справедливостта на наложеното на подсъдимия наказание лишаване от свобода се сочат и в двете касациони жалби. Тричленният състав на ВКС намира, че както първостепенният, така и апелативният съд са пределно ясни в актовете си – извършеното е изключително тежко по смисъла на НК както по начина на извършване, така и с оглед причините и умисъла на дееца за извършването му. Още повече, с оглед и на двете квалифициращи деянието обстоятелства, охарактеризиращи в негативен план неговия извършител и подбудите му да го стори. Проявеното впоследствие осъзнаване, признание и съжаление за стореното не намалява обществената опасност на същото, нито снижава обществената опасност на дееца на фона на проявената от него неоправдана агресивност и жестокост. Правилно съдът е калкулирал в отегчаващите вината на подсъдимия обстоятелства упоритосттта му да причини смъртта на Виола Николова по всякакъв начин – чрез удушване, безуспешно, с помощта на клане с един, два и накрая три ножа с наранявания в дълбочина във врата й, с което накрая е успял. „С оглед на изложените виждания на настоящия касационен състав относно смекчаващите вината му обстоятелства преминаването към най-леката алтернатива на наказанията по чл. 116, ал. 1 от НК би било неоправдана снизходителност към дееца. Така определеният му размер на наказанието лишаване от свобода е необходим както за неговото лечение, поправяне и преосмисляне на извършеното, така и за превенция на онези членове на обществото ни, които биха оправдали подобно свое поведение с неразумната злоупотреба с упойващи вещества и алкохол. Последното именно затова е обществено укоримо, защото довежда човешката личност до абсолютно неприемливо за всички поведение, което не бива по никакъв начин да бъде толерирано“, категорични са върховните съдии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " 22 години и 6 месеца затвор за убиеца на Виола Николова"}
{"url": "https://trud.bg/%d0%b1%d0%b5%d0%bb%d0%b8%d1%8f%d1%82-%d0%b4%d0%be%d0%bc-%d0%b1%d0%b5%d0%b7-%d0%b1%d1%80%d0%b8%d1%84%d0%b8%d0%bd%d0%b3%d0%b8/", "text": "Говорителката на Белия дом Сара Сандърс вече изключително рядко провежда брифинги за медиите, заради невъзпитаното отношение на журналистите към нея и пристрастното отразяване на новините. Това обясни в туитър президентът Доналд Тръмп, като уточни, че той лично я е инструктирал да процедира така. “По-голямата част от медиите така или иначе няма да ни отразят по почтен начин. Затова ги наричам медии за фалшиви новини”, допълни Тръмп. При предишни президенти пресконференциите в Белия дом се провеждаха почти всекидневно. При администрацията на Тръмп те значително намаляха, но напоследък са направо изключение.", "date": "2019.01.23", "title": " Белият дом без брифинги"}
{"url": "https://trud.bg/%d0%b1%d0%bb%d1%81-%d0%bd%d0%b5%d0%b4%d0%be%d0%bf%d1%83%d1%81%d1%82%d0%b8%d0%bc%d0%be-%d0%b5-%d0%bc%d0%b5%d0%b4%d0%b8%d1%86%d0%b8%d1%82%d0%b5-%d0%b4%d0%b0-%d1%81%d1%82%d0%b0%d0%b2%d0%b0%d1%82-%d0%b7/", "text": "Български лекарски съюз изразява безпрекословната си подкрепа, както към д-р Сибила Маринова, нейния екип и всички медици, работещи в МОБАЛ „Д-р Стефан Черкезов“ – Велико Търнова, така и към Наталия Армянова – фелдшер в Спешна помощ – Горна Оряховица. Това се посочва в позиция на БЛС. Съсловната организация осъжда всяка форма на физическа и вербална агресия над медицински лица. Случилото се с фелдшер Армянова, с д-р Маринова и нейния екип е поредната проява на осъдително и неприемливо отношение към представители на лекарското съсловие. Недопустимо е медиците да стават заложници на собственото си призвание и докато се борят да спасят поредния човешки живот, да бъдат принуждавани да защитават своя собствен. Важно е да бъде създаден работещ механизъм, който да защити лекарите на работното им място, за да може спокойно да изпълняват задълженията си. Необходими са цялостни действия към превенция на агресията в лечебните заведения, защото там не е мястото за саморазправа и насилие. Български лекарския съюз е готов да предприеме всички възможни действия в тази посока и ще направи всичко по силите си, за да се увери, че законовият интрументариум ще сложи край на това грубо и неоправдано отношение към всички медицински лица. Всеки от нас трябва да осъзнае жертвогoтовността на представителите на медицинското съсловие и да уважава ежедневните грижи, които те полагат за пациентите, трудейки се неуморно и изпълнявайки задълженията си професионално, дори и в трудните условия на работа, в които са поставени.  БЛС апелира към всички да бъдем по-човечни един към друг и да оценяваме труда на ближния. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " БЛС: Недопустимо е медиците да стават заложници на собственото си призвание"}
{"url": "https://trud.bg/%d0%b2%d0%b0%d1%80%d0%bd%d0%b0-%d1%89%d0%b5-%d0%b8%d0%bc%d0%b0-%d1%86%d0%b5%d0%bd%d1%82%d1%8a%d1%80-%d0%b7%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%bd%d0%b0-%d1%85%d0%be%d1%80%d0%b0/", "text": "Център за подкрепа на пълнолетни лица с увреждания, включително на хора с тежки множествени проблеми, ще заработи във Варна на 1 март 2020 г. Проектът е пилотен за България и се осъществява паралелно в още четири града – София, Пловдив, Русе и Бургас, по ОП „Развитие на човешките ресурси“. За Варна финансирането е близо 1 млн. лв. Със средствата започва ремонт и оборудване на две помещения в кв. Аспарухово. В тях от идната пролет ежедневна грижа ще се предоставя на 30 потребители. Други 60 ще ползват на място или у дома почасова помощ – консултации, профилактика, рехабилитация, специализирана медицинска помощ. За всички ще бъдат осигурени безплатно транспорт и храна. За първи път ще бъде въведена и услугата „Заместваща грижа“, като по график или при спешна нужда потребители ще могат да се настаняват в специално пригоден апартамент за срок до 2 седмици. По план в центъра ще работят 23 души. Дейността му е обезпечена по проекта за срок от 10 месеца. След това ще се търси национално или общинско финансиране, уточниха от местната администрация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Варна ще има Център за подкрепа на хора с увреждания"}
{"url": "https://trud.bg/%d0%be%d0%bf%d0%b0%d1%81%d0%bd%d0%be-%d0%b2%d1%80%d0%b5%d0%bc%d0%b5-%d0%b2-%d0%bf%d0%be%d1%87%d1%82%d0%b8-%d1%86%d1%8f%d0%bb%d0%b0%d1%82%d0%b0-%d1%81%d1%82%d1%80%d0%b0%d0%bd%d0%b0-%d1%83%d1%82%d1%80/", "text": "Предупреждение за опасно време е обявено в 21 области в страната за утре – 24 януари. Очакват се обилни валежи от дъжд и сняг, като в 5 области дори е обявен оранжев код. Това са Благоевградска, Пазарджишка, Пловдивска, Смолянска и Кърджалийска. В тези области се очакват значителни количества от дъжд – 35-40 л/кв. м за денонощието. В частите над 800-1000 м надморска височина валежите ще са от сняг. В други 16 области е обявен жълт код. В областите Стара Загора, Сливен, Велико Търново, Габрово и Ловеч предупреждението е заради дъжд, като количества от 15-20 л/кв. м за денонощието, информира Канал 3. Заради дъжд и мокър сняг, пък под тревога са областите Кюстендил, Перник, София – област, София – град и Хасково. И в тези райони се очаква валежите да са 15-20 л/кв. м за денонощието. В още 6 области е обявен жълт код заради снеговалеж – Видин, Монтана, Враца, Плевен, Русе и Силистра. В тези области ще има валежи от мокър сняг, а в Русе и Силистра до обяд ще са от дъжд, а след обяд от сняг. За тези 6 области се очаква застудяване и ще има условия и за образуване на поледици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Опасно време в почти цялата страна утре\t\t\t"}
{"url": "https://trud.bg/%d0%b4%d0%b0%d0%b2%d0%b0%d1%82-%d0%bd%d0%b5%d1%84%d1%82%d0%be%d1%85%d0%b8%d0%bc%d0%b8%d0%ba-%d0%bd%d0%b0-%d0%bd%d0%b8%d0%ba%d0%be%d0%bb%d0%b0%d0%b9-%d0%b6%d0%b5%d0%bb%d1%8f%d0%b7/", "text": "Бившият треньор на младежкия национален отбор по волейбол Николай Желязков почти сигурно ще е новият наставник на шампиона „Нефтохимик 2010“. По информация на Спортал той ще замени Найден Найденов, който бе уволнен за слаби резултати. От клуба обявиха, че тимът временно ще бъде воден от либерото Теодор Салпаров, който е и спортен директор.  „Когато нещата не вървят, не може да се смени състава, стига се до рокада на треньорско ниво – заяви Салпаров. – Нуждаем се от промяна. До няколко дни трябва да имаме нов треньор и се надявам всичко да потръгне в положителна посока“  Желязков бе начело на бургазлии преди няколко години, а в момента води румънския „Мунисипал“ (Залъу).  „Аз съм чист пред съвестта си, каквото трябва съм го постигнал – отговори Найденов – Не се чувствам виновен за нищо, тръгвам си с високо вдигната глава.“  Женският национален отбор пък изтегли тежък жребий за европейското първенство тази година. „Лъвиците“ попаднаха в  група „А“, която ще е в Анкара, а съперници са им тимът на домакините, Сърбия, Франция, Финландия и Гърция. За следващата фаза се класират първите четири отбора.  Първенството е от 23 август до 9 септември.", "date": "2019.01.23", "title": " Дават „Нефтохимик“ на Николай Желязков"}
{"url": "https://trud.bg/%d0%b1%d0%be%d0%bb%d1%82-%d1%81%d0%b5-%d0%be%d1%82%d0%ba%d0%b0%d0%b7%d0%b0-%d0%be%d1%82-%d1%84%d1%83%d1%82%d0%b1%d0%be%d0%bb%d0%b0/", "text": "Юсейн Болт сложи край на опитите да стане футболист след края на кариерата си в леката атлетика. Най-бързият човек на света се оттегли след световното първенство в Лондон през 2017-а и оттогава се опитваше да си уреди договор с професионален футболен отбор.  „Не казвам, че беше грешка, но го направих не така, както трябва – заяви Светкавицата. – Беше добър урок, човек винаги се учи. Във всеки случай се забавлявах и опитах нещо различно. Вече официално съм приключил със спорта, сега ще се опитам да стана бизнесмен.“", "date": "2019.01.23", "title": " Болт се отказа от футбола"}
{"url": "https://trud.bg/%d0%b0%d0%bb%d0%b1%d0%b5%d1%80%d1%82-%d0%bf%d0%be%d0%bf%d0%be%d0%b2-%d0%b1%d0%b8%d0%b5-%d0%bd%d0%b0-%d1%81%d0%bb%d0%b0%d0%bb%d0%be%d0%bc-%d0%b2-%d0%b8%d1%82%d0%b0%d0%bb%d0%b8%d1%8f/", "text": "Алберт Попов спечели слалома от календара на ФИС във Вал Палот (Италия). Българинът завърши двата манша с общо време 1:15,51 и остави на 67 стотни зад себе си Тео Летитр (Франция). По-рано същия ден Попов зае второ място в първия слалом като завърши на 37 стотни зад победителя Джордано Рончи (Италия).  Симона Скробанска пък спечели втора победа в рамките на два дни на купа „Пампорово“. Ден след успеха си в гигантския слалом тя триумфира и в слалома с общо време 1:54,75 мин. Йоан Тодоров пък е втори при мъжете на 21 стотни зад победителя Йоанис Антонио (Гърция).", "date": "2019.01.23", "title": " Алберт Попов бие на слалом в Италия"}
{"url": "https://trud.bg/%d1%81%d0%b5%d1%80%d0%b8%d0%bd%d0%b0-%d1%81%d0%b8-%d1%82%d1%80%d1%8a%d0%b3%d0%bd%d0%b0-%d0%be%d1%82-%d0%bc%d0%b5%d0%bb%d0%b1%d1%8a%d1%80%d0%bd-%d0%b1%d0%b5%d0%b7-%d1%81%d0%ba%d0%b0%d0%bd%d0%b4%d0%b0/", "text": "Серина Уилямс отпадна с достойнство от Аустрелиън оупън, въпреки че имаше повод да се скара с рефера по време на четвъртфинала с Каролина Плишкова (Чехия). Американката загуби с 4:6, 6:4, 5:7, а в третия сет пропусна мачбол при 5:1 заради несправедливо отсъдено пристъпване на линията при сервис. За разлика от друг път обаче, сега носителката на 23 титли от Големия шлем прие безропотно решението. Кошмарите за нея продължиха с обърнат глезен, което я принуди на доиграе мача на куц крак.  „Не това беше проблемът, просто Каролина игра най-добрия тенис в кариерата си“, заяви след мача Уилямс, която отново отложи плановете да изравни рекорда на Маргарет Корт от 24 трофея.  Плишкова пък остава в битката за №1 в ранглистата след турнира наред със сънародничката си Петра Квитова и Наоми Осака (Япония).  „В един момент вече се виждах в съблекалнята, бях почти отчаяна, а малко по-късно все още бях на корта – призна чехкинята. – Тогава си казах, че ще гледам просто да спечеля още един гейм. В тениса имаш нужда и от късмет.“  Чехкинята ще гони място на финала срещу Осака, която надигра с 6:4, 6:1 Елина Свитолина (Украйна).", "date": "2019.01.23", "title": " Серина си тръгна от Мелбърн без скандал"}
{"url": "https://trud.bg/%d0%bd%d0%b8%d1%88%d0%b8%d0%ba%d0%be%d1%80%d0%b8-%d0%bf%d1%83%d1%81%d0%bd%d0%b0-%d0%b4%d0%b6%d0%be%d0%ba%d0%be%d0%b2%d0%b8%d1%87-%d0%b1%d0%b5%d0%b7-%d0%b1%d0%be%d0%b9/", "text": "Новак Джокович плати много по-ниска цена от очакваното за мястото си на полуфиналите в Мелбърн. Сърбинът се опасяваше, че двубоят с Кей Нишикори може да се превърне в изтощителен маратон, но японецът не беше в състояние да му предложи такава съпротива. Той се отказа поради травма при 1:6, 1:4.  „Преди мача бях добре, но в третия или четвъртия гейм стъпих тежко на десния крак – разкри Нишикори. – След това не можех да сгъвам добре коляното и не можех да скачам.“  Джокович също се оплака, че е имал проблеми преди мача. „Докторът ми препоръча да не се натоварвам и днес се получи така – пошегува се Ноле. – Ще се опитам да съм максимално готов за следващия мач.“  Джокера продължава преследването на рекордна седма титла от Аустрелиън оупън, с което ще изпревари Роджър Федерер по трофеи от първия турнир от Големия шлем.", "date": "2019.01.23", "title": " Нишикори пусна Джокович без бой"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%bf%d0%b0%d0%b4%d0%b0-%d1%81-3-%d0%bc%d0%b5%d1%81%d1%82%d0%b0-%d0%b2-%d1%80%d0%b0%d0%bd%d0%b3%d0%bb%d0%b8%d1%81%d1%82%d0%b0%d1%82%d0%b0/", "text": "Григор Димитров ще отстъпи с 3 места до 24-ата позиция в ранглистата на АТП в понеделник. Лука Пуй стана поредният тенисист, изместил българина, след като се класира за полуфиналите в Мелбърн. 24-годишният французин надигра със 7:6 (4), 6:3, 6:7 (2), 6:4 Милош Раонич (Канада) и благодари на треньорката си Амели Моресмо.  „Тя ми носи допълнително самочувствие на корта и извън него – заяви Пуй, който нямаше нито една победа в Мелбърн до тази година. – Не е важно дали е жена, а дали разбира от тенис. Бих посъветвал повече мъже да си вземат жена за треньор.“", "date": "2019.01.23", "title": " Григор пада с 3 места в ранглистата"}
{"url": "https://trud.bg/%d0%bb%d0%b0%d0%b7%d0%b0%d1%80%d0%be%d0%b2-%d0%b8-%d0%b4%d0%be%d0%bd%d0%b5%d0%b2-%d1%81-%d0%bf%d0%be%d0%ba%d0%b0%d0%bd%d0%b8-%d0%b7%d0%b0-%d1%81%d0%be%d1%84%d0%b8%d1%8f-%d0%be%d1%83%d0%bf/", "text": "Александър Лазаров и Габриел Донев си спечелиха покани за квалификациите за „София оупън“ като се класираха за финала на държавното първенство по тенис за мъже. Лазаров надигра с 6:2, 6:4 Васил Младенов, а Донев бис 6:3, 6:4 Васил Кирков. Битката помежду им за титлата е днес в зала „София“.  „Много се гордеем с този турнир, тазгодишното издание ще е върхът – заяви спортният министър Красен Кралев. – Организацията е на световно ниво, залата е перфектна. Гърците вече купуват билети заради Циципас, такъв тенисист не са имали.“  А сред посланиците на турнира се наредиха още две звезди на българския спорт – доскорошната ни първа ракета при жените Цветана Пиронкова и легендата в спортната гимнастика Йордан Йовчев.", "date": "2019.01.23", "title": " Лазаров и Донев с покани за „София оупън“"}
{"url": "https://trud.bg/%d0%bd%d1%8f%d0%bc%d0%b0-%d1%88%d0%b0%d0%bd%d1%81-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b8%d1%8f%d1%82-%d1%84%d1%83%d1%82%d0%b1%d0%be%d0%bb%d0%b8%d1%81%d1%82-%d0%b4%d0%b0-%d0%b5-%d0%b6/", "text": "Няма шанс Емилиано Сала да е жив. Това прогнозира Джон Фицджералд, главен офицер в английската служба за издирване на изчезнали самолети, която работи по случая. Експертът заяви пред Би Би Си, че „дори най-подходящият човек“ ще издържи няколко часа в ледените води в Ламанша. А от Сала няма следа повече от два дни. „За съжаление, наистина не мисля, че има каквато и да е надежда – добави Фицджералд. – По това време на годината условията са направо ужасни, ако се намираш във водата“. Нападателят излетя с частен самолет от Франция в посока Кардиф, след като тимът от Уелс купи играча от „Нант“ с рекорден трансфер. В понеделник около 23,30 часа българско време летателният апарат изчезна от радарите около малкия Остров Гърнзи. Спасителната операция бе подновена в сряда сутрин, след като във вторник лошото време възпрепятства издирването. По това време вълните достигали от 1,7 до 1,8 метра, а температурата на водата едва прехвърляла 10 градуса. Два самолета, хеликоптер и спасителна моторница търсиха в зоната, в която се предполага, че е паднал малкият летателен апарат. Само във вторник са претърсени повече от 3000 квадратни километра. Открити бяха възглавница, огънато парче метал и няколко други предмета, които се предполага, че са от падналия самолет. Мехмет Далман, президент на „Кардиф“, разкри, че предложил полетът да бъде организиран от клуба, но играчът отказал. Вестник „Таймс“ разкри, че летателният апарат е на футболен агент, който посредничил за сделката. Моделът на самолета е „Piper Malibu“, който има „на сметката си“ 160 сериозни катастрофи, 55 от които с фатален край. От 2000-ата година насам 24 от произшествията са без оцелели на борда. „Това е повече от рисковано пресичане на Ламанша – каза Аластер Росеншейн, бивш пилот на изчезналия самолет. – „Piper Malibu“ разполага с един двигател. Ако той откаже, отиваш във водата. А да летиш по този маршрут през зимата и то през нощта е не само странно, но и много безотговорно“. Полицията в Гърнзи разкри, че се работи по 4 версии. Първата е, че пилотът и Сала са кацнали на друго място, но не са съобщили за това. Втората – те са се приземили във водата и са били качени на преминаващ кораб и също не са се свързали все още с никого. Третата – след като са паднали във водата, те са се качили на спасителния сал, който се намира в самолета. Четвъртата – летателният апарат се е разбил във водата, а двамата пътници на борда са загинали почти веднага. Полицията призна, че версията със спасителния сал е приоритет и работят именно върху нея. В Аржентина родителите на футболиста се надяват, че именно това се е случило и синът им е жив и здрав. „Жена ми не спира да плаче, а съобщението, което получих от Емилиано ме кара да мисля за най-лошото“, заяви Орасио, бащата на играча. Сала изпрати аудио послание малко преди самолетът да изчезне от радарите. То е адресирано към баща му. „Качих се на самолет, който изглежда сякаш, че ще се разпадне и тръгвам за Кардиф – казва футболистът в записа, който бе публикуван в световните агенции. – Ако до час и половина нямате новини от мен, не знам дали да пращате хора, които да ме търсят, защото едва ли ще ме намерят. Татко, много се страхувам!“. Феновете на „Кардиф“ и „Нант“ се молят за щастлива развръзка. Пред двата стадиона се поднасят цветя и се палят свещи за Сала. Във вторник вечер привърженици организираха и бдение в негова чест. Заради трагедията тимът от Уелс отложи вчера тренировката си. Клубът призна, че се очаква Сала да бъде почетен с огромен транспарант в предстоящото домакинство срещу „Арсенал“ във Висшата лига. Подобна готовност има и от „Нант“ за двубоя със „Сент Етиен“ следващата сряда. Беренис Шкаир, бивша приятелка на Емилиано Сала, призова полицията да не спира по никакъв начин търсенето. Френският модел направи и разтърсващо емоционално обръщение към изчезналия футболист. „Разследвайте, не спирайте издирването, моля ви – написа Беренис в една от социалните мрежи. – Не мога да повярвам за тази катастрофа! Не мога да повярвам, че спират търсенето заради лошите условия. Губи се време , чувствам се безсилна. Не мога да спра да мисля за теб, че си здрав и на сигурно място. Имат ли мечтите дата за годност? Животът може да се промени за една секунда. Ние сме просто прах в тази вселена. В свят, в който се случват толкова много несправедливости, нещото, за което най-много съжалявам е, че не ти споделих всичко, което чувства сърцето ми. Не знам какво да кажа! Може би това е нещо, което вече ще науча? Тези, които ме познават знаят как блестят очите ми, когато говоря за теб. Бях щастливка, че те срещнах. Защо тези неща трябва да се случват на прекрасен, борещ се в живота човек, който е пълен с амбиции и е отдаден на своята работа и семейство? Искам да се събудя от този кошмар. Знам, че си силен. Чакам те!“.", "date": "2019.01.23", "title": " Няма шанс изчезналият футболист да е жив"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%ba%d0%b0%d1%86%d0%bd%d0%b0-%d0%b2-%d0%bc%d0%be%d1%81%d0%ba%d0%b2%d0%b0-%d0%b7%d0%b0-%d1%81%d1%80%d0%b5%d1%89%d0%b0-%d1%81-%d0%bf%d1%83%d1%82%d0%b8%d0%bd/", "text": "Президентът на Турция Реджеп Тайип Ердоган пристигна в Москва за среща с руския президент Владимир Путин, предава ДХА. Ердоган бе посрещнат на летището от зам.-външния министър на Русия Александър Грушко, началника на Държавния протокол и турския посланик в Москва. След това турският президент отпътува за Кремъл, където ще разговаря насаме с Путин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.23", "title": " Ердоган кацна в Москва за среща с Путин"}
{"url": "https://trud.bg/%d0%b9%d0%b5%d0%bd%d1%81-%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d0%bd%d0%b8%d0%ba%d0%be%d0%b3%d0%b0-%d0%bd%d0%b5-%d0%b1%d0%b8%d1%85%d0%bc%d0%b5-%d0%bf%d1%80%d0%b8%d0%b5/", "text": "Никога не бихме приели опитите на Русия да установява сфери на влияние, в които да решава кой какво да прави. Това заяви генералният секретар на НАТО Йенс Столтенберг след среща с президента на Грузия Саломе Зурабишвили в централата на алианса в Брюксел. Той отбеляза, че миналото лято държавните и правителствените ръководители на страните от пакта са потвърдили решението от 2008 г. за присъединяване на Грузия към военнополитическия съюз. „Става дума за правото на всеки народ да следва своя път. Никой друг няма каквото и да било основание да се намесва или да препятства този процес“, заяви Столтенберг. Генералният секретар съобщи, че ще посети Грузия през март, както и че тази година предстоят съвместни учения на алианса и на грузинските въоръжени сили. „Ще увеличим съвместните морски учения. Приветствам стремежа на Тбилиси за постигането на разходи за отбрана, равни на два процента от БВП“, добави той. Столтенберг допълни, че НАТО изцяло подкрепя целостта на Грузия в международно признатите граници. „Призоваваме Русия да се изтегли от Абхазия и Южна Осетия“, заяви генералният секретар. Той посочи, че Грузия и НАТО се тревожат от повишеното руско военно присъствие в Черно море. Грузия е решена да се присъедини към НАТО – това е волята на страната и на народа, посочи президентът Зурабишвили. Тя добави, че присъединяването на страната й към ЕС и НАТО е главна задача и една от основните в нейния мандат. Готови сме да направим повече и да напреднем по пътя към присъединяването. Знаем, че ще се наложи да изчакаме, вероятно и малко по-дълго, допълни тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.01.23", "title": " Йенс Столтенберг: Никога не бихме приели опитите на Русия да установява сфери на влияние"}
{"url": "https://trud.bg/%d0%b3%d0%be%d1%82%d0%b2%d1%8f%d1%82-242-%d0%bf%d1%80%d0%be%d0%bb%d0%b5%d1%82%d0%b5%d0%bd-%d0%bf%d0%b0%d0%bd%d0%b0%d0%b8%d1%80-%d0%b2-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5/", "text": "Запазване на наемните цени за търговски площи по време на 242 традиционен пролетен панаир в Търговище, който ще се проведе от 13 до 19 май. Това предвижда общинското ръководство, което е в подготовка на утвърдения търговски форум. Тарифите са от 10 до 50 лв. за кв. м., според това дали са в обособени модули в изложбените зали или на открито, като и според големината на наетите площи. Цените са цялата седмица без ДДС. Приемането на заявките на участниците ще започне през февруари, след утвърждаване на цените от общинския съвет, който ще ги разгледа в края на този месец. Запазването на тарифите, които не са променяни от години, е с цел привличане на повече участници в търговската част. Панаирът, който е в последните години е с богата съпътстваща културна програма, е сред най-старите у нас и в миналото е бил прочуто тържище, събиращо търговци от три континента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Готвят 242 пролетен панаир в Търговище\t\t\t"}
{"url": "https://trud.bg/%d0%b1%d0%bd%d1%82-%d1%81%d0%b2%d0%b0%d0%bb%d1%8f-%d0%b2%d0%b0%d0%bb%d1%8f-%d0%b0%d1%85%d1%87%d0%b8%d0%b5%d0%b2%d0%b0/", "text": "БНТ обяви „вътрешен конкурс за ново предаване за разследваща журналистика“. „За да се осигури максимална равнопоставеност при кандидатстването с концепции на всички журналисти, настоящият тв формат ще бъде временно спрян“, съобщиха от обществената телевизия, без да назовават „Открито“ на Валя Ахчиева. „Ние искаме да качим разследващата журналистика на следващо ниво, но също така – да отворим честен и открит дебат за работата на гилдията като цяло”, е цитиран да казва генералният директор на БНТ Константин Каменаров. Пълният текст на съобщението: Българската национална телевизия обявява вътрешен конкурс за ново предаване за разследваща журналистика. Решението бе взето днес на Управителен съвет, след обсъждане с ръководството на Дирекция “Информация”. Предложения може да дава всеки един от журналистите, работещи в БНТ. Концепциите ще се приемат до 20 март 2019 г. Водена от обществената си мисия, БНТ постоянно работи по прилагането на високи професионални стандарти и стриктното спазване на законодателството, етичните норми и добрата журналистическа практика. Редакционната независимост продължава да бъде абсолютен приоритет на ръководството, а решението за вътрешния конкурс цели да надгради и осъвремени постиженията на най-добрия журналистически екип в България. “Вече 60 години Българската национална телевизия е еталон за качествена и задълбочена журналистика. По същество, конкурсът не е просто начин да “си сверим часовника” с най-добрите и успешни образци. Ние искаме да качим разследващата журналистика на следващо ниво, но също така – да отворим честен и открит дебат за работата на гилдията като цяло”, отбеляза Генералния директор на БНТ Константин Каменаров. За да се осигури максимална равнопоставеност при кандидатстването с концепции на всички журналисти, настоящият тв формат ще бъде временно спрян. “В същия времеви слот ще продължим да излъчваме силния документален формат “В кадър”, донесъл не една и две награди на БНТ. Качествената разследваща журналистика има запазено място и в ежедневните ни публицистични предавания, както и в емисиите на “По света и у нас”, заяви още Константин Каменаров. По време на конкурса, Българската национална телевизия ще организира и широка дискусия за разследващата журналистика с представители на Обществения съвет, СЕМ и съсловни организации. На нея ще се обсъдят новите тенденции, журналистическите предизвикателства, правната рамка и опита на европейските обществени телевизии в сферата на разследващата журналистика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.23", "title": " БНТ сваля Валя Ахчиева\t\t\t"}
{"url": "https://trud.bg/%d0%b1%d1%8a%d1%87%d0%b2%d0%b0%d1%80%d0%be%d0%b2%d0%b0-%d0%b3%d0%b5%d1%80%d0%b1-%d0%b5-%d1%81-%d0%bd%d1%8f%d0%ba%d0%be%d0%bb%d0%ba%d0%be-%d0%ba%d1%80%d0%b0%d1%87%d0%ba%d0%b8-%d0%bd%d0%b0%d0%bf%d1%80/", "text": "Политикът от ГЕРБ и бивш министър на МВР – Румяна Бъчваровар заяви пред  , че е нормално да има протестен вот към ГЕРБ, защото са най-дълго управляващата партия в новата история на България. „Ние не сме започнали кампанията, а резултатът се оформя по време на кампанията. ГЕРБ е с няколко крачки напред, защото има много здрави връзки с европейското политическо семейство и има опит в управлението на европейските фондове”, коментира Бъчварова. Три дни след края на Националната конференция на ГЕРБ, срещата все още предизвиква интерес, каза Бъчватова. Тя добави, че критичният тон на премиера Бойко Борисов не е прецедент. „Самокритичният тон на Борисов е обичаен по отношение на партията, той не е изключение този път. Той показва един реализъм. Критичността на Борисов се е появявала винаги, през 2009 г., при най-успешните избори, той каза „Проблемът на ГЕРБ е самият ГЕРБ”, коментира Бъчварова. Бъчварова допълни, че „износването” на една партия е неизбежен дефект, но въпреки това ГЕРБ продължава да има лидерска позиция. „Борисов каза какви са проблемите в партията и знае какви са проблемите на управлението. Въпросната алегория със „синята и червената лампа”, каза, че ако нямат достатъчно морал и съвест да работят, както трябва, към тях ще бъде приложен законът”, каза още тя. Бъчварова допълни, че не вярва на последното социологическо проучване на АФИС, според което ГЕРБ и БСП са с изравнени сили за евровота. „Докато тези резултати не се потвърдят от други агенции, не бих ги коментирала. Има една стандартна грешка, която винаги присъства. Да не забравяме момента, в който се обявяват тези резултати – преди конгреса на БСП. Преди две години, когато бяха парламентарните избори, също имаше прогнози за малка разлика в полза на БСП, всички знаем какъв е резултата”, допълни политикът. Бъчварова допълни, че резултатите от евроизборите не са еднозначен показател за обществените нагласи, като даде пример, че тези избори във Франция обикновено се печелят от Марин Льо Пен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2019.01.23", "title": " Бъчварова: ГЕРБ е с няколко крачки напред, защото има много здрави връзки с европейското политическо семейство"}
{"url": "https://trud.bg/%d1%83%d0%bc%d1%83%d0%b2%d0%b0%d1%82-%d0%b4%d0%b0%d0%bb%d0%b8-%d0%b4%d0%b0-%d1%87%d0%b5%d1%82%d0%b0%d1%82-%d0%be%d0%b1%d0%b2%d0%b8%d0%bd%d0%b8%d1%82%d0%b5%d0%bb%d0%bd%d0%b8%d1%8f-%d0%b0%d0%ba%d1%82/", "text": "Специализираният съд ще решава в началото на февруари дали по делото “КТБ” да продължи четенето на обвинителния акт, което тече вече няколко месеца. Това се налага след промени в Наказателния кодекс, според които в съдебна зала не се чете диспозитивът на обвинителния акт, а само кратък доклад. По делото за източване на над 2,5 млрд. лв. са обвинени 18 души. Сред тях е и Цветан Василев, който избяга в Сърбия. Обвинителният акт е повече от 5000 страници. “Ще бъде значително по лесно за нас да преразкажем правния механизъм”, каза прокурор Антоанета Софрониева. “На прокурорите им омръзна да четат обвинителен акт, който те самите са написали и затова измениха закона”, каза адвокатът на Цветан Василев – Константин Симеонов.", "date": "2019.01.23", "title": " Умуват дали да четат обвинителния акт по делото „КТБ“"}
{"url": "https://trud.bg/%d1%86%d1%81%d0%ba%d0%b0-%d1%81%d1%80%d0%b0%d0%b7%d0%b8-%d0%b1%d0%be%d0%b3%d0%b0%d1%82%d0%b8-%d0%ba%d0%b8%d1%82%d0%b0%d0%b9%d1%86%d0%b8/", "text": "ЦСКА спечели първа победа на лагера си в Испания. „Червените“ сразиха с 1:0 богатия китайски „Шанхай Шенхуа“, където треньор е испанецът Кике Санчес Флорес. Именно този клуб направи Карлос Тевес най-богатия футболист в света преди няколко години. В „Шанхай Шенхуа“ бе и Дидие Дрогба. Двата отбора не създадоха много чисти положения и накрая резултатът беше справедлив. Накрая обаче по-напористият български тим взе мача с гол на централния нападател Али Соу. ЦСКА завърши наравно с „Бохум“ в Испания, а падна с 1:3 от „Академия Пушкаш“ в досегашните си контроли в Испания. Бразилецът Мауридес написа „Завърна се“ в своя профил във фесйбук. Преговорите с „Рапид“ (Виена) пропаднаха, защото нападателят поиска прекалено високи лични условия и клаузи в договора. Иначе ЦСКА се бе разбрал с австрийците. Въпреки това от „Рапид“ потвърдиха, че Мауридес все още е опция за отбора им. Вероятно очакват да свали исканията си. Мауридес не попадна в групата на ЦСКА за мача с „Шанхай Шенхуа“ – вероятно заради отсъствието му от тренировките в последните дни. „ Червените“ имат още една проверка на испанска земя срещу чешкия шампион „Виктория“ (Пилзен), след което се прибират в България.", "date": "2019.01.23", "title": " ЦСКА срази богати китайци"}
{"url": "https://trud.bg/us-%d0%ba%d0%be%d0%bd%d0%b3%d1%80%d0%b5%d1%81%d1%8a%d1%82-%d0%b7%d0%b0%d0%b1%d1%80%d0%b0%d0%bd%d0%b8-%d0%b8%d0%b7%d0%bb%d0%b8%d0%b7%d0%b0%d0%bd%d0%b5-%d0%be%d1%82-%d0%bd%d0%b0%d1%82%d0%be/", "text": "Камарата на представителите на Конгреса на САЩ одобри Закон в подкрепа на НАТО, с който забранява на президента Доналд Тръмп да извади страната от пакта, съобщи Си Ен Ен. Нормата бе одобрена със 357 гласа “за” срещу 22 “против”. Тя предвижда “отклоняване на всякакви опити на президента да напусне алианса” и “забранява използването на бюджетни средства за осъществяването на подобна стъпка”, поясни един от вносителите – Джим Панета от Демократическата партия. Законът бе иницииран заради опасността Тръмп да пристъпи към изваждане на САЩ от НАТО, за каквато алармира вестник “Ню Йорк таймс” преди дни. Друг вносител на закона – демократът Елиът Енджъл, напомни, че разцепването на алианса е една от основните цели на руския президент Владимир Путин “и поради това е толкова разочароващо и тревожно да видим САЩ да изпращат объркващи сигнали за този съюз или да се отнасят към него като към бреме”.", "date": "2019.01.23", "title": " US Конгресът забрани излизане от НАТО"}
{"url": "https://trud.bg/%d1%8e%d1%80%d0%b8%d0%b9-%d0%b0%d1%81%d0%bb%d0%b0%d0%bd%d0%be%d0%b2-%d0%b7%d0%b0-%d0%bf%d1%80%d0%be%d1%83%d1%87%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b0%d1%84%d0%b8%d1%81-%d0%bd/", "text": "Всички социологически агенции дават близки данни за рейтинга на ГЕРБ и БСП и затова няма нищо странно в това левицата да е пред управляващите – макар и с преднина в рамките на статистическата грешка. По този начин социологът и член на БСП Юрий Асланов коментира пред  последното  Данните разгневиха премиера, който обвини Асланов в пристрастност. „Напоследък, като че ли започна да коментира необичайно събития и факти, което аз се опитвам да го тълкувам по друг начин – че той има информация, че нещата не вървят както му се иска, че оценката на хората се разминава със собствената му оценка”, коментира социологът. Той коментира, че продължава отлива на доверие към управляващото мнозинство, докато БСП, „макар и много бавно и плахо” започва да прибавя периферия и да се припознава като алтернатива. По думите му на евровота двете големи партии ще си поделят 12-14 места в ЕП, а за ДПС ще останат другите 3-4. Юрий Асланов беше категоричен, че „Обединени патриоти” имат шанс на изборите само заедно заради високата бариера от близо 6% – условие, „което в днешния ден изглежда обречено”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.23", "title": " Юрий Асланов за проучването на „Афис“: Няма нищо странно в това левицата да е пред управляващите"}
{"url": "https://trud.bg/%d0%bd%d0%be%d0%b2%d0%be-%d0%b7%d0%b2%d0%b5%d0%bd%d0%be-%d0%ba%d0%be%d0%bd%d1%82%d1%80%d0%be%d0%bb%d0%b8%d1%80%d0%b0-%d0%b3%d0%be%d1%80%d0%b8%d0%b2%d0%b0%d1%82%d0%b0/", "text": "Нова дирекция в Министерството на икономиката ще отговаря за поддържане на регистъра на търговците на горива. Във връзка с изпълнението на Закона за административното регулиране на икономическите дейности, свързани с нефт и продукти от нефтен произход с решение на Министерски съвет вчера беше създадена нова дирекция в Министерството на икономиката – “Регулиране на икономически дейности”. За осъществяване дейността на дирекцията по бюджета на министерството бяха отпуснати допълнително 2,676 млн. лв. Без тази дирекция законът не може да се прилага. Междувременно вчера парламентът прие на първо четене предложението на Министерски съвет за отлагане с шест месеца на влизането в сила на закона за горивата. До това се стигна по настояване на КРИБ след като от Българската асоциация на металургичната индустрия (БАМИ) и Камарата на строителите в България (КСБ) изразиха притеснения как законът ще се прилага в техния бранш. Но на заседание на парламентарната комисия за борба със сивата икономика преди дни беше решено необходимите промени в закона да бъдат направени максимално бързо.", "date": "2019.01.23", "title": " Ново звено контролира горивата\t\t\t"}
{"url": "https://trud.bg/%d0%b8%d0%b7%d0%bd%d0%be%d1%81%d1%8a%d1%82-%d0%bd%d0%b8-%d0%bd%d0%b0%d0%b4%d1%85%d0%b2%d1%8a%d1%80%d0%bb%d1%8f-57-%d0%bc%d0%bb%d1%80%d0%b4-%d0%bb%d0%b2/", "text": "Очакваме българският износ през 2019 г. да надхвърли 57 млрд. лв., прогнозира заместник-министърът на икономиката Александър Манолев по време на откриването на българо-японски бизнес форум. На събитието присъства и посланикът на Япония у нас Н. Пр. Масато Ватанбе. Според Манолев в последната година има сериозна активизация в двустранните икономически отношения между България и Македония. Вярвам, че имаме голям потенциал не само за стартиране на повече общи проекти между българския и японския бизнес, но и за по-осезаемо присъствие на наши стоки на вашия пазар, посочи заместник-министърът. От своя страна от Японската организация за външна търговия съобщиха, че планират разширяване на присъствието си у нас.", "date": "2019.01.23", "title": " Износът ни надхвърля 57 млрд. лв."}
{"url": "https://trud.bg/%d0%be%d1%82%d1%81%d1%82%d1%80%d0%b0%d0%bd%d0%b5%d0%bd%d0%b0-%d0%b5-%d0%b0%d0%b2%d0%b0%d1%80%d0%b8%d1%8f%d1%82%d0%b0-%d0%b2-%d0%bb%d1%8e%d0%bb%d0%b8%d0%bd-%d0%ba%d0%be%d1%8f%d1%82%d0%be-%d0%be/", "text": "Отстранена е  съобщиха от ЧЕЗ пред  . Проблемът е отстранен за четири часа, като поетапно е възстановявано електричеството на абонатите. Само 360 от тях не са имали ток през цялото време на отстраняването на аварията, при останалите – електроподаването е възстановено по-рано.  Припомням, че неизвестни лица са източили масло от работещ трансформатор. Това е довело до авария. Трансформаторът е подменен изцяло. Това е вторият случай на кражба на трансформаторно масло, а подмяната на такова оборудване струва между 20 и 30 хиляди лева на дружеството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Отстранена е аварията в „Люлин“, която остави без ток клиенти на ЧЕЗ"}
{"url": "https://trud.bg/%d0%b1%d0%b0%d1%80%d0%bd%d0%b8%d0%b5-%d0%b0%d0%ba%d0%be-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%b8%d0%b7%d0%bb%d0%b5%d0%b7%d0%b5-%d0%be%d1%82-%d0%b5/", "text": "Главният преговарящ на ЕС за Брекзит Мишел Барние предупреди, че ако Великобритания излезе от ЕС, без да прилага постигнатото споразумение, Лондон ще носи огромна отговорност по въпроса с ирландската граница. По неговите думи, ако Великобритания напусне без договорени правила, това ще урони доверието, необходимо за преговорите по бъдещите отношения с ЕС. Барние отбеляза, че от днешна гледна точка напускане без споразумение не е изключено. Барние каза още, че Европейският съюз никога не е предпочитал Великобритания да се оттегли от Общността без споразумение. Той посочи, че ЕС досега е договорил петдесетина търговски споразумения, като с тяхното сключване чуждата страна и Общността са се сближавали. Той отбеляза, че при договарянето на бъдещите търговски отношения с Лондон за пръв път ще става дума за раздалечаване. По неговите думи, провалите на търговските преговори досега са водили до запазване на съществуващото положение, докато в случая с Великобритания ще се наблюдава влошаване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.23", "title": " Барние: Ако Великобритания излезе от ЕС без споразумение, Лондон ще носи огромна отговорност по въпроса с ирландската граница"}
{"url": "https://trud.bg/%d1%88%d0%b5%d1%84%d1%8a%d1%82-%d1%81-%d0%bf%d0%be-%d0%b3%d0%be%d0%bb%d1%8f%d0%bc%d0%be-%d0%b4%d0%be%d0%b2%d0%b5%d1%80%d0%b8%d0%b5-%d0%be%d1%82-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81/", "text": "Доверие в своя работодател имат 75% от хората, показва проучване на глобалната компания за комуникационен маркетинг Edelman, представено в Ню Йорк. Така “моят работодател” се превръща в институцията с най-голямо доверие и е значително по-напред от неправителствения сектор (57%), бизнеса (56%) и правителството (48%). Страховете в хората предизвикват силно желание за промяна и достоверна информация, което води до безпрецедентно увеличаване с 22 пункта до 72% на медийното потребление и споделяне на новини и информация. Доверието в традиционните медии (65%) и търсачките (65%), бележи най-висок резултат в историята на проучването поради големия ръст на развитите пазари. Обратно, доверието в социалните медии (43%) остава ниско, особено в някои развити страни, където се очертават огромни разлики в доверието между традиционните и социалните медии – 31 пункта разлика в САЩ и Канада, 26 пункта – в Европа. Но доверието на жените към бизнеса е по-малко от това на мъжете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.23", "title": " Шефът с по-голямо доверие от правителството\t\t\t"}
