{"url": "https://trud.bg/%d1%81%d0%b5%d0%ba%d1%81%d0%b8-%d1%82%d1%80%d0%b8%d0%bb%d1%8a%d1%80-%d0%be%d1%82-%d0%b5%d1%81%d1%82%d0%b5%d1%82%d0%b0-%d1%84%d1%80%d0%b0%d0%bd%d1%81%d0%be%d0%b0-%d0%be%d0%b7%d0%be%d0%bd/", "text": "Очаква се филмът да стане фестивален хитРазкошната Марин Вакт е една от звездите в L’amant double (“Двойният любовник”) – нов секси трилър от естета Франсоа Озон, режисьор на френски филмови изкушения като “Осем жени” и “Басейнът”.Франсоа Озон е не само изключително работлив (само през последното десетилетие е снимал около 9 филма), но и често сменя жанр и стил и така продължава приятно да ни изненадва. Най-новият му филм L’amant double се появява само 6 месеца след историческата драма “Франц”, съобщава operationkino.net.Историята разказва за млада жена, която се влюбва в психоаналитика си и заживява с него, преди да открие, че той крие съмнителни тайни в миналото си.Психологическият трилър събира на екран Марин Вакт и Жереми Рение. С тях Озон работи по “Млада и красива” и “Трофейна съпруга”. Те изглеждат чудесно в първия тийзър на филма, който се появи във виртуалното пространство преди няколко седмици.Първите кадри загатват за филм, който по ритъм и структура изглежда доста различен от други заглавия на Озон и ценителите не се съмняват, че крайният резултат ще е отличен.В главните роли са още Жереми Рение, Доминик Реймон, Мириам Бойе и Жаклин Бисе.Премиерата във Франция е на 26 май, но преди това ще участва в състезателната програма на фестивала в Кан.", "date": "2017.05.06", "title": " Секси трилър от естета Франсоа Озон"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b3%d0%b0%d0%b1%d1%80%d0%be%d0%b2%d0%be-%d1%82%d1%8a%d1%80%d1%81%d0%b8-%d0%b2%d0%bd%d1%83%d1%87%d0%b5%d1%82%d0%b0-%d0%bd%d0%b0-%d0%b7%d0%b0%d0%b5%d0%bc/", "text": "Деца и младежи от цялата страна могат да се включат в инициативата „Приеми ме на село“. Такава възможност предоставя община Габрово, където за пета поредна година се реализира проектът, съобщи .За една седмица участниците стават „внучета назаем“ при “ баба и дядо под наем“ в автентична селска среда.За деца на възраст от 9 до 14 години ще има организирани  три дневни лагера в селата Поповци, Новаковци, и Стоевци. Младежите  от 15 до 29 ще бъдат в селата Беломъжите и Новаковци.Крайният срок за подаване на заявленията е 31 май, съобщи  Габриела Йосифова от Община Габрово,  част от екипа на инициативата – „Приеми ме на село“. В последните години повече от 200 „внучета“ са имали „баба и дядо“ за седмица през лятото.", "date": "2017.05.06", "title": " Община Габрово търси „внучета на заем“"}
{"url": "https://trud.bg/%d1%81%d0%b5%d1%81%d1%82%d1%80%d0%b0%d1%82%d0%b0-%d0%bd%d0%b0-%d0%b8%d0%b2%d0%b0%d0%bd-%d0%ba%d0%be%d0%b9%d1%82%d0%be-%d0%be%d1%86%d0%b5%d0%bb%d1%8f-11-%d1%87%d0%b0%d1%81%d0%b0-%d0%b2-%d0%bb%d0%b5/", "text": "Сестрата на водолаза Иван Дойчев, който , завлечен от мощен отлив, докато лови миди, се свърза с „Труд“ на редакционния имейл.„Прочетох статията ви и молбата да се свържете с близките му. Ние още се отърсваме от шока и ужаса, който преживяхме“, разказва Пламена Дойчева. „Честит празник“, пише още Дойчева за Гергьовден. Иван Дойчев бе спасен от руска шхуна, след като прекара рекордни единадесет часа, плувайки в ледените води на Северно море в четвъртък през нощта.40-годишният Иван бе открит в 3,10 ч насред непрогледната нощ в пролива Пертланд Фърт край шотландския остров Оркни, където се гмуркал за миди.Сигналът за бедствието е подаден в 17,20 ч на предния ден, след като Иван не се връща след гмуркане на корабчето, с което излиза на лов за миди. Българинът живее на шотландския остров Южен Ронардзи и работи от една година като професионален водолаз, занимаващ се с добив на скъпи миди “Сен Жак” от морското дъно.Преди това два хеликоптера и три катера на бреговата охрана го издирват безуспешно в продължение на часове.“Часовникът ми отчиташе 11 часа и 33 минути във водата”, каза Иван след спасяването пред английския вестник “Дейли мейл”. Температурата на водата в Северно море в този район в момента е 8 градуса. Според справочниците оцеляване в такава студена вода, дори и с неопрен, след три часа е почти невъзможно.“Движех се през цялото време, плувах усърдно, за да не замръзна, и нито за секунда не изгубих присъствие на духа – разказва Иван и допълва: – Паникьосаш ли си в такава ситуация, си мъртъв!”Разказът му продължава: “Най-страшно беше първия час, ужас! Отливът бе невероятно силен и ме дърпаше навътре, загубих видимост от брега, озовах се в открито море. След това започна приливът и ме върна обратно към брега.”В тъмнината той забелязва силуета на руската учебна ветроходно-моторна шхуна “Юный балтиец” и започва да вика. За щастие вахтеният на борда го чува, насочват прожектори и виждат главата му между високите вълни.От руския плавателен съд в 4 сутринта прехвърлят Иван на спасителен катер на шотландската брегова охрана, който го откарва в болница. Там се учудват на завидното физическо състояние и бодрия дух на българина.“Чувах хеликоптерите, макар и далеч, и това ми даваше надежда, виждах, че ме търсят, и това ми даваше сили”, разказа Иван от болничното легло. “Искам да благодаря на хората, които ме спасиха, и се надявам днес (вчера – б.р.) да се прибера у дома”, добави той.“Този мъж извади голям късмет и показа невероятна издръжливост, затова е жив”, сподели Уинг Мънро от шотландската брегова охрана. “Той е прекосил с дрейф и плуване целия пролив Фърт – а това е отвратително и страшно място с течения, – при това с две кислородни бутилки на гърба! Голям късметлия, надали някой друг е оцелявал досега там”, добави морският Мънро.", "date": "2017.05.06", "title": " Сестрата на Иван, който оцеля 11 часа в леденото Северно море: Още се отърсваме от шока и ужаса който преживяхме!"}
{"url": "https://trud.bg/%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8-%d0%b2%d1%8a%d0%b7%d0%be%d0%b1%d0%bd%d0%be%d0%b2%d1%8f%d0%b2%d0%b0-%d0%bf%d1%80%d0%be%d1%86%d0%b5%d0%b4%d1%83%d1%80%d0%b0%d1%82%d0%b0-%d0%bf/", "text": "Възобновява се процедурата по отдаване на концесия на летище София, обяви министърът на транспорта Ивайло Московски . Процедурата преди месец, с мотив, че е порочна и неизгодна за държавата.Концесията е нужна, убеден е обаче новият стар министър на транспорта. С парите от концесията ще се финансират дълговете на БДЖ, които възлизат на близо 440 милиона лева.„Там трябваше да бъдат постигнати две основни цели. Летището да бъде управлявано от професионален оператор и на второ място – приходът от авансовото плащане за тази концесия да бъде използван за решаването на проблемите на дълговете в железницата. Нито един от тези проблеми не е решен, така че няма алтернатива на концесията“, обясни Московски.„Доста дълго време се манипулираше тезата, че то се подарява или нещо друго се случва с летище София. Само да обясня и че по закона за концесиите собствеността за целия период остава публично-държавна собственост и не се променя. Единствено само управлението на тази инфраструктура се предоставя на професионални оператори“, допълни министърът.Рокади ще има и в ръководството на летището, съобщи Московски. Владимир Рапонджиев застава начело на аеропорта. Той е бивш директор по сигурността, уволнен от досегашния директор Пламен Станчев, който беше назначение на служебния кабинет. Мотивът за рокадата Московски обясни с пробива в сигурността на летището, .„Рапонджиев повече от 10 години отговаряше за сигурността на летището. Запознат е с абсолютно всички дейности на самото летище. Смятам, че няма проблем да се справи с управлението на това дружество. Вие знаете, че бяха допуснати пробиви в сигурността на летището през последните седмици. Запознати сте с информацията, която се проверява от ДАНС и прокуратурата, за източване на информационния масив на летището, така че аз не бих гласувал доверие на това ръководство, което заварих. Нямам причини да продължавам да работя с тях“, мотивира се Ивайло Московски.", "date": "2017.05.06", "title": " Московски възобновява процедурата по концесиониране на летище София"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-270/", "text": "Деляна Хаджиянкова, актриса.Диана Саватева, депутат от ГЕРБ в 44-ото НС.Драгомир Стойнев, депутат от „БСП за България“ в 44-ото НС, бивш министър на икономиката и енергетиката, 41 г.Елеонора Негулова, председател на Националното сдружение на малкия и среден бизнес.Д-р Иван Атанасов, началник отделение по неврология в МБАЛ „Здраве“, гр.Велинград, 44 г.Мая Новоселска, актриса.Милко Недялков, депутат от „БСП за България“ в 44-ото НС, 61 г.Муравей Радев, бивш министър на финансите, 70 г.Николай Свинаров, бивш министър на отбраната, 59 г.И всички, които празнуват на Гергьовден!", "date": "2017.05.06", "title": " Днес да почерпят"}
{"url": "https://trud.bg/%d0%b4%d0%b0-%d1%81%d0%b8-%d1%82%d1%80%d0%b5%d0%bd%d1%8c%d0%be%d1%80-%d0%b2-%d0%ba%d0%bd%d0%b4%d1%80/", "text": " ", "date": "2017.05.06", "title": " Да си треньор в КНДР"}
{"url": "https://trud.bg/%d0%b7%d0%b0%d1%89%d0%be-%d1%81%d0%b2%d0%b5%d1%82%d0%b8-%d0%b3%d0%b5%d0%be%d1%80%d0%b3%d0%b8-%d1%83%d1%82%d1%80%d0%b5%d0%bf%d0%b0-%d0%bb%d0%b0%d0%bc%d1%8f%d1%82%d0%b0/", "text": "Светията е покровител на българския воин“Какъв е тоя змей, бе! Пръстите трябва да са три! Ти виждал ли си змей с пет пръста?” – гълчи известен търновски преподавател във факултета по изобразително изкуство. “А вие с три?”, наглее му студентът, изрисувал критикуваната икона на св. Георги.В днешно време Гергьовден предизвиква асоциации с печено агне, вино, хем ракия, юнашки песни и зелена салата. А пък името на свети Георги неразривно се свързва с това на змея. Когато се отвори дума за легендата обаче, мнозина откриват, че са позабравили каква беше историята за змея. Защо свети Георги е убил горкото добиче, се питат днешните млади.Първо на първо, трябва да се знае, че убийството на змея през III-IV век довело до спонтанното покръстване на 25 хиляди езичници от град Вирит, днешен Бейрут. Те повярвали в Господ Бог, след като светията с Божията помощ успял да ликвидира гадината.Второ, да се отчете, че змеят бил вредител – едър и страшен човекоядец с отвратителен характер. Живеел, подобно на чудовището Неси, в едно местно езеро. Обичал да се притаи в дълбините и да изскочи изневиделица, с което докарвал жертвите си до инфаркт, преди да ги погълне на две хапки. Можел, разбира се, да ги лапне и цели. Но му доставяло удоволствие да слуша писъците им, когато ги разкъсва. Този вълшебен едър летящ гущер поставил местното население пред демографски срив, тъй като всеки ден изяждал по едно от децата им. На всичкото отгоре тероризирал гражданите на Вирит с отровния си дъх, заради който може да се каже, че за своето време е бил замърсител номер едно и първопробивател на озоновата дупка.Така че на въпроса защо свети Георги е убил горкото добиче, отговорът е: “И добре е направил!”Веднага трябва да уточним, че както няма оцелял очевидец, преброил пръстите на змея, така и липсват всякакви исторически доказателства за случилото се между свети Георги и змея. Всъщност дори самоличността на светеца е някак неясна, тъй като има подозрение, че различните летописци са смесили житията на неколцина праведни и борбени християни с това име.Най-вероятно светецът покровител на Българската армия е бил римски войник по времето на император Диоклециан. Дори се смята, че е заемал доста висок чин – трибун. Наложило се да се откаже от добрата служба, а впоследствие и от главата си, след като на 24 февруари 303 г. Диоклециан издал декрет, че всички военни, които са християни, трябва да бъдат арестувани. Останалите пък веднага да принесат жертви на римските божества. Георги, разбира се, се опълчил. Императорът не искал да загуби един от най-добрите си трибуни, син на високопоставен негов служител, и се опитал да налее ум в главата на военния, като го убеди да се откаже от вярата. “Какво искаш, бе, Георги, да умреш ли? – убеждавал го Диоклециан. – Ето, ще ти дам земя, роби, пари… Каквото искаш. Вземи колни едно агне за боговете, пък тайно си вярвай в когото си искаш.” Но трибунът публично обявил, че е християнин. Наложило се да го хвърлят в тъмница и да го измъчват, за да се откаже от вярата. Но Георги се оказал по-неизтребим от Распутин. Всеки път Бог му помагал и той се съвземал от поредното изтезание. Накрая императорът се видял в чудо и разпоредил да му отсекат главата. Преди екзекуцията Георги дарил богатството си на бедните и се приготвил да умре. Той бил обезглавен на 23 април 303 г. (по нов стил – 6 май), а тялото му било погребано в Лид. Трогнати от силната му вяра, императрицата Александра и жрецът Атанасиус също приели християнството. След което императорът набързо ги направил и тях мъченици.Разминавания в житията има, но с малки изключения повечето автори посочват турската област Кападокия като родно място на светия великомъченик Георги. За място на неговата смърт се сочи град Лид в Палестина (днес Израел). Град Лид се намира на 20 км от столицата Тел Авив в непосредствена близост до летище “Бен Гурион”. Според някои автори обаче градът е родното място на светеца, а Кападокия е мястото, където свети Георги е израснал.Образът му се изписва по иконите като възседнал бял жребец, от височината на който набучва с копието си злополучния змей. А според легендата епичната среща на човека с въображаемия звяр се случила така. Свети Георги си минавал покрай едно езеро, когато чул жалостен плач на девица. Чудно красива мома треперела по риза пред огромен и грозен змей, който плющял заплашително с опашка, тракал с ноктите на трипръстите си крака по коравата земя и въобще чудесно се забавлявал. Светецът (да уточним – по това време още не бил провъзгласен за светия въпреки множеството чудеса, които се говори, че вече бил извършил) се хвърлил в неравна битка с чудовището. Неравна за змея, понеже Георги се ползвал с Божията помощ и така успял с един мощен удар да срази гадината.Свети Георги се почита и от християнските деноминации, и от исляма. Той е патрон на Англия, България, Грузия, Гърция, Етиопия, Канада, Каталония, Литва, Португалия, Сърбия, Черна гора, а също и на градовете Бейрут, Генуа, Истанбул, Любляна, Москва и Фрайбург. В Грузия има 365 църкви, наречени на негово име. Да отбележим правилно празникаТрадицията повелява на този ден да се коли агне. Агнето се пече цяло и се носи в църквата да бъде осветено. Традициите не са това, което бяха, така че сигурно вече сте купили македонско или румънско агнешко от магазина. На този празник трябва да се събере цялото семейство, освен ако не сте решили да го прекарате в голяма компания с приятели. Освен печеното агне, на трапезата ви трябва да има зелена салата, свеж, пресен лук и репички. В идеалния случай се изпича обреден хляб и се поднася прясно издоено мляко, сирене и извара. Поръсвате обилно масата с купички с ядки (сурови) и опържвате картофки за приятелите вегани – да не стоят гладни, че така още повече освирепяват. Допустимо поведение по време на гергьовденска обядо-вечеря е да преядете, да препиете, да се поскарате (посбиете) с някого, после задължително да се сдобрите, да се прегърнете и да пеете революционни песни.Освен ако не сте решили да почетете светията в строго веганска компания, ще се наложи да седите на една маса с хора, които впиват зъби в мускулни влакна, с които допреди броени дни е припкало някое пухкаво палаво агънце. Не изпадайте в паника и не се опитвайте да ги вразумите тъкмо в този момент. Бездруго няма да искат да ви изслушат.Коректното поведение за хора, които по етически или здравословни съображения не консумират месо, е следното.Изправете гордо гръб на стола си пред огромна чиния със салата и пържени картофки (все пак празник е, може да се облажите). Докато забивате многозначително вилицата в салатата, не забравяйте да хвърляте мръснишки погледи към събеседниците с трупно месо в чиниите. Мълчаливо изразявайте неодобрението си, като шумно хрупате зеленчук.Когато всички се напият и не могат да говорят, вече можете да му отпуснете края и да завържете разговор от вида: “Ти мен уважаваш ли ме? От утре спираш да ядеш месо! Р’збир’ш ли?” НумерологияВибрациите на иметоИмето ви, Георги, за повечето хора в днешния ден означава едно – че трябва да почерпите. И тъй като е най-популярното мъжко име в България, важно е да разберем какви вибрации съдържа то и как се отразява на характера ви според законите на нумерологията.Началната ви буква “Г” е с цифрена стойност 4 и се свързва с планетите Юпитер и Сатурн. Което означава, че вие сте хора властни, със силно его, умни, услужливи, щедри и отговорни. В същото време имате уравновесен, трудолюбив и самостоятелен характер.Притежавате практичен усет, добронамереност, устойчивост и търпение. За вас е важно да имате ясно поставена цел, тогава можете да проявите смелостта и борбеността си. Стремите се към сигурност и стабилност, затова за вас домът и семейството са много важни.Отрицателните ви черти са инат, небрежност по отношение на работата и околните, скрупули, догматизъм, черногледство, грубост и консерватизъм. Имате склонност към възгордяване или самоподценяване.Числото на цялото ви име – Георги, е 1. Това е число на човек, който е лидер, инициативен, действен и импулсивен.Великодушието, физическата и духовната ви сила, стремежът към власт и чувството за отговорност и справедливост, ви правят добър началник, пълководец и глава на семейството. Рискът ви влече, но се препоръчва да проявявате повече разум.Женският еквивалент на Георги – Гергана, носи съвсем други вибрации. Числото на цялото име е 11 – най-интуитивното число. Свързва се с вярата и ясновидските способности. Придава на носителката си обаяние, решителност, сила и оптимизъм, особено когато пред нея стои конкретна цел. Тя също както четворката носи опасност от прекомерна предпазливост и възгордяване. От друга страна, ако нямат цел и посока, хората с число на името 11 са способни да насочат цялата си вътрешна енергия към самоунищожение.Но ако всички ви наричат на галено Жоро – или за жените Гери – тогава вибрацията на името ви се изменя и числото и на двете имена става 9. Деветката символизира безкористност, наивност, откритост. Тя се свързва с благородни и отзивчиви хора, готови да се борят за бедните, унижените и оскърбените.", "date": "2017.05.06", "title": " Защо свети Георги утрепа ламята"}
{"url": "https://trud.bg/%d1%87%d0%b5%d1%81%d1%82%d0%b2%d0%b0%d0%bc%d0%b5-%d0%b3%d0%b5%d1%80%d0%b3%d1%8c%d0%be%d0%b2%d0%b4%d0%b5%d0%bd-%d0%b4%d0%b5%d0%bd-%d0%bd%d0%b0-%d1%85%d1%80%d0%b0%d0%b1%d1%80%d0%be%d1%81%d1%82%d1%82/", "text": "На 6 май Българската православна църква чества деня на Свети Георги Победоносец, един от най-почитаните светци у нас, още от покръстването на българите преди 11 века. Свети Георги е от малкото светци, който е славен както от християни, така и от мюсюлмани.Шести май се чества и като Ден на храбростта и празник на Българската армия.Народните вярвания гласят, че Свети Георги и Свети Димитър са двама братя близнаци, между които е поделена годината. От Гергьовден до Димитровден е нейната лятна половина, а времето от Димитровден до Гергьовден бележи зимната й половина. Така Гергьовден предвещава настъпващото лято и поставя началото на новата стопанска година, поради което на празника се спазват много традиции и обичаи, свързани със земеделието, скотовъдството и здравето.Разположението на Гергьовден в празничния календар определя и изключително богатата му обредност, обхващаща всички области от стопанския и социален живот на хората. Свети Георги традиционно е схващан като повелител на пролетната влага и плодородието, покровител на земеделците и най-вече на овчарите и стадата.Много древен по своя характер, днес все още няма пълно единство в мненията за произхода на този празник. Според някои автори той идва от тракийската древност, според други е славянски по произход, а има и хипотези, че следите му се губят в далечното минало на прабългарите от Азия.Според народните представи Свети Георги, освен покровител на земеделците, е и най-могъщият покровител на стадата, затова голяма част от обредните практики и обичаите, изпълнявани на този ден, имат за цел да осигурят здравето и плодовитостта на живата стока. В народните песни и легенди светията е надарен с мощ и юначество, представен е като пръв змееборец, побеждаващ ламята.", "date": "2017.05.06", "title": " Честваме Гергьовден – Ден на храбростта и празник на Българската армия"}
{"url": "https://trud.bg/%d0%bf%d1%8a%d1%80%d0%b2%d0%b8-%d0%bf%d0%be%d0%bb%d0%b5%d1%82-%d0%bd%d0%b0-%d0%ba%d0%b8%d1%82%d0%b0%d0%b9%d1%81%d0%ba%d0%b8-%d0%b0%d0%b2%d0%b8%d0%be%d0%bb%d0%b0%d0%b9%d0%bd%d0%b5%d1%80-%d0%b8%d0%bd/", "text": "Машината С919 остана 80 минути във въздухаПървият голям китайски пътнически самолет собствено производство успешно завърши вчера първия си тестов полет, с което Пекин направи важна крачка в амбицията си да конкурира водещи производители като “Еърбъс” и Боинг”, предаде АФП.Машината С919 с тесен корпус остана във въздуха 80 минути, след като излетя от летище в Шанхай. След кацането 5-членният екипаж получи цветя, а командирът Цай Цзюн нарече представянето на самолета “много задоволително”.Държавни медии съобщиха преди това, че полетът е планиран да бъде на височина около 3000 м със скорост над 300 км/ч.Самолетът на Китайската корпорация за гражданско самолетостроене се разработва от 2008 г., проектиран е за 168 пътници и до 5555 км полет. За него са направени 570 поръчки от местни компании.", "date": "2017.05.06", "title": " Първи полет на китайски авиолайнер (инфографика)"}
{"url": "https://trud.bg/%d1%89%d0%be-%d0%b5-%d0%b5%d0%ba%d1%81%d0%bf%d0%bb%d0%be%d0%b0%d1%82%d0%b0%d1%86%d0%b8%d1%8f-%d0%b8-%d0%b8%d0%bc%d0%b0-%d0%bb%d0%b8-%d0%bf%d0%be%d1%87%d0%b2%d0%b0-%d1%82%d1%8f-%d1%83-%d0%bd%d0%b0/", "text": " Възторжено се повтаря как живеем в най-щастливия свят на „свободата“ и „демокрацията“След предишната ми статия в „Труд“ за това, че българските политици ги е страх да кажат, че сме направили преход към капитализъм и прикриват това с приказки за „преход към демокрация“, се обади виден финансист с акламации за нея и с молба да напиша нещо за експлоатацията. Сетих се по този повод за разговора преди години с един от лидерите на водеща лява партия у нас, в който стана дума, че езикът, който използват, е като на десните партии. Попитах го защо не казват думи като „експлоатация“, „класи“, „капитализъм“, а той притеснено отвърна, че така ще кажат, че не били „реформирани“. „Но лидерът на лейбъристите във Великобритания Ед Милибанд на последните избори обеща, ако ги спечелят „да премахне експлоатацията“, а в САЩ Обама произнесе специална реч в Конгреса, посветена на нарастващото „класово разделение“. Позовете се на тях“ – реагирах аз. За съжаление нищо не последва.Затова и поздравявам за откровеността Владислав Горанов, който призна, че има „класов подход“ по отношение на доходите. Като ги е страх левите, един десен политик бе честен и им каза истината за това, което правят. Този класов подход се вижда и в програмата на новото правителство, в която се запазват основните параметри и условия, които направиха днешните българи най-експлоатираната нация в Европа. Ето основните механизми на тази експлоатация, които действат 27 години, ще продължат да действат и с това правителство.. Според  доклад за робството в света през 2016 г. България е на 32-ро място по брой на роби на човек от населението с 29 000 души, заети с принудителен труд, и дори Бенин и Саудитска Арабия са с по-малко роби. Общо в ЕС има около 880 000 роби.. Примерите в това отношение, като се започне от авиокомпанията „Балкан” и се стигне до БТК и „Булгартабак“, са типични за грабежа на гигантско обществено богатство. По различни оценки между 30 и 100 млрд. лева собственост, принадлежаща на всички българи, бе заграбена от няколкостотин днешни едри капиталисти., а основното се отнема като печалба от собствениците на компании. От началото на ХХІ век по-бедната половина на човечеството, състояща се от 3,6 млрд. души, е получила само 1% от общото нарастване на глобалното богатство, докато половината от него е отишло у най-богатите 1%.У нас според проучване на Института за икономически изследвания към БАН едва 30% от общата добавена стойност на производството отива в джоба на работника в България, другото е печалба на капиталиста. Данъчната система у нас е с най-голяма изкривеност към косвените, а не към преките данъци в ЕС, с което спасява от облагане богатите за сметка на бедните, и това рязко увеличава също експлоатацията. У нас средната заплата, съотнесена с производителността на труда, е най-неадекватна в ЕС.Типичен пример са четирите блока на АЕЦ „Козлодуй“, ликвидацията на българските ракети, отказът от АЕЦ „Белене“ и „Южен поток“. Под чужда диктовка разрушиха граничните ограждения с Турция, сега експлоатират с десетки милиони българския народ, за да строят нови. Продадоха електроразпределителните дружества и водоснабдителната мрежа на чужди монополисти. Сключиха неоколониални договори с американска компания, която да произвежда ток у нас и да го продава на няколко пъти по-висока цена, отколкото българските централи. В резултат на това милиарди изтичат към Западна Европа и САЩ, а българската енергетика е направена неконкурентоспособна и постепенно фалира.Гигантска е експлоатацията на България чрез извличането на човешки капитал от развитите западни страни. Дори президентът Желю Желев призна в едно интервю: „Такъв мащабен грабеж на национално богатство под маската на неолибералния лозунг за свобода на движение на хора нямаме дори при директното колониално владеене на Африка, Азия и Латинска Америка през ХІХ век от страна на западните колониални държави.Не по-малка е експлоатацията на страната ни и и на всеки от нас чрез извличане на финансов капитал чрез свободния пазар. Според изследване на базираната във Вашингтон компания «Глобъл файненшъл интегрити» в периода 2004-2013 г. от страната ни са изтекли нелегално 24,768 млрд. долара. Ако умножим тези пари за близо три пъти по-дълъг период от 28 години преход към капитализъм между 1989 и 2017 г., те са вероятно над 70 млрд.Трудът носи на хората все по-малко доходи, докато рентиери и спекуланти лесно умножават милионите на финансовите пазари чрез спекулации с ценни книжа и валута. Чрез тях не се създава нова стойност, а се присвоява стойност от труда на тези, които го влагат в реалната икономика. Спекулациите на пазарите дават възможност да се спечели повече в сравнение с влагането на съответните средства в реалната икономика. Чрез банковите кризи през 90-те години в България милиони българи загубиха своите спестявания, а от това спечели едно нищожно малцинство от кредитни милионери и банкери.Българинът е най-експлоатираният човек в ЕС, но парламентарните български политици най-много ги е страх да кажат, че има експлоатация, и говорят неща, които прикриват жестоката експлоататорска реалност. А край нас шестват платените «експерти на прехода», правят маккартистки списъци на хората и медиите, които се осмелят да кажат истината за това наше неолиберално битие, и възторжено повтарят как живеем в най-щастливия свят на «свободата» и «демокрацията». Само дето «комунистите», «ченгетата», «нереформираната съдебна система» и Путин ни пречели да изпитваме голямото блаженство от живота си в него.", "date": "2017.05.06", "title": " Що е експлоатация и има ли почва тя у нас?"}
{"url": "https://trud.bg/%d0%bd%d0%b0%d0%b4-80-%d0%b2%d0%be%d0%b5%d0%bd%d0%bd%d0%be%d1%81%d0%bb%d1%83%d0%b6%d0%b5%d1%89%d0%b8-%d1%81%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%b7%d0%b0%d1%80%d0%b0/", "text": "Най-малко 85 военнослужещи от армията на Венецуела са били арестувани за недоволство от действията на силите за сигурност при разпръсването на протести, съобщи опозиционният лидер и губернатор на щата Миранда Енрике Каприлес, цитира .„Задържана е група от 85 военни. Информиран съм, че има и други арестувани. Тези хора не са съгласни с начина, по който действат Националната гвардия и полицията“, каза Каприлес. Той добави, че много военни искат да напуснат армията по подобни причини, но властите отказват да удовлетворят молбите им.Антиправителствените протести във Венецуела започнаха в началото на април и досега в тях са убити 38 души, а над 700 бяха ранени.В четвъртък правителствата на редица страни от региона – Аржентина, Бразилия, Гватемала, Колумбия, Коста Рика, Мексико, Парагвай и Хондурас – осъдиха „прекомерната употреба на сила от венецуелските власти към участващото в демонстрации цивилно население“. ", "date": "2017.05.06", "title": " Над 80 военнослужещи са арестувани заради недоволство от насилието над протестиращи във Венецуела"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82%d0%b8-%d0%b8-%d0%b2%d0%b5%d1%80%d1%82%d0%be%d0%bb%d0%b5%d1%82%d0%b8-%d0%bd%d0%b0-%d0%b2%d0%be%d0%b5%d0%bd%d0%bd%d0%be%d0%b2%d1%8a%d0%b7%d0%b4%d1%83%d1%88-2/", "text": "Във връзка с провеждането на въздушната част от военния парад по случай честването на Деня на Храбростта и празника на Българската армия – 6 май, самолети и вертолети на Военновъздушните сили на Република България ще изпълняват полети на малка височина над град София. Това съобщиха от пресцентъра на Министерство на отбраната.С оглед осигуряване на безаварийното провеждане на парада, както и безопасността на гражданите, ВВС предупреждава да не се използват никакви дистанционно управляеми летателни апарати (дронове) в рамките на населените места София, Григорево, Вакарел, Долни Пасарел, Брезник, Мировяне, Казичене, Божурище, Нови Искър и гара Яна от 9.30 до 11.30 часа.", "date": "2017.05.06", "title": " Самолети и вертолети на Военновъздушните сили ще изпълняват полети на малка височина над София"}
{"url": "https://trud.bg/%d0%b2%d1%8a%d0%b2-%d1%84%d1%80%d0%b0%d0%bd%d1%86%d0%b8%d1%8f-%d0%b5-%d0%b4%d0%b5%d0%bd-%d0%b7%d0%b0-%d1%80%d0%b0%d0%b7%d0%bc%d0%b8%d1%81%d1%8a%d0%bb-%d0%bf%d1%80%d0%b5%d0%b4%d0%b8-%d0%b2%d1%82%d0%be/", "text": "Във Франция е ден за размисъл преди втория тур на президентските избори. Утре французите ще избират между центриста Еманюел Макрон, сочен за победител и националистката Марин льо Пен. Напрежението и конфликтите владяха до последните й часове френската кандидат-президентска кампания.Днешният ден приканва към размисъл най-вече колебаещите се избиратели пред балотажа в неделя. Прогнозите са за по-ниска активност от тази на първия тур. възможен е и рекорд на бели и невалидни бюлетини, предаде .Последните проучвания предрекоха ясна победа за центриста Еманюел Макрон с около 62% гласове. В последното си интервю пред „Медиапарт“ той призна, че не се надява на същата подкрепа като за Жак Ширак срещу националста Жан-Мари льо Пен през 2002 г.  Макрон се издигна в сондажите след телевизионния дебат в сряда, който се запомни с небивалата агресия на съперницата му Марин льо Пен. Националистката явно е загубила от нападателната си стратегия, разочаровала и съпартийците й. Вчера тя беше блокирана и освиркана в прочутата Реймска катедрала и не се яви на последното си интервю.Междувременно предизборният екип на Еманюел Макрон съобщи, че е станал жертва на „масирана хакерска атака“. В социалните мрежи са били публикувани имейли и счетоводни документи от кампанията, предаде Франс прес. От движението на Макрон „Напред!“ обявиха, че това е станало вчера в последния час от предизборната кампания. Оттам обаче подчертаха, че изтеклите документи с вътрешна информация са законни. Уикилийкс заяви, че „десетки хиляди имейли, снимки и прикачени файлове с дата най-късно 24 април“ са пуснати в интернет от анонимен потребител. Организацията пусна в акаунта си в Туитър линк към документите. Уикилийкс уверява, че не е автор на хакерската атака, която кръсти MacronLeaks.Предизборният екип на Макрон заяви, че „хората, които разпространяват тези документи, добавят към тях множество фалшиви с цел насаждане на съмнения и дезинформация“. Те направиха паралел с кибератаката срещу предизборния екип на кандидата за президент на Демократическата партия Хилари Клинтън на изборите в Съединените щати през миналата година. Тогава от партията обвиниха Русия за намеса във вота.", "date": "2017.05.06", "title": " Във Франция е ден за размисъл преди втория тур на президентските избори"}
{"url": "https://trud.bg/%d0%bd%d0%b0%d0%b4-300-%d0%b5%d0%b2%d0%b0%d0%ba%d1%83%d0%b8%d1%80%d0%b0%d0%bd%d0%b8-%d0%b2-%d0%b3%d0%b2%d0%b0%d1%82%d0%b5%d0%bc%d0%b0%d0%bb%d0%b0-%d0%b7%d0%b0%d1%80%d0%b0%d0%b4%d0%b8-%d0%b8%d0%b7/", "text": "Властите в Гватемала евакуираха над 300 души, чийто живот бе застрашен от изригването на т.нар. Вулкан де фуего („Вулканът на огъня“), намиращ се на близо 45 км югозападно от столицата, предаде Ройтерс.Според Националния институт по вулканология в страната „Фуего“ е започнал да изхвърля гореща вулканична пепел на хиляди метри в небето.През февруари 2015 г. огромно изригване на същия вулкан принуди главното летище в столицата да затвори врати.  ", "date": "2017.05.06", "title": " Над 300 евакуирани в Гватемала заради изригващ вулкан"}
{"url": "https://trud.bg/%d0%ba%d0%b8%d0%b1%d0%b5%d1%80%d0%b0%d1%82%d0%b0%d0%ba%d0%b0-%d1%81%d1%80%d0%b5%d1%89%d1%83-%d0%b5%d0%ba%d0%b8%d0%bf%d0%b0-%d0%bd%d0%b0-%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba/", "text": "Ден за размисъл във Франция преди втория тур на президентските избори. В последния час от предизборната кампания, обаче, екипът на кандидата-центрист Еманюел Макрон стана жертва на хакерска атака, предаде .Десетки хиляди имейли, счетоводни информации, снимки и прикачени файлове от предизборната кампания на Еманюел Макрон бяха пуснати в интернет от потребител с име EMLEAKS.От екипа на центриста определиха атаката като „масирана и съгласувана, а целта и – според тях, е дестабилизация на демокрацията“. От централата на Макрон съобщиха, че към откраднатите документи са добавени и фалшиви информации.Ог Френската избирателна комисия също предполагат, че има неверни информации. Те призоваха френските медии да не публикуват документите преди края на изборите.Последните социологически проучвания дават убедителна преднина на Еманюел Макрон. Прогнозите са, че той ще спечели 62 процента от гласовете. Вчера кандидатът на крайната десница – Марин льо Пен заяви, че независимо от социлогическите прогнози, според нея все още е възможна изненада на балотажа.Социолозите очакват ниска избирателна активност на втория тур. Вероятно привържениците на левия кандидат – меланшон, който отпадна на първия тур, ще се въздържат от гласуване.", "date": "2017.05.06", "title": " Кибератака срещу екипа на Еманюел Макрон"}
{"url": "https://trud.bg/%d0%bf%d1%80%d0%be%d1%84-%d0%b4%d0%b8%d0%bc%d0%b8%d1%82%d1%8a%d1%80-%d0%b9%d0%be%d0%bd%d1%87%d0%b5%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d1%81%d0%bc%d1%8f%d0%bd/", "text": "– Проф. Йончев, веднъж ви чух да казвате: „През България минават много геополитически сили и ако сме умни, можем да станем много богати.“ Две години минаха оттагава и ми се ще да ви попитам: а ако сме глупави, какво се случва? – Губим. След краха на Хитлерова Германия на уважаваните там геополитици им се наложи да напишат книги с извода, че Хитлер е лош геополитически ученик и е провалил войната, тъй като не е уважавал геополитическата реалност. Този пример е показателен за това какво се получава, когато от политическа слепота или заради личен интерес се пренебрегват по-важни от него факти. Но вие питате за политическата роля на България на Балканите. За да правиш умна геополитика в нашия сложен регион, трябва да си надарен, подготвен, мъжествен, да забравиш себе си, да загърбиш егоизма си и своя „кръг“ в оня смисъл на думата, който Доган откровено ни обясни. Първата част от управлението на Стефан Стамболов е пример за това. Преди няколко дни преживяхме труса в Македония. И как да не се сетя за Стамболов! Той навремето не пуска войводи да идат там, арестува комити, четници и заявява: „На мен пушки и революционери в Македония не ми трябват, трябва ми линията Одрин – Скопие, трябват ми навсякъде български свещеници и български училища.“ Аз се питам защо поне един от тия, които се бият в гърдите, че са патриоти, не се сещат сега за този единствен патриотичен начин да поддържаме братята си в Македония, да бъдем тяхна културна опора? Знаем добре, че македонизмът е форма на антибългаризма. Въпреки това трябва да уважаваме реалностите – за 70-80 години в Македония се получи народ с друг език, с друго самочувствие, израснаха други поколения. Трябва да работим с тях като със своя кръв, като приемаме тия реалности, а не да размахваме плашила, като викаме: „В Македония има над 100 000 българи, ние трябва да вземем мерки!“ Мерки? Какви? Да пратим там трите батальона да се избием?! Президентът Желев беше направил сдружение на държавните глави, проведоха се срещи в четири балкански столици в началото на 90-те години. Така трябва да си месим тестото – заедно. На мен не ми харесват сълзливите послания на ЕС от типа „там, в конфликтни ситуации, правете компромиси“. Ние в резултат на компромиси сме в това положение. Ето какво съветва Кисинджър – здравата мисъл да стигне до конфликта и да разпредели равномерно недоволството. Конфликт така се решава, а не като се бие някой в гърдите, защото е наложил волята си, при което отмъщението се засипва под пепел и тлее, докато се разгори.– Бъдещето на Македония е поставено на карта, казват, а България е една Македония, малко по-голяма. И там, и тук – корупция боде очите, грозни пазарлъци и обиди между политическите лидери, записи със СРС, срамотии… Нашето членство в ЕС равнозначно ли е на стабилност, докато при комшиите има трус, в парламента се бият?– Там поовладяха труса. Но няма как да се заобиколят напреженията и тук, въпреки членството ни Евросъюза. Ние сме като Гъливер, космите ни са закачени на много места, не можем много да мърдаме, но това не значи, че сме много стабилни. По-скоро сме неподвижни. Един американски емисар завчера обясняваше, че сме членове на ЕС и трябва да правим само това, което прави ЕС, че не бива да провеждаме балканска политика или да работим като президента за махане на санкциите срещу Русия. Друг като него пък казваше, че ние в НАТО и ЕС сме равнопоставени и трябва да сме активни, а не пасивни в политиката им. Излиза, че като е за чужди идеи, трябва да сме активни, а като е за наши – пасивни. В един „Референдум“ на БНТ за близкоизточната политика на България аз казах, че няма какво да обсъждаме, защото в нашата стратегия за национална сигурност пише, че „в Близкия изток България поддържа миролюбивата политика на САЩ“. Ние не знаем каква ще бъде тази политика, но я поддържаме. Такава позорна фраза в официален документ не сме имали. Бойко Ноев (бивш военен министър – б.а.) каза: „Ти само ги ръсиш такива, такова нещо няма.“ Отвърнах:„Давам си месечната заплата, ако не е така!“ Той заяви, че си дава доброто име. Аз не бях сигурен какво ми дава, но както и да е, след няколко дни  водещата каза: „Проверихме – фразата, която посочи проф. Йончев, съществува.“ В резултат аз получих едно добро име, с което не знам какво да правя. Но по-важното е, че в предаването до Ноев стоеше зам.-министър на външните работи. Те обсъждат политиката ни в Близкия изток, а техния ръководен документ, приет от 200 души в Народното събрание, никой не го е прочел! Ето как правим външна политика! А аз ви говоря за геополитически баланс, за игра по въже, за магазини на кьоше и си спомням за духа на Стамболов, който навремето разчиташе онова, което сега се нарича от специалистите „балкански геополитически код“. На Балканите има толкова много скелети в гардеробите! Трябва да се мисли и да се чете история. Патриотичните изхвърляния, с които се вдига шум – че трябва да пазим българите в Македония, че Турция ще ни смачка и ще влезе у нас, не са конструктивни.– Турция, другата ни комшийка, се разпада след референдума на 2-3 части – европейска, ердоганска, кюрдска. Това усложнява ли външната ни политика?– Усложнява най-вече живота в Турция. Един емблематичен тв водещ изтърси в бързината една дума бисер. Каза: „В Турция Ердоган се стреми да наложи диктатурция“. Диктатурско управление! Много ми хареса… А относно разделението – ние не сме по-различни от Турция. И при нас има разделение, и ние нямаме власт, която разполага с мнозинство да си прави президентско управление. Само че в Турция Ердоган показа извънредна твърдост и смелост – с преврата си сложи главата в торбата, развърза си ръцете и стотиците хиляди, които са сега по затворите, стоят там, сякаш са виновни. В политиката от едно време, като си сложиш главата в торбата и останеш жив, управляваш. Хегел казва: „Има два вида участници в политиката – господари и роби. Робите приемат условията и се огъват, а господарите не ги приемат, хващат оръжие и ги налагат.“– Звучи страшно. В кое време живеем, професоре?– В това, в което сме. Ердоган създава взривоопасна обстановка. Иска да бъде посредникът между ислямския и християнския свят – той географски е там, да. Иска да повиши авторитета си сред ислямистите и обръща политиката към фундаменталистки ценности. В Турция вече я няма свободата, затова пищи интелигенцията в градовете, докато в провинцията, в Анадола е като в книгите на Орхан Памук – щастие. Ердоган иска още да е свързан със САЩ, но те да не му диктуват какво да прави и в последните конфликти ги водеше за носа – за Сирия едно приказва, друго прави. Заигра се с Русия, обърна се на 180 градуса като в цирка, удари глава в килимчето пред Путин, не го интересува публиката. Резултатът е важен в политиката. Ердоган стана интересен играч за Русия, Щатите ревнуват, а той извива и ръцете на Европа. Не бих го нарекъл примитивен диктатор. Той отиде в първия ред на геополитическата игра, такава роля Турция никога не е играла. Друг въпрос е колко ще го търпи светът с огромната му геополитическа претенция!– Ами ние къде сме?– Като Турция не можем да станем, нямаме капацитет, геополитици казват – трябва да имате поне 5 млн. кв. км. Но ние сме на подходящо място и нашето участие не може да бъде игнорирано, ако е каквото трябва. Ако не – ще ни отхвърлят всички останали.– Хитро ли е, че си затваряме очите пред погазването на човешките права в Турция, пред арестите там, пред политическото й инженерство у нас? Или е малодушно и не помага?– Тук има два фактора. Пословичната българска предпазливост, при която хем не успяваме да се скрием, хем не поемаме риск. И това, че не ни е дадена команда. След референдума в Турция европейците, като отличници в клас, казаха, че там човешките права не са спазени с едно, с друго… но президентът на САЩ поздрави победителя. И Путин го поздрави. Къде е демокрацията? Ние с години се борим срещу недемократичния Асад в Сирия и дума не казваме за демократичната Саудитска Арабия, където жените ги избиват с камъни, ако сгрешат пред мъжа си. Изборите в Ирак, след всички нещастия там, бяха ужасни, но нашият Голям брат ги обяви за демократични. Ако Големия брат каже, че 80 години  след Ататюрк в Турция се нарушават човешки права, ние тук имаме орлови момчета и те ще излязат в телевизиите, ще громят нарушителите. Имаме готовност, повярвайте. Орловите момчета аз ги помня как се бореха за развито социалистическо общество – всеотдайно.– Русия, Европа и Америка… Разговорите на обикновените хора за тях все повече напомнят тези в Ганковото кафене. Русофили, русофоби, Тръмп общество, Големия Путин и прочие. Това за какво е симптом?– Верни сме на себе си. В Народното събрание обичах да чета архивите и попаднах на едни дебати от 1916 г. – как да бъде наречен храмът „Ал. Невски“, който тогава няма име и за който от четири милиона златни лева два милиона са изчезнали. Идеята е да го кръстят „Св. св. Кирил и Методий“, но го кръщават на един малко известен руски светец. И тогава някой си Кръстев, млад депутат, се изказва: „Ние сме малка държава, Русия е огромна, ние имаме чувства към нея. Но докато ръководим политиката си от чувствата към нея, винаги ще губим. Нашето спасение е да разделяме чувствата от политиката към тая държава.“ Какво се е променило в дебатите от 1916 година досега?– Нищо, май – Колко опростяваме нещата! Някой казва – ето я цялата истина; друг – ето я цялата истина, тя е съвсем различна! Едни правят първомайска манифестация, други ги освиркват. В новините осемте, които са освирквали, заемат централно място, а ония осемстотин – второстепенно. Какво правим в момента? Все ми една наум Паисиевото „О, неразумни юроде!“– Смяната в Белия дом сменя ли ролята на България във възможните международни сценарии?– Тя е поучителна и за нас, и за целия свят. Трябва да свикнем с мисълта, че лидерите от ХХ век – гигантските фигури, от чиито решения зависят съдбите на народите в националните държави, вече са подставени лица, които си пипат мускулите, говорят глупости, до обяд едно, следобед друго, гледат в биноклите наобратно. Никаква разлика няма, само в инициалите. По какво се различават приказките на американския президент от някои тук? Това означава, че реалната власт вече не минава през официално оторизираните за това лица. Минава по едни потоци, преди всичко финансови, които не можем да контролираме. Един-два трилиона всекидневно променят собствеността си, как да е иначе? Ами световният либерален пазар? Той превръща всеки човек в клиент. Всичко, което не може да се оразмери ценово, няма стойност. И светът се обезчовечи за 30 години. Такова обезчовечаване няма в историята назад. Светът не си е пускал кръв и не е страдал без идеологическа обвивка на страданието си. Воювали са, защото се кръстят с два пръста или с три, защото са от една религия или от друга, от един етнос или от друг, но така да се убиват, само за някакъв консумативен материал, който дава печалба – такова чудо не е имало. И се леят литании за световния либерален пазар! А той не се интересува от човещината, от нищо!– Крайност е според мен и тоталното му отричане.– Ако има нещо добро в световния либерален пазар, то е, че той е универсален и не би си позволил да отдели с класическа война един участък, където ще печелят само малцина оръжейници. Пазарът не иска ограничения, иска стоката да бъде достъпна за масовия човек. Войната пречи на това. Така пазарът е стабилизиращ фактор.– А атентатите? Тия в сърцето на Европа – в Париж, Брюксел, промениха ли нашата видимост към Близкия изток? Прогледнахме ли за различните значения на Арабската пролет, на събитията в Ирак, Либия, Сирия?– Не. Интересът стеснява кръгозора. А и много услужливи средства пускат мъгла пред очите ни. Виждаме човек, който излиза от парижка дискотека окървавен и казва пред микрофона: „Какъв е тоя изверг! Ние се забавляваме, а той стреля по нас!“ А защо не върнем часовника на времето, да погледнем назад и да кажем: „Какви са тия изверги, да разпънат палатката на шефа на Либия на Елисейските полета и след година да го убият като животно!“ Приемаме, че ние сме добрите. А и децата знаят, че разровиш ли с пръчка мравуняк, мравките жилят. Какво търсехме в Ирак? Къде са парите, които очаквахме оттам, къде са опростените дългове, къде е забогатяването от базите, къде строим там? А след Ирак? С наша помощ в държави със светски правителства, макар и диктаторски, където мюсюлманите фанатици бяха нелегални, после облякоха костюми, взеха властта и си създадоха своя територия.– „Ислямска държава“ трябва да се унищожи физически – за това западният свят е единодушен. Но нали унищожиха „Ал Кайда“ уж, а тя продължава да съществува?– Единодушието не прераства в единодействие. Това е проблемът. Кой не лъга кюрдите, а кой им позволи да имат 52-милионна държава с огромни земни богатства? Те живеят във война, откакто се помнят, като ливанците и палестинците. В разгара на студената война наблюдавахме трогателно разбирателство – съветски танкове влизаха на иракска и турска територия и никой не ги закачаше, стига да се разправят с кюрдите. При тях се кръстосват големи интереси, както и в Сирия, и в Украйна. И се поддържа едно равновесие на болезнено равнище, от което страдат родените там. При това от 30 години не сме присъствали на обявяване на война. Правим хуманитарни операции. Каква красива дума!– А къде е Европа в голямата политика? Още ли мислите, че формулата й „единно икономическо пространство и независими държави“ е неразумна?– Като изразих това мнение преди години, много ме гледаха накриво. Ние, европейците, сме намесваща се цивилизация, не сме като азиатците. По думите на Хобс ние пишем история за хората, които са направили намеса, все едно добра или не. При азиатеца успехът е да не се разбере, че се е намесил, той казва – седни на брега на реката и чакай, трупът на врага ще мине край теб. При европееца е обратното. Той бърза, пита къде е врагът, трупясва го, хвърля го и търси друг… Него социалното инженерство го влече – да създадеш съветски народ, нова нация. Да, но създанието се разпада, преживели сме го, но продължаваме. Идеята за ЕС е увлекателна. Но практиката? Светът става все по-взаимообвързан, технологията ни вкарва в една съдба, ние не можем да улавяме зависимостите и животът ни става случаен резултат. Един френски писател казва: „Ако искаш да разсмееш Господ, разкажи му плановете си.“ Нашият гостРоден на 4 ноември 1944 г. в Павликени. Завършва Висшето военно училище във Велико Търново (1967). Служи в армията до чин полковник (1962-1990). Депутат в 7-ото ВНС и 36-ото НС. Професор (2005) и почетен професор на Нов български университет (2012) г., изследовател в областта на националната и международната сигурност и геополитиката.", "date": "2017.05.06", "title": " Проф. Димитър Йончев пред „Труд“: Смяната в Белия дом е поучителна за всички ни"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%89%d0%b5-%d0%b7%d0%b0%d0%b1%d1%80%d0%b0%d0%bd%d0%b8-%d0%bd%d0%b0-%d1%82%d1%83%d1%80%d1%86%d0%b8%d1%82%d0%b5-%d0%b2-%d1%81%d1%82%d1%80%d0%b0%d0%bd/", "text": "Федералното правителство на Германия ще забрани на живеещите в страната турци да гласуват на референдум за връщането на смъртното наказани в Турция. Това увери говорителят на управляващите в Берлин Щефан Зайберт, съобщава .„Политически немислимо е, че бихме позволили подобно гласуване в Германия – на мярка, която противоречи на нашата конституция и на европейските ценности“, категоричен бе Зайберт. Говорителят на федералното правителство припомни, че ако дадена държава иска да организира избори в посолствата или консулствата на територията на Германия, Берлин е този, който дава одобрението за провеждането на вота.След опита за преврат през миналата година турският президент Реджеп Тайип Ердоган многократно повдига въпроса за повторното въвеждане на смъртното наказание и дори за провеждането на евентуален референдум, на който гражданите на страната да изразят волята си. Кандидатът на социалдемократите за канцлерския пост в Берлин Мартин Шулц заяви по-рано, че подобно гласуване сред турците, живеещи в Германия, не може да се осъществи. „Не може да гласуват в Германия за мярка, която е в разрез с нашите ценности и нашата конституция“, подчерта бившият председател на Европейския парламент.", "date": "2017.05.06", "title": " Германия ще забрани на турците в страната да гласуват на референдум за връщане на смъртното наказание"}
{"url": "https://trud.bg/%d1%80%d0%b5%d0%bf%d1%83%d0%b1%d0%bb%d0%b8%d0%ba%d0%b0%d0%bd%d1%81%d0%ba%d0%b8-%d1%81%d0%b5%d0%bd%d0%b0%d1%82%d0%be%d1%80%d0%b8-%d0%b2-%d1%81%d0%bf%d0%be%d1%80-%d0%be%d0%ba%d0%be%d0%bb%d0%be-%d0%bf/", "text": "Републикански сенатори изразиха готовност да изискат преразглеждане на приетата в Камарата на представителите промяна в здравното осигуряване. С нея се замества т.н. „Обамакеър“, предаде .Гласуваният в Камарата на представителите Закон за здравните грижи се приема като първата законодателна победа за президента Доналд Тръмп и е едно от изпълненията на обещанията му от предизборната кампания за замяна Обамакеър. Но негови съпартийци в Сената сега казват, че имат нужда от повече време да оценят пълнoто въздействие на законопроекта. Те настояват за ясна картина относно цената и това, което ще се покрива от осигурителните компании.Сенаторът-републиканец Сюзън Колинс коментира, цитирана от АП, че за момента налице са повече въпроси. За нужда от промени говорят и други републиканци. 13 от тях работят над своя версия на здравната реформа. Това предвещава по-трудна битка в Горната камара на Конгреса в контраст с лесното приемане от републиканско мнозинство по-рано през седмицата в Долната камара.В Туитър Линдзи Грам, друг сенатор – републиканец, посочи, че на законопроект, на който са били посветени три часа финални дебати, трябва се гледа с предпазливост. Демократите от своя страна предупреждават, че законът би оставил милиони без осигуряване и би предложил големи данъчни облекчения за по-богатите. Една от възможностите е лидерът на републиканците в Сената Мич Макконъл да промени процедурата и актът да се приеме с обикновено мнозинство, но ако това се случи, сложните правила могат да доведат до влизане в сила само на определени постановки от закона.", "date": "2017.05.06", "title": " Републикански сенатори в спор около промените в здравното осигуряване в САЩ"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d0%b2%d1%8f%d1%80%d0%b2%d0%b0%d1%89%d0%b8-%d0%bd%d0%b0-%d0%bb%d0%b8%d1%82%d0%b8%d0%b9%d0%bd%d0%be%d1%82%d0%be-%d1%88%d0%b5%d1%81%d1%82%d0%b2%d0%b8/", "text": "Стотици вярващи присъстваха на службата и литийното шествие с чудотворната икона на „Св. Георги“ в Зографския манастир. Ритуалите са посветени на патрона на българската света обител на полуостров Атон.Водещ на тържествената литургия е дядо Николай от Пловдивската митрополия.За празника от България бяха пристигнали официални лица и политици сред които Павел Шопов, Камен Костадинов, Йордан Цонев, д-р Любомир Спасов управител на Правителствена болница и др.", "date": "2017.05.06", "title": " Стотици вярващи на литийно шествие с иконата на „Св. Георги“ в Зографския манастир"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%bf%d0%b0%d1%82%d1%80%d0%b8%d0%b0%d1%80%d1%85-%d0%bd%d0%b5%d0%be%d1%84%d0%b8%d1%82-%d0%be%d1%82%d1%81%d0%bb%d1%83%d0%b6%d0%b8-2/", "text": "Българският патриарх и Софийски митрополит Неофит отслужи тържествен водосвет на бойните знамена и знамената-светини пред паметника на Незнайния воин.След словото му започна и военният парад, в който ще вземат участие самолети МиГ-29, вертолети Ми-17 и „Кугар“. По пл. „Княз Александър I“ ще преминат 1200 военнослужещи от въоръжените сили на Република България.Днес Църквата чества паметта на св. Георги Победоносец – един от най-почитаните светци, мъченик за Христовата вяра, считан за покровител на войнството. Негово Светейшество Българският патриарх и Софийски митрополит Неофит лично отслужи празничния водосвет пред Паметника на незнайния воин и благослови българските държавници и военни по случай празника.В края на молитвата на 6 май се повтаря отново три пъти „Христос Воскресе“, а войниците и държавниците на площада отвърнаха в един глас „Во Истина Воскресе“.На площада присъства президентът и върховен главнокомандващ Румен Радев.С камбанен звън и „На многая лета“ започна ритуалът по освещаването на знамената-светини. Благослов получиха многото ветерани, които са дошли на ритуала.Публикуваме словото на Патриарх Неофит на празничния водосвет и освещаване на бойните знамена в деня на св. вмчк Георги Победоносец без редакторска намеса:„Уважаеми г-н Президент на Република България ивърховен главнокомадващ въоръжените сили,Уважаеми г-н Председател на Народното събрание,Уважаеми господин Министър-председател, Уважаеми г-н Министър на отбраната,Уважаеми г-н Началник на отбраната,Уважаеми господа офицери, сержанти и войници,Ваши Превъзходителства, Уважаеми представители на българската държавност, Ваше Високопреосвещенство и Преосвещенство, боголюбиви отци, обични във Възкръсналия Господ братя и сестри,Христос Воскресе!Верни на вековната традиция, и днес, в деня на дивния и славен Христов мъченик и победоносен воин Георги молитвено изпросваме от Всеподателя Неговата божествена милост и закрила, като призоваваме Божията благодат над тази вода, с която поръсваме знамената на славната и непобедима българска армия. Знамената, които безстрашното наше войнство винаги е опазвало с чест и достойнство, и под които са проливали кръвта си безброй знайни и незнайни синове на скъпия ни народ, отдавайки живота си за своите братя по вяра и род, за славата и честта на своята обична Родина България.Тяхната светла памет и техният пример на жертвена любов задължават и нас към същия подвиг и жертвено служение в полза на Църквата и Отечеството ни, за да пребъде България, а народът ни неизменно да продължава по пътя на своя духовен и културен възход. Уповавайки се всякога на Всевишния Бог и на небесното, молитвено застъпничество на всички отвека просияли Негови светци, особено място сред които в сърцата на народа ни заема днес честваният от Църквата свети Георги Победоносец.В тежките дни, които изживява не само страната ни, но и целият свят, българската армия отново е призвана да бъде онзи надежден гарант за сигурността на нашия народ и за целостта на скъпото ни Отечество. Армия победителка, прославила името на страната ни с несломимия си дух и със своите чутовни победи, извоювани под знака на Христовия Кръст.Нека неоскъдяващата божествена благодат всякога да пребъдва над тези знамена, а Божията десница неизменно да бъде с родното наше войнство. Нека продължаваме да стоим здраво във вярата на нашите предци, да вървим по техните стъпки и да следваме оставения ни от тях образец и пример на безкористна и жертвена любов към Бога, към Неговата света Църква и към свидната ни Родина – майка България.Божията закрила по небесното застъпничество на св. Георги Победоносец и всички Божии светци всякога да бъдат с нас!Честит и благословен празник на Храбростта и Българската армия! Христос Воскресе!“  ", "date": "2017.05.06", "title": " Патриарх Неофит отслужи тържествен водосвет на бойните знамена и знамената-светини"}
{"url": "https://trud.bg/%d0%ba%d0%b0%d0%ba-%d0%bc%d0%b0%d0%b9%d0%ba%d0%b0%d1%82%d0%b0-%d0%bd%d0%b0-%d0%b2%d1%81%d0%b8%d1%87%d0%ba%d0%b8-%d0%b1%d0%be%d0%bc%d0%b1%d0%b8-%d1%81%d1%82%d0%b0%d0%bd%d0%b0-%d1%81/", "text": "Лудостта на прогресивните левичари продължава да заразява Западния святПатологията на политическата коректност, културният релативизъм и абсурдните възгледи за света на “сошъл джъстис уориърите” бяха осветени от огъня на войната. През април администрацията на Тръмп проведе два зрелищни удара – в Сирия и Афганистан, и даде повод на прогресивните активисти да демонстрират своя драматичен развод с разума.Първо бяха 59 ракети “Томахоук”, насочени към правителствена авиобаза в Сирия – наказателно “плясване през ръцете” за режима на Башар Асад, мотивирано от обвинението, че използва химически оръжия срещу собствените си хора. Ударът трябваше да послужи и като сигнал за всички враждебно настроени и сенчести режими и правителства, че САЩ са отново в играта и не се свенят да сгъват и стягат милитаризираните мускули на най-могъщата армия на планетата.Фойерверките обаче постигнаха и друг ефект – накараха левите активисти да отворят кутията с нонсенс. Многобройни прогресивни журналисти и блогъри използваха атаката с 59 ракети “Томахоук”, за да припомнят малоумната си теза, че името на тези оръжия е форма на расизъм и културно присвояване, защото това било името на традиционните брадви на местните индианци още преди колонизирането на континента от европейците.Терминът “културно присвояване” е един от най-нелепите пропагандни инструменти на неомарксистката машина за подмяна на реалността в западни условия и се използва за дискредитиране на всеки диалог между Запада и другите култури.Тези хора удобно пропускат факта, че американската армия редовно кръщава свои оръжия с индиански имена в знак на уважение към духа на местните воини. Това е трибют и признание за индианците, а не расизъм и “културно присвояване”.Смехът от глупостта на левичарите още не бе заглъхнал и те дадоха още по-грандиозен повод за гавра. Шефът на Пентагона генерал Матис, с даден от Тръмп картбланш, удари джихадистки тунели в Афганистан с “Майката на всички бомби” – най-мощното неядрено оръжие на въоръжение в американската армия и най-голямата конвенционална бомба, използвана някога в битка.Същите политкоректни демагози обявиха прякора на бомбата за тежка проява на сексизъм. Не можело, пискат те, един такъв инструмент на разрушението и “репресивния патриархален ред” да бъде наричан майка. Майката е от женски пол и символ на даването на живот, а бомбите били точно обратното.Тези хора са лишени от хумор и чувство за самоирония, нямат елементарна представа за това как работи светът, как функционира природата. Но за съжаление са замърсили цялата академична, медийна и развлекателна среда в Западния свят. Присмехът и разобличаването все още остават най-силните оръжия срещу прогресивната политкоректна патология. По-добри дори от 59 ракети “Томахоук” и “Майката на всички бомби”.", "date": "2017.05.06", "title": " Как „Майката на всички бомби“ стана сексистка"}
{"url": "https://trud.bg/%d0%bd%d0%b0-%d0%bf%d1%8a%d1%82-%d1%81-4-%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4%d0%b0/", "text": "С затоплянето на времето се събужда желанието на хората не само да пътуват, но и да карат велосипед. Безопасният и удобен транспорт на велосипеди с автомобил обаче не е лесна работа. Opel предлага за повечето от моделите си системата Flex-Fix, която дава възможност да бъдат превозени до четири велосипеда. На практика Flex-Fix представлява подвижно устройство в задната броня, което прилича на чекмедже и при необходимост се изтегля навън, за да послужи като платформа за велосипеди. Товаренето е лесно, а укрепването – сигурно и стабилно. При включване на задна скорост, автоматично се активира звуков сигнал като предупреждение за повишено внимание заради увеличените габарити. Системата Flex-Fix не отнема пространство от пътническата кабина и не затруднява отварянето на багажника.", "date": "2017.05.06", "title": " На път с 4 велосипеда"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b2-%d1%81%d1%8a%d0%b7%d0%bd%d0%b0%d0%bd%d0%b8%d0%b5%d1%82%d0%be-%d0%bd%d0%b0-%d0%b1%d1%8a%d0%bb/", "text": "„В съзнанието на българския народ нашата армия винаги е била символ на държавност и храброст“. Това заяви президентът Румен Радев в словото си по време на военния парад, който се провежда в момента в центъра на столицата.„Има дати в нашата история, които ни зареждат с вяра и оптимизъм, и които изпълват сърцата ни с гордост. Такава е и дата 6 май – Гергьовден – Ден на храбростта и празник на българската армия“.„Днес ние свеждаме глави пред подвига на воините си, дали живота си за свободата. Почитаме паметта на загиналите в мисии зад граница, изказваме уважение към нашите ветерани и хората с пагони, които с професионализъм и себеотрицание защитават Родината“, заяви Радев.Държавният глава добави, че през Балканските и Първата световна война Българската армия е носител на свещения идеал за национално единение. Подвизите на войската ни остават в народната памет като неразрушими опори на националната гордост, добави той.„Завидна е храбростта на нашите държавници, които казаха, че трябва да имаме силна българска армия“, каза Румен Радев.„За жалост през последните десетилетие ролята и значението на военните ни сили бяха подценявани. Затова днес българската армия е малка като личен състав, но и тревожно неокомплектована в много отношения. 2016 година беше повратна в отношението към българските сили, когато парламентът гласува важни промени“. „Призовавам политиците да се опират по-често на военната експертиза, защото не ние политиците ще рискуваме живота си на земята, в морето и в небето, а хората в пагони. Нашата мисъл трябва да е за тях“, каза още президентът.„Уважаеми военни, знам колко трудна и рискова е вашата дейност, но ви благодаря, че отстоявате каузата България“, обърна се Радев към армията ми.   ", "date": "2017.05.06", "title": " Президентът Радев: В съзнанието на българина армията ни винаги е била символ на държавност и храброст"}
{"url": "https://trud.bg/%d0%b0%d0%bf%d0%b8-%d0%b0%d0%bf%d0%b5%d0%bb%d0%b8%d1%80%d0%b0-%d0%ba%d0%b0%d1%80%d0%b0%d0%b9%d1%82%d0%b5-%d1%80%d0%b0%d0%b7%d1%83%d0%bc%d0%bd%d0%be-%d0%b8-%d1%81%d0%bf%d0%b0%d0%b7%d0%b2%d0%b0%d0%b9/", "text": "Агенция „Пътна инфраструктура“ съветва шофьорите да карат внимателно заради очаквания интензивен трафик в днешния ден. Да не предприемат резки маневри и да не използват аварийните ленти на магистралите за по-бързо придвижване.В участъците, в които се извършват ремонти дейности е необходимо шофьорите да предвидят повече време за пътуване, поради по-ниската скорост на движение при извършването на строителни работи и въведените временни организации или да използват алтернативни маршрути. Карайте спокойно и спазвайте необходимата дистанция, а когато движението в отсечката се разтовари не се изкушавайте да наваксвате времето с бързо каране и изпреварване, съобщават още от АПИ.За улеснение на трафика през Владая от 8 сутринта до 14 часа  ще има две ленти за излизащите от София.Поради продължаващите ремонти на тръбата за Варна на тунелите „Витиня“ и „Ечемишка“ на магистрала „Хемус“ преминаването ще се осъществява двупосочно в тръбата за София ", "date": "2017.05.06", "title": " АПИ апелира: Карайте разумно и спазвайте правилата за движение"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8-%d1%82%d1%80%d1%8a%d1%88%d0%ba%d0%b0%d1%82-%d0%b8-%d0%bd%d0%b0-%d0%b8%d1%80%d0%b0%d0%bd%d1%81%d0%ba%d0%b8-%d0%b1%d0%be%d1%80%d0%b1%d0%b8/", "text": "„За първи път чух химна в моя чест, чувството е неописуемо – казва Иван Благоев, който стана европейски шампион на ирански борби (пахлавани). – Винаги съм си мечтал да изживея подобна емоция. Но и аз бях отлично подготвен. Добре се борех, имах и страхотен захват, придобит от сумото – изключително важен прийом за този спорт.“На дебютното първенство в Нови Сад преди седмица българинът триумфира при супертежките над 100 кг. Още на старта на надпреварата Иван е изправен пред първото предизвикателство. Около килограм не му достига, за да влезе в категорията. Набързо изпива повече от литър вода и вече е изряден пред съдиите. Следва второто препятствие – да се справи с мъжаги с по 40-50 килограма по-тежки от него. Но и тях отнася. Още във втората среща поваля 150-килограмовия естонец Батаев, следва нова битка с иранския исполин Шейк Хюсеин, състезаващ се за Холандия, а на финала за 52 секунди тушира и Василий Сафарбайов, пратеник на Азербайджан.След зрелищния успех иранците в залата бурно аплодират със ставане на крака новия шампион в най-атрактивната категория.„Всички бяха много изненадани – разкрива още златното момче от благоевградското село Полена. – Отидохме с непълен състав от трима състезатели и двама от нас станаха №1 в Европа. А в отборното класиране при мъжете само една точка ни раздели от първото място.“Преди Иван с титлата триумфира Калоян Колев до 100 кг. Борецът от Раднево влиза в схватка с трима. Най-тежка е полуфиналната с латвиеца Озолис, участник на олимпийските игри Рио 2016, когото тушира. А на финала не оставя никакви шансове и на дагестанеца с френски паспорт Саид Ахмед, отново туш.Единствената ни участничка при жените Габриела Гигова печели бронз при 70-килограмовите на борби с колани (белт рестлинг, алиш).Всъщност това е едва второто голямо първенство, на което стартират националите, макар че Международната федерация по борба (UWW) развива неолимпийските дисциплини от 15-ина години. Едва от миналото лято обаче в България започва да има интерес и към това направление, което включва всички видове традиционни, народни борби. Идейният вдъхновител е Петър Дойнов, международен съдия, а сега и треньор на отбора. Ентусиастите получават морална и финансова подкрепа първо от Стефан Николов, член на управата на родната федерация. А през декември дебютът им на световно първенство вече е факт. Мондиалът в Минск (Беларус) събира борци от 47 държави. България тръгва само с двама състезатели, заради ангажименти на останалите в германската Бундеслига. Пенчо Дочев (90 кг) излиза на тепиха с контузия в коляното. Но стига до петото място, като на полуфинала пада от представител на иранската школа. А Мишел Михайлов (70 кг) е седми.„В тази ниша има доста възможности за развитие – казва Петър Дойнов. – Това е отлична възможност за състезателите, които са втори, трети човек в категорията, да тренират и да имат шанс за изява.“Схватките са в голяма част по правилата на свободната борба. Срещата е от 2 части по 3 минути. При разлика от 10 точки битката се прекратява, както и при три предупреждения. А за туш се зачита, ако обърнеш съперника по гръб над 90 градуса. Екипировката обаче е различна. Върху обичайните борцови трика състезателите обуват панталони с 3/4 крачоли. Дрехата е изработена от здрав плат, който не се къса, с избродирани типични ирански шевици. „Захватът за крачолите е решаващ – казва еврошампионът Калоян Колев. – Ако те хванат, измъкването е трудно. Затова, изпревариш ли съперника, после е въпрос на техника да гообърнеш. Така и направих. Борех се със счупени пръсти на дясната ръка и не трябваше да допускам да изпадам в критични ситуации.“Колев също е професионален състезател по ММА, без загуба на ринга. Но признава, че борбата е доста по-тежък спорта, макар че го е практикувал 14 години.„Много е важно и бързото мислене в критични ситуации, не само добрата работа с крака и ръце – допълва Петър Дойнов. – На едно от състезанията, например един от титулуваните ирански джудисти тушира кубински състезател в свободния стил, участник на олимпиада.“На ирански борби се пуска и именитият Хамид Сориан (Иран), олимпийски шампион и 6-кратен световен първенец, но в класическия стил. Той не само участва, но и е многократен шампион в традиционните надпревари, където правилата са предимно от свободния стил. „Важно е да си добър борец, без значение откъде идваш“, уточнява Дойнов.Всъщност в традиционните борби няма ограничения. До тепиха се допускат и състезатели от други спортове. Стига да успеят да съчетаят ангажиментите си. Така Иван Благоев освен борба тренира и сумо, а седмица преди първенството в Нови Сад става втори в Европа на дохиото.Спортът обаче засега не гарантира прилични доходи за издръжка, макар че има турнири с атрактивни наградни фондове, стигащи дори до 100 000 долара. Затова и повечето състезатели възприемат това увлечение като хоби, а не толкова като професия. Благоев обаче е намерил формулата на успеха – комбинира спорта с работа в правна кантора. Заляга и над учебниците като студент втори курс в Юридическия факултет на Югозападния университет. Неговият по-малък брат Милан, седми на ирански борби от Евро 2017, пък изкарва прехраната си в пивоварна компания.Жените също не отстъпват по успехи на мъжете в този прохождащ у нас спорт. Галя Иванова печели първия медал за България. На турнира в Бишкек (Казахстан) през миналия март тя триумфира със злато при 55-килограмовите, а на финала побеждава представителка на домакините. И вместо да посърнат, домакините са във възторг как една чужденка е усвоила така добре техниката на традиционната им борба.Състезателното облекло при жените обаче е по-различно от това на мъжете. И те се борят с панталони, имат и чапан (вид рубашка), както и колан, който минава през гърдите, а възелът трябва да отстои на една педя разстояние от тялото (б.р. – за да може да се направи захват). Срещата е в една част от 3 минути. Състезателят не бива да пуска съперника от захвата за колана, в противен случай следва наказание. При три предупреждения губи срещата, а битката се прекратява също при 6 точки разлика.И Галя Иванова, и Габриела Гигова са шампионки на България по джудо и самбо, също призьорки в свободната борба и трети в Европа на сумо. И двете са студентки в академията на МВР със специалност „пожарна безопасност”.„Ще се постараем да съчетаем така програмата на състезателите, че на световното в Полша през юли да бъдем с пълни отбор от по 6 състезатели при мъжете и жените. – Международната федерация усилено развива неолимпийските стилове, защото иска да запази традициите. И всичко, което се прави в тази посока, среща голям интерес и одобрение. Дори усилено се говори, че още на игрите в Токио 2020 този вид борби ще бъдат демонстративни. От нашата федерация също са амбицирани да развиваме неолимпийските дисциплини на на световно ниво. Така че сме в крак с всичко ново, случващо се в борбата.“", "date": "2017.05.06", "title": " Българи тръшкат и на ирански борби"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%b8%d1%81%d0%ba-%d0%bd%d0%b0-%d0%ba%d0%bb%d0%b8%d0%b5%d0%bd%d1%82-%d0%bd%d0%b0-%d0%be%d0%b1%d1%80%d0%b0%d0%bd%d0%b0/", "text": "Окръжният съд във Велико Търново отхвърли претенциите на клиент на „Първа инвестиционна банка” да му бъдат възстановени 21 500 евро. Авоарите били съхранявани в трезора на финансовата институция, който станал обект на посегателство заедно с още десетки каси. Обирът бил извършен през 2011 г. и до днес не е разкрит. По официални данни извършителите са си тръгнали от банката с плячка от общо 344 700 лв. и  16 000 долара. Впоследствие са установени липси от още 10 банкови касети, собственост на различни физически и юридически лица.Пред магистратите в старата столица ощетеният Т.Д.Д. претендирал банката да му изплати  заплати сумата от 21 500 евро, представляваща обезщетение за вреди от неизпълнение на договорно задължение на ответника по договор за наем на сейф, заедно със законната лихва. Мъжът твърди, че тези пари били в сейф, а после липсвали. Времето на липсата съвпаднала с извършения обир.По време на съдебното заседание станало ясно, че при текущите процесуално – следствени действия сейфът на ищеца бил отворен по стандартния за банката начин – с два ключа, като няма констатирани външни белези на разбиване или друг вид въздействие върху ключалката на сейфа. Касата дори била дори заключена.Пред търновските магистрати ищецът споделил, че сейфът му се ползва и от друг човек, с когото са близки. При влизането си в трезорното помещение, въпреки че нямал право на достъп, без да е наел касетка, приятелят му нямал проблеми с охраната. По същия начин влизал и колега на ищеца, който пък ползват друг нает от Т.Д.Д. трезор.„Липсата на парични средства е само по данни на ищеца, подадени както пред разследващите органи. При отварянето на сейфа в присъствието на разследващите органи, той е намерен празен. Не може да се установи влагането на парични средства в сочените размери. Достъп до съдържанието на сейфа е имал не наемателят, а друго лице, чиято собственост се твърди да са вложените парични средства. Съдът приема за напълно недоказан факта сочените в исковата молба парични суми реално да са били налични в сейфа”, пише в мотивите на Окръжен съд Велико Търново.Така с  решението си магистратите са отхвърлили иска и са постановили Т.Д.Д. да заплати на банката 650 лв. разноски по делото.Скaндaлът c oбиpa на клона на Първа инвестиционна банка в сградата на Централ Мол в старата столица  гpъмнa нa 6 юли 2011 г., cлeд кaтo yпpaвитeл нa местна  фиpмa пoдaл cигнaл в пoлициятa, чe нaeти oт нeгo два тpeзopа са изправнени и липсват 400 000 лв. Пo cлyчaя зaпoчнa пpoвepкa и oщe нa cлeдвaщия дeн бяхa пoвикaни вcички нaeмaтeли нa кaceти в тpeзopa, зa дa пpoвepят дaли в ceйфoвeтe им имa липcи. Окaзa ce, чe oт дeceт нaeти ceйфa ca били oтвapяни oceм. В eдиния oт ocтaнaлитe двa бe нaмepeнa мeтaлнa плacтинкa в ключaлкaтa, a cъдъpжaниeтo мy ce oкaзa нeпoкътнaтo. Нe тaкъв къcмeт имaхa ocтaнaлитe нaeмaтeли, cpeд кoитo мaгиcтpaт и cъпpyгaтa мy, oт чиитo ceйфoвe липcвaхa 240 000 лeвa, цeннocти и дoкyмeнти. От ceйф нa Окpъжнa пpoкypaтypa бяхa изчeзнaли 200 000 лeвa, cъхpaнявaни кaтo вeщecтвeнo дoкaзaтeлcтвo пo дeлoтo cpeщy бизнecмeнa Млaдeн Милкoв.Ощe oт пъpвия дeн oфициaлнoтo cтaнoвищe нa ПИБ бe, чe тpeзopът им нe e oбиpaн. Taзи пoзиция нe ce пpoмeни дopи cлeд кaтo cтaнa извecтнo, чe eдиният oт тpeзopитe e нa дъpжaвнoтo oбвинeниe, кoeтo имa кoнкpeтни дoкaзaтeлcтвa кaквo тoчнo e cъхpaнявaнo вътpe – нeщo, c кoeтo пoвeчeтo клиeнти нe paзпoлaгaт. Рaзcлeдвaнeтo нe дoвeдe дo peзyлтaти. Близo мeceц мaтepиaлитe пo дeлoтo ce пpeхвъpляхa мeждy Вeликo Tъpнoвo и Окpъжнa пpoкypaтypaтa – Гaбpoвo, тъй кaтo нe бe изяcнeнo кaквa тoчнo e щeтaтa. В кpaйнa cмeткa пpoизвoдcтвoтo ce вoди зa щeтa в paзмep нa нaд 1 милиoн лeвa.Нaблюдaвaщият пpoкypop Плaмeн Евгeниeв зaпoчнa paбoтa в Спeциaлизиpaнaтa пpoкypaтypa, a дeлoтo oкoнчaтeлнo ocтaнa пoд нaблюдeниeтo нa нeгoв кoлeгa в Районна прокуратура – Вeликo Tъpнoвo, нo бeз пo нeгo дa бъдaт пpивлeчeни oбвиняeми. Спopeд нeoфициaлнa вepcия нa кpиминaлиcтитe пpecтъплeниeтo вepoятнo e извъpшeнo oт двaмa дyши, eдиният oт кoитo “вътpeшeн чoвeк” – бивш или нacтoящ cлyжитeл нa клoнa. Бяхa paзпpocтpaнeни изoбpaжeния нa двaмa мъжe, зacнeти oт oхpaнитeлнитe кaмepи, кoитo в пpoдължeниe нa мeceци cтoяхa нa cтpaницaтa нa Областната дирекция на МВР. Инфopмaция зa caмoличнocттa им oбaчe тaкa и нe e пocтъпилa. Рaзпититe нa вcички cлyжитeли нa клoнa пpeд дeтeктop нa лъжaтa cъщo нe дoвeдoхa дo някaкви peзyлтaти.", "date": "2017.05.06", "title": " Съдът отхвърли иск на клиент на обрана банка да му се възстановят 21 500 евро"}
{"url": "https://trud.bg/%d0%b7%d0%b0%d1%89%d0%be-%d1%81%d0%b0-%d0%b3%d0%be-%d0%bd%d0%b0%d1%80%d0%b5%d0%ba%d0%bb%d0%b8-%d0%bf%d1%80%d0%b5%d0%b4%d0%bc%d0%b5%d0%bd%d1%81%d1%82%d1%80%d1%83%d0%b0%d0%bb%d0%b5%d0%bd/", "text": "Попитали математик, евреин и адвокат, колко прави 2+2. Математикът казал: – По принцип четири, но би могло да се търси и друго решение! Евреинът: – Може да е четири, пет, а в най-добрия случай и шест! Адвокатът привикал отвън запитващите го и шепнешком на свой ред попитал: – А вие колко искате да прави?***– Защо са го нарекли „предменструален синдром“? – Защото „луда крава“ вече е било заето.***Трима синове напуснали бащиния дом, започнали бизнес и преуспели. След време се събират и обсъждат кой какво е направил за старата им майка. Първият син казал: „Аз построих нова, голяма къща на мама“. Вторият казал: „Аз й купих мерцедес и наех шофьор, за да я вози.“ Третият син се усмихнал: „И двамата ви надминах! Нали знаете, че мама обича да чете Библията, обаче вече недовижда. Аз й изпратих един папагал, който знае цялата Библия наизуст. В продължение на 12 години двайсет монаси са го учили. Съгласих се да правя дарения от по 100 000 долара в продължение на 10 години, но си струва – мама трябва само да му каже главата и стиха и папагалът ще го изрецитира.“ Скоро след това майката изпратила благодарствени писма на синовете си. На първия написала: „Къщата, която си ми построил, не е практична. Живея само в една стая, а трябва да топля и чистя цялата къща.“ На втория: „Прекалено стара съм, за да пътувам. Седя си вкъщи и не ползвам мерцедеса. Пък и шофьорът е грубиян.“ На третия: „Миличък, ти единствен знаеш как да ме зарадваш и да ми стоплиш сърцето! Пилето беше невероятно вкусно!“***Клиент в бара пита сервитьорката: – Бирата хубава ли е? – Ми, гледай ме мене и прецени! – Хм… Дай тогава две ракии.***На изпит професорът казва на студент: – Вие сте като хубав филм! – В какъв смисъл? – Ще трябва да ви видя пак.***– Чух, че вчера те хванали трима в гората и те изнасилили? – Абе, не ги слушай! Гледай кви глупости разправят! Каква гора е това – две-три дървета само…***– Скъпи, вярваш ли във вечната любов? – Разбира се, мила. Но партньорите се сменят.***Художници седят на брега на морето и рисуват пейзажа. Минава японско семейство туристи. Бащата казва поучително: – Деца, виждате ли как се мъчат хората, като си нямат фотоапарат?***В началото Бог сътворил небето и земята. И казал Бог: – Да бъде светлина! И дошла светлината. И казал Той, че това е хубаво. И сътворил Бог човека по свой образ и подобие. И казал Той, че и това е хубаво. И сътворил Бог жената. Погледнал я и казал: -…нищо, ще се гримира.***– Ало! Обаждаме се от зоопарка. Тъща ви падна при крокодилите. – Чии са крокодилите? – Наши са. – Вие си ги спасявайте тогава!***Зайо Байо влиза в кръчмата на Баба Меца и удря с всичка сила по бара: – Бааам!! Бабо Мецо, дай една бира! – Ето. Ама колко пъти съм ти казвала да не удряш по бара! На следващия ден пак: – Бааам!! Бабо Мецо, дай една бира! – Ако пак удариш така, ще ти закова лапите с пирони за бара! На следващия ден Зайо влиза и пита съвсем тихо: – Бабо Мецо, пирони да имате случайно? – Не, Зайо, нямаме. – Бааам!!! Дай тогава една бира!***– Знаеш ли, Лили, като гледам световното по футбол, забравям всичко наоколо! – Аз съм Валя…***– Позволявам си да ви напомня, г-н съдия, че през лятото спасих съпругата ви от удавяне – казва подсъдимият. – А оттогава други престъпления извършили ли сте?***Между влюбени: – Скъпа, сърцето ме боли, като танцуваш с други! – Мен пък ме болят краката, като танцувам с теб.***Жена се подава на вратата на аптеката и пита: – Случайно да имате лекарство за отслабване? – Имаме, но защо не влезете? – Не мога…***– Винаги ми е било трудно да доведа вкъщи някоя мадама. Отначало заради родителите ми, а сега – заради жена ми.***Учител: – Деца, кои птици са най-полезни за човека? – Печените, господине.***След две седмици меден месец влюбена двойка влиза в ресторант. Келнерът се приближава към тях. – Скъпи, ти знаеш какво би ми се искало. – Да, любима, обаче не е лошо човек понякога да похапва.***– Какво ново при тебе? – Ожених се. – Е, така по-добре ли е? – Абе… за по-добре не е по-добре, ама поне е по-често.", "date": "2017.05.06", "title": " Защо са го нарекли „предменструален синдром“?"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d1%86%d0%b8-%d0%bf%d0%be%d1%87%d0%b5%d1%82%d0%be%d1%85%d0%b0-%d0%b4%d0%b5%d0%bd%d1%8f-%d0%bd%d0%b0-%d1%85%d1%80%d0%b0%d0%b1%d1%80%d0%be%d1%81%d1%82%d1%82%d0%b0/", "text": "Велико Търново почете Деня на храбростта и празник на Българската армия – 6 май. Маршова музика и изпълнения на оркестъра към Националния военен университет „Васил Левски” огласиха централната част на старопрестолния град. Войсковата рота и курсантите нагледно показаха как в Старата столица големият български и християнски празник винаги е бил честван с особена почит. Кметът Даниел Панов, представители на институции, организации и сдружения, депутати, жители и гости на старата столица положиха цветя и венци пред паметните плочи на Арката на генералите и на Дома на офицера, както и на паметника „Майка България”.Празнични слова произнесоха Даниел Панов и полк. Веселин Мадански – заместник-ректор на НВУ „Васил Левски”. Кметът на Велико Търново припомни колко светъл, обичан и почитан празник е Гергьовден – ден, свързан православната християнска вяра, величието на българската държава, победите на родните войници и офицери в името на Отечеството, народните обичаи и традиции.„Родната армия, заедно с Българската православна църква винаги са били сред стълбовете на българската идентичност. Велико Търново има особено искрени и дълбоки чувства на уважение и респект към войската. Градът ни е дал на България  34 генерали и двама адмирали. От тях двама стават регенти, четирима – военни министри, трима – военни аташета, двама – началници на Генералния щаб, двама – началници на Военното училище, един – министър на вътрешните работи и народното здраве. Двамата адмирали са достигнали до командващи Флота. Паметникът „Майка България” е най-красивият и вълнуващ войнишки паметник във Велико Търново и в родината. Той е символ на смелостта, мъжеството, жертвоготовността, честта и достойнството. Дълбок поклон към най-преданите чеда на Майка България, които положиха живота си в нозете й за да бъде днес Отечеството ни свободно, обединено, независимо и европейско”, каза в словото си кметът Даниел Панов.Кметът на Велико Търново подчерта голямата роля на българската армия за държавата и обществото в съвремието. „Нека както на Гергьовден, така и всеки ден се гордеем и уважаваме честните, доблестни, храбри и достойни мъже и жени, които днес носят военната униформа, както и всички, които организационно и логистично осигуряват дейността на нашата славна армия”, завърши Панов, след което отправи поздрав и към всички именници.По случай Деня на храбростта и празник на Българската армия Община Велико Търново подарява на жителите и гостите на града прожекция на аудиовизуалния спектакъл „Царевград Търнов – звук и светлина”. Излъчването на шоуто на Царевец започва в 21,00 ч. на 6 май. Спектакълът може да бъде наблюдаван от площад „Цар Асен ”.", "date": "2017.05.06", "title": " Търновци почетоха Деня на храбростта и празник на Българската армия"}
{"url": "https://trud.bg/in-the-palace-international-short-film-festival-%d1%80%d0%b0%d0%b7%d1%82%d1%8a%d1%80%d1%81%d0%b8-%d1%81%d1%82%d0%b0%d1%80%d0%b0%d1%82%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0/", "text": "В рамките на Европейската младежка седмица IN THE PALACE International Short Film Festival провежда уникалния по рода си уъркшоп CINE Super 8 във Велико Търново. Из цялата стара българска столица трескаво кипи процес по подготовката и заснемането на нови филми за града…на кино лента.В синхрон със тенденцията на 14-то поредно издание на фестивала, под наслова „Sending a message of love” 5 екипа работят активно по производството на късометражни филми, използвайки класическа аналогова технология.Процесът далеч не приключва със снимки на терен по красивите великотърновски кътчета. След това участниците в инициативата – младежи от Велико Търново, заедно с техни връстници от Испания, Португалия, Италия, Гърция, Словакия и Македония, под ръководството на преподавателя по операторско майсторство в НАТФИЗ „Кръстьо Сарафов“ Красимир Стоичков и фестивалния директор Цанко Василев, промиват заснетите ролки в специално изградената за целта подвижна лаборатория.„Велико Търново, освен всичко останало, винаги е впечатлявал с една своя особена романтика– зов за любов и класика в едно, къде по- подходящо, ако не в старата столица. Велико Търново е място, увековечено в много български филми, а сега представяме един нов прочит – съчетание от визиите на млади хора от цяла Европа и класическа техника, която вече все по-рядко се среща“, казват организаторите.", "date": "2017.05.06", "title": " IN THE PALACE International Short Film Festival разтърси старата българска столица с кино на лента"}
{"url": "https://trud.bg/%d0%bf%d0%b0%d0%b7%d0%b8%d1%82%d0%b5%d0%bb%d0%b8-%d0%bd%d0%b0-%d0%b3%d0%b0%d0%bb%d0%b0%d0%ba%d1%82%d0%b8%d0%ba%d0%b0%d1%82%d0%b0-2-%d1%81%d1%8a%d1%81-%d1%81%d0%b2%d0%b5%d1%82%d0%be/", "text": "Старлод отново е на линия за космически екшън“Пазители на Галактиката 2” е един от най-големите филми на годината и със сигурност ще се превърне в един от най-масивните хитове на 2017-а. От този петък космическият комиксов екшън вече е по кината в страната и по света, като прогнозите са за 1 млрд. долара приходи от продадени билети в глобален мащаб.Дни преди премиерата в интернет вече пуснаха колекция от нови и страшно интересни рекламни материали, които са част от мащабната маркетингова кампания на филма. Те притежават интригуваща визуална естетика и много фенове се надяват, че този път филмът ще бъде на нивото на рекламите си, а не както обикновено. Важен момент е и завръщането в голяма продукция на великолепния характерен актьор Майкъл Рукър. Роли има и за легендите Кърт Ръсел и Слай Сталоун.Ето и официалния синопсис на филма, който тръгва в началото на май: “Под звуците на Awesome Mixtape #2 в “Пазители на Галактиката 2” продължават приключенията на бандата, които прекрачват нови граници в безбрежния Космос.Пазителите трябва да се борят, за да запазят своеобразното си семейство, и същевременно се опитват да разплетат мистерията около истинския произход на Питър Куил. Отколешни врагове се превръщат в съюзници, а любими на феновете герои от класическите комикс истории се включват, за да помогнат на нашите герои в мисиите им. Кинематографичната вселена на Marvel продължава да се разраства…”Режисьор и сценарист на “Пазители на Галактиката 2” (Guardians of the Galaxy Vol. 2) е Джеймс Гън. В ролите са Крис Прат, Зоуи Салдана, Вин Дизел, Брадли Купър, Глен Клоуз, Пом Клементиев…", "date": "2017.05.06", "title": " „Пазители на Галактиката 2“ със световна премиера"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0-6-%d0%bc%d0%b0%d0%b9-%d1%89%d0%b5-%d0%bd%d0%b0%d0%bf%d1%80%d0%b0%d0%b2%d0%b8%d0%bc-%d0%b2%d1%81%d0%b8%d1%87%d0%ba%d0%be-%d0%b2%d1%8a%d0%b7/", "text": "„Ще направим всичко възможно военнослужещите да имат по-добър социален статус“. Това заяви премиерът Бойко Борисов в извънредно включване на живо в профила си във Фейсбук по случай празника 6 май.„Честит празних на всички храбри българи. На славната ни армия, на всички момчета и момичета, които пазят морето, небето и границите ни. Поклон пред техния труд, мъжество, героизъм и себеотрицания. Ще направим всичко възможно да живеят достойно и да имат по-добър социален статус. Днес е един от най-хубавите православни празници – Свети Георги. Честито и на нашата православна църква и на всички именници, които носят това славно име – да са ни живи и здрави“, каза Борисов.„Още веднъж Честит празник и Бог да пази България“, завърши премиерът. ", "date": "2017.05.06", "title": " Борисов на 6 май: Ще направим всичко възможно военнослужещите да имат по-добър социален статус (ВИДЕО + СНИМКИ)"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d1%81-%d0%bf%d0%be%d0%b7%d0%b4%d1%80%d0%b0%d0%b2-%d0%b7%d0%b0-%d0%b3%d0%b5%d1%80%d0%b3%d1%8c%d0%be%d0%b2%d0%b4/", "text": "Лидерът на БСП Корнелия Нинова отправи поздрав към сънародниците ни по случай днешния празник – 6 май на страницата си във Фейсбук.Ето какво написа тя: „Честит ден на храбростта и празник на Българската армия. От миналото черпим сила и мъдрост. Прекланяме се пред паметта на героите, жертвали се за свободата на Отечеството. Тяхното завещание е чест, доблест, себеотрицание. Тяхната заръка – да уважаваме и ценим българската армия. Тяхната клетва – да пазим и обичаме България.Честит празник и на всички, които носят името на Св. Георги Победоносец – бъдете здрави“, пише още лидерът на БСП. ", "date": "2017.05.06", "title": " Корнелия Нинова с поздрав за Гергьовден"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d1%80%d0%b8%d0%b7%d0%be%d0%b2%d0%b0-%d0%bf%d0%be%d0%bb%d0%b8%d1%82%d0%b8%d1%86%d0%b8%d1%82%d0%b5-%d0%b4%d0%b0-%d1%81%d0%b5-%d0%be/", "text": "Държавният глава и върховен главнокомандващ на Въоръжените сили Румен Радев призова политиците да се опират по-често на военната експертиза, когато вземат важни решения в словото си на военния парад в София по повод 6 май – Ден на храбростта и празник на Българската армия.В тържественото събитие участваха близо 1200 военнослужещи от Въоръжените сили на Република България, както и самолети МиГ-29 и вертолети Ми-17 и „Кугър“ от състава на Военновъздушните сили. Командващ парада беше командирът на ВВС генерал-майор Цанко Стойков. При изпълнението на Националния химн отекнаха 20 артилерийски салюта.„Днес ние свеждаме глави пред подвига на воините, отдали живота си за свободата и независимостта на Отечеството, почитаме паметта на загиналите в мисии зад граница, изказваме уважението си към нашите ветерани и към хората с пагони“, каза в словото си държавният глава.Президентът Радев припомни ролята и победите на Българската армия през годините на войните, като носител на идеала за свещено единение. „Бойното ни изкуство влиза в учебниците на европейските и световните академии, а мирът през последните седем десетилетия се дължи и на българските офицери, сержанти и войници“, отбеляза още Румен Радев.„За жалост през последните десетилетия ролята и значението на Въоръжените ни сили бяха системно подценявани“, посочи президентът. Затова, по думите му, днес Българската армия е не само малка като личен състав, но и тревожно неокомплектована, с нисък социален статус на военнослужещите, с липса на достатъчно средства за ефективна бойна подготовка, с остаряло и недобре поддържано въоръжение. „Рязкото влошаване на геополитическата обстановка и призивът на ръководството на НАТО за по-голяма ангажираност и бързо достигане на 2 процента от БВП за разходи за отбрана сложи точка на тази абсурдна дилема, дали да се инвестира в развитието на собствени отбранителни способности“, отбеляза Румен Радев.„Изминалата 2016 г. беше повратна в отношението към въоръжените ни сили, когато парламентът прие проекти за превъоръжаване и за тяхното финансиране“, изтъкна президентът Румен Радев, според когото придобиването на модерно въоръжение е необходимо, но недостатъчно условие за модернизацията на армията.„Сложните процеси за модернизация на армията ни ще поставят на изпитание и политиците, и висшето военно ръководство, защото парите на българския народ трябва да бъдат превърнати в съвременни бойни способности по най-ефективен и ефикасен начин, а това изисква ясни визия и принципи при изграждането им. Необходимо е усъвършенстване на системата за нормативни документи, която е неадекватна на съвременната среда за сигурност, необходими са ресурси за водене на пълноценна бойна подготовка, покриваща стандартите на Алианса“, каза още в речта си президентът и върховен главнокомандващ на Въоръжените сили.„Вярвам, че никой няма да оспори най-висшия приоритет в системата на отбраната, и в тази връзка, необходими са категорични действия за пресичане на тревожния отлив от Въоръжените сили, за тяхното окомплектоване, за издигане на социалния им статус и престижа на военната професия. Без тези мерки няма как да имаме достойна и боеспособна армия“, подчерта Румен Радев.Президентът благодари на всички военнослужещи, че въпреки предизвикателствата на времето, продължават да отстояват каузата България с висок професионализъм, и се обърна към тях с пожелание: „Нека Свети Георги Победоносец ви закриля и вдъхва сила на духа ви и сила на вашата десница“.По-рано през деня държавният глава участва в тържествения водосвет на бойните знамена и знамената светини на Българската армия и положи венец пред Паметника на Незнайния воин на пл. „Свети Александър Невски“. Ритуала отслужи Негово светейшество патриарх Неофит, а армейските знамена бяха поръсени със светена вода.Представителният гвардейски духов оркестър изпълни националния химн, а ритуалът завърши с тържествен марш на гвардейците.В Централния военен клуб в столицата президентът Румен Радев поздрави ветерани от Втората световна война и представители на военно-патриотични съюзи по повод Деня на храбростта и празника на Българската армия – 6 май.Цялата реч:Уважаеми господин председател на Народното събрание,Уважаеми господин министър-председател,Уважаема госпожо вицепрезидент,Ваше светейшество,Уважаема госпожо кмет на София,Уважаеми г-н министър на отбраната,Уважаеми г-н началник на отбраната,Уважаеми вицепремиери и министри,Уважаеми народни представители,Уважаеми представители на политическите партии,Ваши превъзходителства,Уважаеми представители на религиозните общности в България,Уважаеми генерали, адмирали, офицери, сержанти и войници,Уважаеми гвардейци,Драги ветерани, военноинвалиди и военни от запаса и резерва,Скъпи сънародници,Има дати в нашата история, които ни зареждат с вяра и оптимизъм и изпълват сърцата ни с гордост. Такава е датата 6 май – ден на храбростта и празник на Българската армия.На този светъл християнски празник – Гергьовден, по силата на една красива българска традиция, нашият народ засвидетелства признателност към своята армия. Днес ние свеждаме глави пред подвига на воините, отдали живота си за свободата и независимостта на отечеството. Почитаме паметта на загиналите в мисии зад граница, изказваме уважение към нашите ветерани и към хората с пагони, които с професионализъм и себеотрицание защитават родината.В съзнанието на българския народ нашата армия винаги е била символ на държавност и храброст. Завидна е прозорливостта на първите държавници от нашата нова история, които заявяват, че трябва да се действа „устремно, решително и силно“ за изграждане на силна българска войска.Устремът на младата ни войска, водена от капитани, прераства в безпримерна храброст и славни победи в Сръбско-българската война от 1885 г.През Балканската и Първата световни войни, Българската армия е носител на свещения идеал за национално единение. Подвизите на войската ни остават в народната памет като неразрушими опори на националната гордост, а нашето бойно изкуство влиза в учебниците на европейските и световни военни академии.Българският войник даде и своя достоен принос в победата над хитлерофашизма през Втората световна война.Мирът през последните седем десетилетия се дължи и на българските офицери, сержанти и войници, които въпреки историческите превратности не се отклониха от своето призвание да бъдат готови да бранят родината.За жалост, през последните десетилетия ролята и значението на Въоръжените ни сили бяха системно подценявани. Затова днес Българската армия е не само малка като личен състав, но и тревожно неокомплектована, с нисък социален статус на военнослужещите, с липса на достатъчно средства за ефективна бойна подготовка, с остаряло и недобре поддържано въоръжение.Дълги години се водеше безсмислен спор дали да се влага в собствените въоръжени сили и отбранителни способности. Рязкото усложняване на геополитическата обстановка обаче и призивът на ръководството на НАТО за по-голяма ангажираност и бързо достигане на 2 % от БВП за разходи за отбрана, сложи точка на тази абсурдна дилема.Изминалата 2016 г. беше повратна в отношението към Въоръжените ни сили, когато българският парламент прие проекти за модернизация и превъоръжаване и гарантира тяхното финансиране. Придобиването на съвременно въоръжение безспорно е необходимо, но не е достатъчно условие за модернизацията на армията, защото трупаните с десетилетия проблеми не се изчерпват само със състоянието на техниката.Сложните процеси на всеобхватна модернизация ще поставят на изпитание и политиците, и висшето военно ръководство, защото парите на българския народ трябва да бъдат превърнати в съвременни бойни способности по най-ефективен и ефикасен начин, а това изисква ясна визия и принципи при изграждане на тези способности.Необходимо е усъвършенстване на системата от нормативни документи, която отдавна е неадекватна на съвременната среда на сигурност. Необходими са ресурси за водене на пълноценна бойна подготовка, която да генерира реални способности, покриващи стандартите на Алианса.Необходима е висока военна експертиза и спазване на принципите на прозрачност, равнопоставеност и обективност при формулиране на изискванията, избора и договаряне на параметрите на новопридобиваната военна техника. Разбира се, крайното решение за този избор винаги е политическо, но нека не забравяме, че военното дело и технологии станаха изключително сложни, затова призовавам политиците да се опират по-често на военната експертиза, когато вземат важни решения.Защото, уважаеми дами и господа, не ние политиците ще изпълняваме сложни задачи с тази нова техника, и не ние ще рискуваме живота си на земята, в морето и в небето, а хората с пагони! Нашата мисъл трябва да е за тях. Вярвам, че никой няма да оспори най-висшия приоритет в системата на отбраната – хората!В тази връзка необходими са категорични действия за пресичане на тревожния отлив от въоръжените сили, за тяхното доокомплектоване, за издигане на социалния статус на военнослужещите и цивилните служители, и на престижа на военната професия за гарантиране на нормални условия за професионално развитие.Без тези мерки няма как да имаме достойна и боеспособна армия, гарант за нашия суверенитет и териториална цялост и надежден съюзник в системата за колективна отбрана на НАТО и в общата политика за сигурност и отбраната на ЕС.Уважаеми военнослужещи,Знам колко трудна и рискова е вашата професия. Благодаря ви, че въпреки предизвикателствата на времето продължавате да отстоявате каузата България с висок професионализъм. Нека Свети Георги Победоносец ви закриля и вдъхва сила на духа ви и сила на вашата десница.Драги ветерани и войни от запаса и резерва,Благодаря ви за вашата всеотдайна служба в редовете на Българската армия и затова, че предавате любовта и себеотрицанието към родината на следващите поколения.Скъпи сънародници,Позволете ми да ви поздравя с този голям християнски празник – Гергьовден и да ви пожелая здраве, мир и благополучие. Нека този празник продължава да споява народ и армия. Защото нашата история е доказала, че когато тази спойка е силна, и България е силна!Честит празник!", "date": "2017.05.06", "title": " Румен Радев призова политиците да се опират по-често на военната експертиза, когато вземат важни решения (ЦЯЛАТА РЕЧ)"}
{"url": "https://trud.bg/%d0%bf%d0%bb%d0%b5%d0%b2%d0%bd%d0%b5%d0%bb%d0%b8%d0%b5%d0%b2-%d1%81%d1%82%d1%80%d0%b0%d0%bd%d0%b8%d1%82%d0%b5-%d0%be%d1%82-%d0%b0%d0%bb%d0%b8%d0%b0%d0%bd%d1%81%d0%b0-%d1%80%d0%b0%d0%b7%d0%bf%d0%be/", "text": "Категорично съм против решението за избор на изтребител за българските Военновъздушни сили да бъде само на базата на технически критерии. Това каза в пред  президентът на България от 2012 до 2017 г. Росен Плевнелиев.По думите му изборът на машина трябва да бъде и на база на геополитическата ситуация в света. „Трябва да закупим машини, с които армията не просто да лети, а трябва да може да защити българския национален интерес”, подчерта Плевнелиев.Няколко дни преди да предаде властта служебният кабинет одобри решението за избор на нов изтребител, в което на първо място е класиран шведският концерн „Сааб” със самолет „Грипен”.Предстои тежко и отговорно решение на новоизбраното правителство, коментира Плевнелиев.Според него покупката на изтребител има силен геополитически сигнал.„Ако се случи нещо по източния фланг на НАТО, от Полша до Румъния, всички останали трябва заедно да могат да защитят суверенитета и териториалната цялост на демократичния Алианс. Всеки един от тях обаче има Ф-16, а не „Грипен”, отбеляза Плевнелиев.„Ако се случи нещо по южната част на фланга на НАТО, там, където са и Турция и Гърция и всички останали до Италия – по същия начин само заедно с нашите съседи и партньори в НАТО можем да защитим българския национален интерес”, допълни той.Българският народ обича своята армия, уповавал се е на нея в трудни моменти, а тя винаги е била на негова страна, каза на празника на армията Плевнелиев.Той подчерта, че държавното ръководство трябва да даде път на очакваната отдавна и вече спешна модернизация на армията. По думите му политиците трябва да ясно да кажат, че армията  е приоритет.Плевнелиев пожела успех на третото правителство на Бойко Борисов.", "date": "2017.05.06", "title": " Плевнелиев: Страните от Алианса разполагат с Ф-16, а не с „Грипен“"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2-%d0%b7%d0%bb%d0%b0%d1%82%d0%be%d0%b3%d1%80%d0%b0%d0%b4-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5-%d0%b3%d0%be%d0%b2%d0%be/", "text": "Председателят на Парламентарната група на ГЕРБ и зам.-председател на партията Цветан Цветанов бе гост за трета поредна година на празника на традиционните родопски ястия в Златоград. Празникът на златоградското хайдушко чеверме, който ще се проведе днес и утре, е част от тържествата, посветени на 240-тата годишнина от рождението на местния закрилник Делю Хайдутин. Цветанов изрази радостта си, че е в Златоград именно на 6-ти май-празникът на българската армия, заобиколен от хиляди хора в български носии. Самият той бе облечен в родопска носия, ушита му в Златоград.“Всички гости на празника сме емоционално заредени, докосвайки се до българщината и старите традиции в приготвянето на родопски чевермета. Златоград е прекрасно място, което трябва да бъде посещавано от всеки българин, защото родопчани със своето гостоприемство те карат винаги да се чувстваш като у дома си”, заяви Цветан Цветанов. Той благодари на кмета на Златоград Мирослав Янчев, който е възродил традицията за провеждане на празника.Зам.-председателят на ГЕРБ подчерта, че Гергьовден е единственият общ празник за всички балкански народни,  без значение каква е религията им. “Всички български граждани, които обичат родината си, трябва да бъдем единни. Много е важно в тези трудни времена страните в Европейския съюз да намерят пресечни точки за отстояване на национални каузи. Трябва да се говори повече за духовност, отколкото за политика”, посочи Цветанов.Цветан Цветанов изтъкна, че на празника на традиционните родопски ястия в Златоград присъстват много млади хора със своите семейства и деца. “Аз съм убеден, че те ще съхраняват традициите и ще ги предадат на следващите поколения българи”, коментира още той.", "date": "2017.05.06", "title": " Цветанов в Златоград: Трябва да се говори повече за духовност, за да съхраним българщината"}
{"url": "https://trud.bg/%d1%81%d0%b5%d0%b1%d0%b0%d1%81%d1%82%d0%b8%d0%b0%d0%bd-%d0%ba%d1%83%d1%80%d1%86-%d0%bd%d1%8f%d0%bc%d0%b0-%d0%b4%d0%b0-%d0%b4%d0%be%d0%bf%d1%83%d1%81%d0%bd%d0%b5%d0%bc-%d1%82%d1%83%d1%80%d1%81%d0%ba/", "text": "Австрийските власти няма да допуснат на територията на страната да бъдат открити избирателни секции, в случай че Анкара реши да проведе референдум за връщане на смъртното наказание в Турция. Това увери министърът на външните работи Себастиан Курц, предава информационната агенция APA.Канцлерът Кристиан Керн също потвърди правителствената позиция по въпроса. „Подобен референдум не може да има на австрийска почва“, подчерта Керн пред журналисти във Виена. Допускането на провеждане на подобен вот ще бъде „срещу всички наши убеждения, срещу нашите ценности“. Това отхвърляне е основано на „силата на международното право“, подчерта канцлерът, призовавайки и другите европейски държави да последват примера на Виена. Берлин също отхвърли възможността да допусне гласуване на турската общност по спорната мярка.  ", "date": "2017.05.06", "title": " Себастиан Курц: Няма да допуснем турската общност в страната да гласува на референдум за смъртното наказание"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2%d0%bd%d0%b0%d1%81%d1%8f%d0%bc%d0%b5-%d0%b2-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d0%bc%d0%b0%d0%b6%d0%be%d1%80%d0%b8/", "text": "Първият законопроект, който ще бъде внесен от ГЕРБ в началото на другата седмица, ще бъде законопроектът за мажоритарната система, обяви в Златоград председателят на Парламентарната група на ГЕРБ и зам.-председател на партията Цветан Цветанов. Той подчерта, че това е поет ангажимент от ГЕРБ още в края на 43-тото Народно събрание.„Надявам се, че предложенията ни ще срещнат парламентарна подкрепа. Длъжни сме да го направим, защото това е едно от обещанията, който поехме пред избирателите си по време на предизборната кампания. Ще направим всичко възможно да изпълним обещаното“, заяви Цветанов, цитиран от пресцентъра на ГЕРБ.Цветан Цветанов обясни, че вторият законопроект, внесен от ПГ на ГЕРБ, ще бъде за концесиите. Той посочи, че , когато е нямало действащ парламент и е било невъзможно да се изпълни конституционната процедура за повторно гласуване. Според зам.-председателя на ГЕРБ новият парламент трябва да извърви отново цялата процедура по внасяне, обсъждане и гласуване, която в предишното Народно събрание е продължила около година и половина – с дискусии с бизнеса, с НПО, със съответните институции. Цветанов разясни още, че ако този законопроект не бъде одобрен от парламента, България влиза в наказателна процедура.На журналистически въпрос относно състава на министерствата Цветан Цветанов отговори, че най-късно до десетина дни този процес ще приключи. „Съгласуван е между ГЕРБ и Обединени патриоти, имаме много добре работеща система, която даде резултат както за акцентите в управленската програма, така и за коалиционното споразумение. И видяхте, че и персоналният състав на правителството беше изключително добре възприет от обществото, той получи и необходимата парламентарна подкрепа“, посочи зам.-председателят на ГЕРБ.“Още в сряда ще бъде направено необходимото и областните администрации да заработят в обичайния за ГЕРБ ритъм – на високи обороти, за да имаме високата ефективност, да показваме видимите резултати, които достигат до хората“, съобщи още Цветанов в Златоград.", "date": "2017.05.06", "title": " Цветанов: Внасяме в парламента мажоритарна система другата седмица"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%b7%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d0%b4%d0%b5/", "text": "Българският Ден на Спасението да бъде обявен за международен. Това ще предложат Министерството на здравеопазването, БЛС и БЧК на СЗО, Международния Червен кръст и Червения полумесец.Идеята е на д-р Тотко Найденов, който през 2005 г. получи подкрепа за инициативата 15 август да стане Ден на спасението – дата на която през 1963 г. д-р Стефан Черкезов спасява 47 души от горящ автобус и умира по-късно от тежките си изгаряния. От тогава с решение на Министерски съвет датата се официализира за отдаване на почит към медиците, загинали при изпълнение на служебния си дълг. С това България става единствената страна в ЕС, която почита по този начин загиналите по време на спасяване. Предстои страната ни да изготви документ, с който по официален път да предложи своя Ден на спасението за международен.Саможертвата на един човек и лекарНа 15 август 1963 г. младият лекар на с. Стрелец, Великотърновско д-р Стефан Черкезов отива на служебно съвещание в окръжния център с разхлопан претъпкан автобус. Возилото се блъска в камион и избухва в пламъци. Д-р Черкезов, който пътува прав на стъпалата, е изхвърлен от взривната вълна навън, в канавката, оставайки невредим, но веднага, без колебание, се връща, влиза в огнения ад и започва да вади горящите хора.Косата му пламва, изгасва я с ръце и продължава да ги спасява. Облечен е в бяла найлонова риза, която се стопява по тялото му и му причинява дълбоки обширни изгаряния. Изважда навън 47 души. Пристигат линейки от Велико Търново и Горна Оряховица; той самият – най-пострадал – започва да ги пренася с носилките и отказва да бъде транспортиран. Накрая остава съвсем сам и тръгва под жаркото слънце пеша към по-близкия град, Горна Оряховица. По пътя го пресреща върнала се за него линейка и го качва, вече колабирал.Откаран в хирургичното отделение на болницата, той отпраща втурналите се към него лекари с думите: “Колеги, оставете ме, аз бездруго ще умра. Гледайте другите пациенти!”Рано сутринта на следващия ден издъхва в адски мъки и в пълно съзнание.Последните думи към съпругата му – Лидия също са изумителни:  “Кажи на татко, че не е харчил напразно парите си, за да ме изучи; и нека да бъде горд с мене – показах се като истински лекар…”На името на д-р Черкезов е кръстена болница във Велико Търново, изградени са паметни плочи и монументи в памет на неговия героизъм и себеотрицание.", "date": "2017.05.06", "title": " България предлага за международен Денят на спасението"}
{"url": "https://trud.bg/%d0%bb%d0%b8%d0%b4%d0%b5%d1%80%d1%8a%d1%82-%d0%bd%d0%b0-%d0%b1%d1%81%d0%bf-%d0%bf%d0%bb%d0%be%d0%b2%d0%b4%d0%b8%d0%b2-%d1%87%d0%b5%d1%81%d1%82%d0%b8%d1%82%d0%b8-%d0%b3%d0%b5%d1%80%d0%b3%d1%8c%d0%be/", "text": "Лидерът на БСП-Пловдив Красимир Трифонов честити на съгражданите си светлия християнски празник „Свети Георги Победоносец“ и Деня на храбростта и Българската армия. „6 май е сред най-светлите и почитани празници в националния ни календар. Това е празник на непреклонния човешки дух, на воинската чест и слава, на волята за отстояване на традициите“, декларира лидерът на пловдивските социалисти Красимир Трифонов.В Деня на храбростта и Българската армия той присъства на освещаване на знаме на клуб „Полковник Димо Георгиев“ към Съюза на офицерите и сержантите от резерва и запаса. Тържественият ритуал се състоя в църквата „Света. Неделя“ и събра десетки бивши служители на Българската армия. Красимир Трифонов ги поздрави с професионалния им празник, а на именниците пожела св. Георги Победоносец да ги закриля и да пази семействата им. „В условията на тежка геополитическа криза и несигурност за мира се надявам на повече политически разум и отговорност към България“, сподели Трифонов. По думите му ситуацията у нас налага честно и открито да се кажат кои са рисковете за страната ни.Според него има външнополитическите заплахи, които изискват безпрекословно отстояване на националния суверенитет. „Но най-тежкият бич за българското общество е бедността. Тя е причината за социалната и духовна нищета и за демографския срив“, смята лидерът на социалистите в Пловдив.", "date": "2017.05.06", "title": " Лидерът на БСП-Пловдив честити Гергьовден и Деня на храбростта на съгражданите си"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%82-%d0%bd%d0%b0%d0%b4-50-%d1%85%d0%b8%d0%bb-%d0%b4%d1%83%d1%88%d0%b8-%d0%b2-%d1%85%d0%b0%d0%bd%d0%be%d0%b2%d0%b5%d1%80-%d0%b7%d0%b0%d1%80%d0%b0/", "text": "В германския град Хановер тече подготовката за една от най-мащабните евакуации в историята на Германия, съобщава изданието Das Handelsblatt. В неделя заради открита бомба от времето на Втората световна война от домовете им ще бъдат изведени около над 50 хил. души.Това е втората по мащаб подобна акция, регистрирана на територията на страната в следвоенната история. Най-голямата евакуация бе проведена през декември миналата година в Аугсбург, когато 54 хил. души трябваше да напуснат жилищата си, за да бъде обезвреден снаряд от Втората световна война. ", "date": "2017.05.06", "title": " Евакуират над 50 хил. души в Хановер заради обезвреждане на бомба от Втората световна война"}
{"url": "https://trud.bg/24-%d1%85%d1%83%d0%b4%d0%be%d0%b6%d0%bd%d0%b8%d1%86%d0%b8-%d0%be%d1%82-%d1%81%d0%b1%d1%85-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d0%ba-%d0%b3%d0%be%d1%81%d1%82%d1%83%d0%b2%d0%b0%d1%82-%d0%b7/", "text": "Членовете на Представителството на СБХ-Пазарджик ще покажат най-новите си творби в Залите за временни изложби към Градската художествена галерия на Главната улица „Княз Александър Първи“ 15 в Пловдив. Официалното откриване е на 9 май (вторник) от 18 часа, а посетителите ще могат да видят 80 художествени произведения от живописта, графиката, скулптурата, пластиката, керамиката, дизайна. Интерпретирани са различни теми в почти всички жанрове на изобразителното изкуство. Артистите от СБХ-Пазарджик се представят в Пловдив почти всяка година, често работят съвместно с колегите си от двете дружества – на пловдивските и пазарджишките художници, и организират с тях общи изяви.Изложбата в ГХГ-Пловдив се осъществява с помощта на община Пазарджик. Представителството на СБХ-Пазарджик е с 60-годишна история. Селекцията на първата група художници се прави от комисия, в чийто състав влизат творци като Асен Василев и Васка Емануилова. В момента  организацията се оглавява от Маргарита Иванова, която работи в областта на кавалетната керамика, монументална и малка пластика. Представителството на СБХ – Пазарджик реализира общи изложби на своите членове в различни български градове, провежда пленери и артистични срещи. Изложбата ще продължи до 24 май.", "date": "2017.05.06", "title": " 24 художници от СБХ-Пазарджик гостуват за Деня на Европа в ГХГ-Пловдив"}
{"url": "https://trud.bg/21-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b5-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b1%d0%b5-%d0%bd%d0%b0/", "text": "21-годишен мъж е в болница след спор с 15-годишен тийнейджър. Минути след 19 ч. вчера в полицията в София е получен сигнал за мъж с прободна рана в района на спирка по линията Владая-Мърчаево.Младежът е откаран за оказване на спешна помощ, настанен е за лечение, няма опасност за живота му. Установена е самоличността му – 21-годишен от Владая. Изпратените на мястото на инцидента служители разбрали, че той е ранен след спор, възникнал между приятелите му и по-младо момче, съобщиха от полицията.Участниците в спречкването са установени. Показания в полицията е дал 15-годишен, заподозрян като извършител. По случая е образувано следствено дело. Продължава работата за изясняване на обстоятелствата около инцидента. ", "date": "2017.05.06", "title": " 21-годишен мъж е в болница, след като бе намушкан с нож от 15-годишен на спирка във Владая"}
{"url": "https://trud.bg/%d0%bd%d0%b0%d0%b4-200-%d0%b4%d0%b5%d1%86%d0%b0-%d0%b1%d1%8f%d1%85%d0%b0-%d1%85%d0%be%d1%81%d0%bf%d0%b8%d1%82%d0%b0%d0%bb%d0%b8%d0%b7%d0%b8%d1%80%d0%b0%d0%bd%d0%b8-%d0%b2-%d0%b4%d0%b5%d0%bb%d1%85/", "text": "Над 200 момичета от девическо училище в южната част на индийската столица Делхи бяха хоспитализирани по спешност в резултат на изтичане на газ в училище в столицата на Индия.Според информационната агенция IANS, всички ученици и учители са били евакуирани от сградата, след като няколко от децата са усетили дразнене в очите и задушаване.Зам.-главният министър на Делхи Маниш Сисодия заяви, че властите ще проведат щателно разследване на причините за инцидента. Към момента няма информация дали става дума за авария, или за преднамерен опит. По предварителна информация течът се е получил от разположена наблизо газова цистерна. ", "date": "2017.05.06", "title": " Над 200 деца бяха хоспитализирани в Делхи след изтичане на газ"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0-18-%d0%be%d0%b1%d0%bb%d0%b0%d1%81%d1%82%d0%b8-%d0%bd%d0%b0-%d0%b7%d0%b0%d0%bf%d0%b0%d0%b4%d0%bd/", "text": "Жълт код за очаквани обилни валежи е обявен за днес в 18 области на Западна, Централна и Северна България. В 13 от областите валежите ще бъдат придружени и от силен вятър, чиято скорост се очаква да достигне до около 20 м/с, предупреждават синоптиците.Двадесетина къщи бяха наводнени от поройните дъждове  тази нощ във врачанското село Лиляче. На места в приземните етажи водата е достигала до един метър. Няма пострадали.Пороен дъжд и градушки имаше на много места Пловдивско. В Асеновград падна градушка с размерите на грахово зърно, а в смолянския квартал Райково ледените късове поразиха овощни дръвчета.", "date": "2017.05.06", "title": " Обявиха жълт код за валежи в 18 области"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8-%d1%81%d0%b8-%d0%bd%d0%b0%d0%b7%d0%bd%d0%b0%d1%87%d0%b8%d1%85%d0%b0-%d0%bd%d0%b5%d1%89%d0%b0%d1%82%d0%bd%d0%b8-%d1%81%d1%8a%d1%82%d1%80%d1%83%d0%b4/", "text": "На третата седмица от началото на мандата и още преди да са започнали същинската си работа мнозина народни представители са си назначили нещатни сътрудници, показа проверка на „Труд“ в парламентарните регистри.Според правилника на Народното събрание всеки депутат има право на до трима сътрудници. Те се вписват в регистър с трите имена и областта, в която помагат. Плаща им се от прословутите безотчетни две трети над основната заплата за „допълнителни разходи“.Председателят на ГЕРБ Цветан Цветанов е ангажирал Стоян Марков Младенов с ресор „транспорт“. Той е изпълнявал същата длъжност и към друг депутат от партията в предишен мандат.По-интересно е назначението на най-известната нова личност в групата – Георги Марков. Той е наел Иван Славчев Подолински с ресор „информационни технологии“. Подолински беше един от най-доверените сътрудници на Яне Янев, основател на РЗС и председател на Върховния контролно-ревизионен съвет на партията. Георги Марков беше кандидат за президент на РЗС през 2006 г. Янев беше съветник на премиера Борисов в предишния му мандат.След като беше депутат в седем парламента в този мандат Янаки Стоилов ще бъде нещатен сътрудник на Корнелия Нинова по „политическите въпроси и законодателен процес“. Лидерът на БСП е вписала и пиарката си Бояна Димитрова Бозаджиева като сътрудник по „политически и медийни въпроси“.След като Валери Симеонов и Красимир Каракачанов станаха министри, единственият „съпредседател“ на групата на „Обединени патриоти“ в момента е Волен Сидеров. Той не е вписал на свое име нещатни сътрудници, но заместникът му в „Атака“ Десислав Чуколов е ангажирал трима. Това са Анелия Желязкова Дулева (връзки с обществеността), Мартин Димитров Николов (медии), които са били на същата позиция и при други депутати от партията в предишни мандати, и Деница Стоилова Гаджева (медии) – жената на Сидеров.Председателят на ДПС Мустафа Карадайъ засега не е вписал нещатни сътрудници. Заместникът му в групата на движението Хамид Хамид има трима Любомир Драгомиров Йосифов (вътрешна сигурност), кметът на Каолиново Нида Намъков Ахмедов (регионална политика) и бившият зам.-министър на правосъдието и член на ЦИК Сабрие Тайфи Сапунджиева (право).Председателят на групата на „Воля“ Гергана Стефанова е наела Радиана Красимирова Цонева (икономически въпроси), която е неуспял кандидат за депутат на партията.", "date": "2017.05.06", "title": " Депутати си назначиха нещатни сътрудници"}
{"url": "https://trud.bg/%d0%be%d1%82%d0%be%d0%bf%d0%bb%d1%8f%d0%b2%d0%b0%d1%82-%d0%bd%d0%be%d0%b2-%d0%ba%d0%b2%d0%b0%d1%80%d1%82%d0%b0%d0%bb-%d0%bd%d0%b0-%d0%b3%d1%80%d0%b0%d1%86-%d1%81-%d0%b5%d0%bd%d0%b5%d1%80%d0%b3%d0%b8/", "text": "Съвсем скоро отоплението за домовете и офисите в новия квартал на Грац, в провинция Щирия, ще идва от процесите на производство на бира в прочутата пивоварна Пунтигамер. Това обяви генералният директор на австрийския пивоварен съюз Маркус Либъл.  Той подчерта, че това е първият подобен проект в Европа.Известната пивоварна Пунтигамер /Puntigamer/ в най-скоро време ще започне да доставя топлинна енергия на новия комплекс от жилищни и офисни сгради, който се изгражда до бирения завод. Самият комплекс ще се казва „Пивоварен район“.Инициатори на новия проект са Съюзът на пивоварните в Австрия, местната компания за топлинна енергия и строителната организация, изграждаща новия комплекс.", "date": "2017.05.06", "title": " Отопляват нов квартал на Грац с енергия от производството на бира"}
{"url": "https://trud.bg/%d0%b2%d0%bb%d0%b0%d0%ba-%d0%bf%d1%80%d0%b5%d0%b3%d0%b0%d0%b7%d0%b8-%d1%87%d0%be%d0%b2%d0%b5%d0%ba-%d0%bd%d0%b0-200-%d0%bc%d0%b5%d1%82%d1%80%d0%b0-%d0%be%d1%82-%d0%b6%d0%bf-%d0%b3%d0%b0%d1%80%d0%b0/", "text": "Влакът София-Кулата прегази мъж в Благоевград. Сигналът за инцидента е подаден в 14.30 ч.Трагедията се разиграла на 200 м от жп гарата в Благоевград. По информация на БДЖ удареният е седял в близост до релсите и не е реагирал на подадения от машиниста сигнал.Прегазеният мъж е на видима възраст около 50 години. Той издъхнал минути след сблъсъка, почти веднага след пристигането на спешния екип.Композицията, пътуваща до Кулата и Петрич се движи със закъснение от около час. От 16 ч. движението по направлението е възстановено.", "date": "2017.05.06", "title": " Влак прегази човек на 200 м от гарата в Благоевград"}
{"url": "https://trud.bg/%d0%b6%d0%b8%d0%b2%d0%be%d1%82%d0%b8%d0%bd%d1%81%d0%ba%d0%b8-%d1%85%d1%80%d0%b0%d0%bd%d0%b8-%d0%b1%d0%be%d0%b3%d0%b0%d1%82%d0%b8-%d0%bd%d0%b0-%d0%bc%d0%b0%d0%b7%d0%bd%d0%b8%d0%bd%d0%b8-%d0%bd%d0%b0/", "text": "Животински храни, богати на мазнини, захарни и тестени изделия и най-вече термично обработени храни са най-честите причинители на  дискомфорт, предупреждава във връзка с преяждането по Гергьовден д-р Петко Димов, коремен хирург в Коремна хирургия към ВМА. Според него e по-добре да се консумират в по-голяма част плодове, зеленчуци и ядки.Д-р Димов препоръча да се наблегне на храни от растителен произход по възможност в суров вид. „Когато се приемат животински храни това да бъде максимум два пъти в седмицата и в количество два-три пъти по-малко отколкото сме свикнали да консумираме. Препоръчвам свежа и разнообразна храна. Тя е достатъчно богата на всякакви витамини, минерали и соли, които са ни необходими, за да живеем пълноценно. Съветите ми са хората да внимават най-вече с количеството на храната и алкохола, защото ние обичаме, като си похапваме да има алкохол в значителни количества“, допълни д-р Димов.", "date": "2017.05.06", "title": " Животински храни, богати на мазнини, най-често причиняват стомашен дискомфорт"}
{"url": "https://trud.bg/%d1%81-%d0%bf%d0%be%d0%bb%d0%b0%d0%b3%d0%b0%d0%bd%d0%b5-%d0%bd%d0%b0-%d1%86%d0%b2%d0%b5%d1%82%d1%8f-%d1%89%d0%b5-%d0%b1%d1%8a%d0%b4%d0%b0%d1%82-%d0%be%d1%82%d0%b1%d0%b5%d0%bb%d1%8f%d0%b7%d0%b0%d0%bd/", "text": "Благоевградската общественост ще отбележи 93 години от смъртта  на Димитър Благоев. Ритуалът по полагане на цветя ще се проведе 7 май  от  11.00 часа пред паметника на Дядото, намиращ се на площад „Георги Измирлиев“.Димитър Благоев е патрон на Благоевград. Той е български политик и философ, публицист, основател на организираното социалистическо движение в България и на първата социалдемократическа партия на Балканския полуостров. Той е активен деец на Пловдивското македоно-одринско дружество, бил е негов председател, а по-късно е подпредседател на настоятелството. Обявява се против войните в началото на миналия век и застъпва тезата за Балканска федерация. Избиран е за народен представител в ХII ОНС, ХVI ОНС и ХVII ОНС. Димитър Благоев умира на 7 май 1924 г. в София.", "date": "2017.05.06", "title": " С полагане на цветя ще бъдат отбелязани 93 години от смъртта на Димитър Благоев в Благоевград"}
{"url": "https://trud.bg/%d0%bf%d0%b5%d1%87%d0%b5%d0%bd%d0%b5%d1%82%d0%be-%d0%bd%d0%b0-%d0%b0%d0%b3%d0%bd%d0%b5%d1%82%d0%be-%d0%b7%d0%b0-%d0%b3%d0%b5%d1%80%d0%b3%d1%8c%d0%be%d0%b2%d0%b4%d0%b5%d0%bd-%d0%b2-%d0%bf%d0%b0%d1%82/", "text": "По традиция жителите на пазарджишкото село Паталеница още вечерта преди Гергьовден започват с приготовлението на празничната трапиза.Печенето на агнетата е мъжка работа. Рано сутринта, преди изгрев слънце на много и разлипни места от селото, се запалват огньове, за да може да има жар. След това хората от селото слагат предварително подготввните и овкусени агнета над жарта. Цялото агне се изпича хубаво за не по – малко от 4-5 часа.Докато въртят чевермето, настроето се поддържа с ракия и домашна салата в компанията на околните комшии и иненници. За приятна атмосфера допринася и задължителната фолклорна музика.", "date": "2017.05.06", "title": " Печенето на агнето за Гергьовден в Паталеница е мъжка работа (СНИМКИ)"}
{"url": "https://trud.bg/%d1%81%d0%bb%d0%b0%d0%b2%d0%b8-%d1%82%d1%80%d0%b8%d1%84%d0%be%d0%bd%d0%be%d0%b2-%d0%b7%d0%b0-%d0%be%d1%82%d0%bd%d0%be%d1%88%d0%b5%d0%bd%d0%b8%d1%8f%d1%82%d0%b0-%d1%81%d0%b8-%d1%81-%d0%b1%d1%82%d0%b2/", "text": "Ситно с прикляквания. Така, като сложно хоро, обясни деликатните си договорни отношения с БТВ Слави Трифонов в отговор на въпрос на гражданин. Всеки ден освен, че съм и на работа, обясни шоуменът.„Шоуто на Слави“ беше спирано от БТВ вече два пъти, а водещият вече не говори в предаването за инициирания от неговия екип референдум.Трифонов и част от екипът му за трети пореден ден протестират пред Народното събрание с искане депутатите да приемат решенията от националното допитване.", "date": "2017.05.06", "title": " Слави Трифонов за отношенията си с БТВ: Ситно с прикляквания"}
{"url": "https://trud.bg/%d0%ba%d1%83%d1%80%d0%b1%d0%b0%d0%bd-%d0%b7%d0%b0-%d0%b7%d0%b4%d1%80%d0%b0%d0%b2%d0%b5-%d0%b8-%d0%b1%d0%bb%d0%b0%d0%b3%d0%be%d0%bf%d0%be%d0%bb%d1%83%d1%87%d0%b8%d0%b5-%d1%80%d0%b0%d0%b7%d0%b4%d0%b0/", "text": "Курбан за здраве и благополучие по случай големия християнски празник Свети Георги Победоносец бе раздаден днес в квартал „Кършиака“ в Пловдив. Миряните, събрали се в двора на църквата „Свети Иван Рилски“ се поздравиха за Гергьовден, запалиха свещички и опитаха от агнешкия курбан, който бе осветен от отец Лазар.Организатори на курбана са кметът на район „Северен“ инж. Ральо Ралев, структурата на ПП ГЕРБ в район „Северен“ с ръководител Стефан Дедев и общинският съветник инж. Гошо Къчков. „Щастлив съм, че заедно с жителите на района отбелязваме всички големи празници. Тази традиция ще продължава и занапред“, заяви райкметът Ралев, който лично раздаваше курбана за здраве и успех на съкварталците си.", "date": "2017.05.06", "title": " Курбан за здраве и благополучие раздадоха в квартал „Кършиака“ на Пловдив"}
{"url": "https://trud.bg/%d0%be%d1%80%d0%b1%d0%b0%d0%bd-%d0%b8%d1%81%d0%ba%d0%b0-%d0%b4%d0%b0-%d0%bf%d1%80%d0%be%d0%b4%d1%8a%d0%bb%d0%b6%d0%b8-%d1%81%d1%8a%d1%82%d1%80%d1%83%d0%b4%d0%bd%d0%b8%d1%87%d0%b5%d1%81%d1%82%d0%b2/", "text": "Унгарският премиер Виктор Орбан поздрави министър-председателя Бойко Борисов за третия му мандат начело на изпълнителната власт, съобщиха от правителствената пресслужба.„Изключително съм радостен да видя, че българският народ даде на Вас и Вашата партия – за пореден път – мандат да ръководите държавата“, пише Орбан в поздравителния адрес. Той отбелязва, че е отворен към сътрудничество с цел да се засилят още повече отличните унгарско-български двустранни отношения. „Готов съм да продължим нашите общи проекти, за да задълбочим нашето икономическо сътрудничество и да развием връзката между нашите нации“, добавя унгарският премиер.Виктор Орбан пожелава на министър-председателя Борисов успех в бъдещия мандат и в отговорната му работа. Изразява надежда, че ще продължи сътрудничеството по въпросите, свързани с бъдещето на Европейския съюз, особено по отношение на мигрантската криза, предвид факта, че и двете държави са положили неимоверни усилия, за да защитят Европа.„Убеден съм, че заедно, ще бъдем способни да реагираме навременно и ефективно на настоящите и бъдещи европейски и глобални предизвикателства“, отбелязва Орбан и добавя, че с нетърпение очаква да се срещне лично в близко бъдеще и да работи отново с премиера Борисов.", "date": "2017.05.06", "title": " Орбан иска да продължи сътрудничеството с Борисов по въпросите, свързани с бъдещето на ЕС"}
{"url": "https://trud.bg/%d1%86%d0%b8%d1%81%d1%82%d0%b5%d1%80%d0%bd%d0%b0-%d1%81%d0%b5-%d0%b7%d0%b0%d0%b1%d0%b8-%d0%b2-%d0%ba%d1%8a%d1%89%d0%b0-%d0%bd%d0%b0-%d0%bf%d1%8a%d1%82%d1%8f-%d0%b2%d0%b8%d0%b4%d0%b8%d0%bd-%d0%bc/", "text": "Цистерна е съборила ограда, влязла в двора на къща и е спряла в гаража, във видинското село Тополовец, съобщи .За щастие няма пострадали. Цистерната е била празна, тъй като преди това е разтоварила горивото си на бензиностанция във Видин, съобщи кметът на селото Сашко Здравков.Когато излязла от очертанията на пътното платно тежкотоварната машина първо се е  ударила в електрически стълб и го съборила. Част от селото остана  без ток.  Екипи на енергото възстановяват щетите.До инцидента се е стигнало след като цистерната е била засечена от турски тир. Шофьорът изгубил контрол над управлението и се ударил в гаража, чиято бетонна плоча е паднала върху паркиран автомобил, съобщи кметът на община Ружинци Александър Александров.Ден по-рано Александров призова властите да спрат терора, на който са подложени жителите 10-те села от видинската община. Конкретният повод за реакцията му беше зловещата катастрофа край Смоляновци, когато турски ТИР изхвърли от пътя автобус пътуващ от София за Белоградчик. Сред пострадалите е жителка на Ружинци. 21 годишна студентка от Белоградчик изхвърча през прозореца и загина на място. ", "date": "2017.05.06", "title": " Цистерна се заби в къща на пътя Видин – Монтана"}
{"url": "https://trud.bg/%d0%b0%d0%bd%d1%81%d0%b0%d0%bc%d0%b1%d1%8a%d0%bb%d1%8a%d1%82-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d0%be-%d1%85%d1%83%d0%b4%d0%be%d0%b6%d0%b5%d1%81%d1%82%d0%b2%d0%b5/", "text": "Ансамбълът на България по художествена гимнастика спечели златните медали в многобоя на Световната купа в „Арена Армеец“ в София.Момичетата на Весела Димитрова в състав Симона Дянкова, Мадлен Радуканова, Елена Бинева, Теодора Александрова и Лаура Траатс получиха 18.150 на съчетанието си на пет обръча и 18.400 на три топки и две въжета и така се настаниха на първото място с общ резултат 36.550.Първия си златен медал от многобой спечели и Невяна Владинова. Нашата грация бе безапелационна и в трите дни на надпреварата и след 18.800 на обръч, 18.550 на топка, 18.450 на бухалки и 18.200 на лента събра сбор 74.000, което я постави на върха.Второто място зае другата ни представителка Катрин Тасева с  общ сбор от 17.450.Утре /7 май, неделя/Невяна Владинова ще играе във финалите и на четирите уреда, а Тасева само на обръч.Програмата на Световната купа в София продължава с вторите изигравания при ансамблите. След тях ще стане ясен шампионът и в отборната надпревара.", "date": "2017.05.06", "title": " Ансамбълът на България по художествена гимнастика спечели златните медали"}
{"url": "https://trud.bg/%d0%b8%d1%81%d1%82%d0%b8%d0%bd%d1%81%d0%ba%d0%b0%d1%82%d0%b0-%d0%b8%d1%81%d1%82%d0%be%d1%80%d0%b8%d1%8f-%d0%bd%d0%b0-%d0%b5%d0%b4%d0%bd%d0%b0-%d0%b8%d1%81%d1%82%d0%be%d1%80%d0%b8%d1%8f/", "text": "255 години от написването на будителската книгаЦялата работа, останала скрита за историците, е в алтернативносттаВсички народи са странни – навярно е казал някой класик. Но нашата странност е многостранна. Днес тя се проявява във всички времеви измерения – и към настоящето, и към бъдещето. Да не говорим за миналото. Едно време една тъничка история, “История славянобългарска”, е събудила народа ни. Да бъде народ и да бъде български. Последното е пропуснал да каже Иван Вазов. Някога заедно с всички учех от един учебник българска история. Нам колко си поколения след Освобождението са били така – учили са от едничък за съответния клас. И нито са се разбългарили, нито са се лишавали от всеобщото родно поколенческо удоволствие да бъдат жертвани поне веднъж във война или в преход.Обаче сега – не, не стига един учебник Трябват поне по 3-4 алтернативни (на кое?, на историята, може би). Нищо не ни трябва повече в българското образование от тези алтернативни учебници. Останалото си е както следва да е. Пристрастеността към алтернативността ме докара до мисълта, че това може да е отглас от някаква забравена традиция. Когато…И това ме върна към Паисиевата история с не дотам изясненото заглавие “История славянобългарска”. Неизясненото е що търси там славяно-, след като всичко в текста си е българско. Но не това занимава сега историците. Чух как една представителка на историческия пол изказа дълбокото си недоумение защо Паисий не си е отпечатал историята. Вярно, едно тогава още уважавано съсловие (за някои се прави изключение и днес), ама все пак… преписвачи. В такъв момент, ако не си в телевизора, се чешеш от напрежение на мисълта. Реших да не допусна подобен европейски позор. И се самозадължих да хвана за ръка недоумението и решително и през всякакви препятствия да го заведа до познанието.Цялата работа, останала скрита за историците, е в алтернативността. В средата на ХVІІІ век турският султан изпаднал в пристъп на демократичност. И решил да помогне на най-сдухалия се народ в империята – българския. Който и още не знаел, че е народ. Султанът също мислел, че не знаем, че сме народ, поради което решил да възложи на друг да ни напише историята. Но демократичният пристъп още го държал. Той обявил конкурс с чуждо участие, но можело и българин да се яви. Разбира се, на султана му бил представен предварително списъкът с победителите. Който той одобрил. А империята се огласявала от всекидневните викове на глашатаите да се пази тишина в Стамбул, щото комисията умува. Съветниците на султана направили балансиран списък – по един представител от Европа, Евразия и Азия. А пък той самият избрал най-сгодните авторитети от тия географии – англичанин, руснак и османлия. Те може да се казвали Джон Хистори, Иван Славянофилски и Сюлейман Стамбулоглу, но архивите още не са отворени. Та затова мълча.В последния момент се намерил и български кандидат. Един монах на доцентска възраст, затворил се с книги вдън горите Атонски – Паисий. То тогава, за щастие, това бил единственият български историк. Имало още едно момче, което се кълняло, че предстои да стане най-добрият – Божелюб Протобългарски. Но затова не му трябвали конкурси, та продължило да работи като моряк на венецианска гондола.Комисията яла, пила и мислила. Докато султанът отсякъл: стига повече разходи и аз имам ханъми. И обявили победителите. Знаете ги. Но султанът изненадал всички с утешителната награда за наш Паисий. Давало му се право да я пише своята история, но да я издава на негови си разноски. Или каквото ще да прави с ръкописа. Недоумението, както виждате, започва да се разсейва.Назначените победители се запретнали да пишат според каквито източници имат и според както им повелява националната им съвест. Всички те започвали с призив към българския народ. Англичанинът се обръщал с апела: О, разумни западнопоклоннико. Не се срамувай и ще те има в Европа, макар да не зная дали ще те има. Ти, чиято земя граничи на запад със Западните български покрайнини, на север със Северна българска Добруджа, тебе те виждам наказан, защото не обичаш да се къпеш като нас англичаните. И ще ти вземат всичките ненужни води и земята около тях – и устията на Дунав, Марица, Струма, Вардар и Бяло море. Но ти бъди все такъв, вярващ и прекланящ се пред Запада, в някоя нова ера това ще ти бъде признато. И т.н., и т.н.Руснакът започвал поетично: О, дивни български славянино, колко могъща издънка си ти на славянската нива. И как дръзна да създадеш азбука на вси славяни, макар преди това ние да си имахме руско буквописание. С чертички при това. Но ние те уважихме и я приехме. – И по-нататък: А ето сега ще ти напишем историята, макар да не сме написали историята на Матушка Русь както трябва. Ще те славим като славянин в нея, за да се забули българското ти потекло. И да не дириш следи български при нас сме се погрижили, затова нарекохме волжките българи татари. Та да помниш, че дори и да са живели в землянки славяните, българите са си останали номади и в каменните си градове. И така русокосо-синеоките са станали солта на съществованието земно. Пей си, българино, “славянин да се наричам първа радост е за мене”. И т.н., и т.н.Турчинът пък написал: Странен народ сте вие, българите – любезно се кланяте, търпеливо си плащате данъци и задължения, не се вайкате за щяло и нещяло. Но щом се обърнеш настрана и да попържвате започвате и така гледате, че разбираш, че ще си изпълните заканата. Затова ви държим – да ни храните с данъци и ангария и само от време на време си служим с ятагана. Отде сте дошли, не е важно. Важно е да си останете дето и както сте. Че без таквиз – криза и падение. Всеки си доизмисля миналото – и човек, и народ. Ще ви попохвалим, че някогашният български език e от тюркската група. Че сте имали паши и султани. И сте отупвали враговете си. Но и лесно се проваляте, щом кривне нанякъде водачът ви. И т.н., и т.н.Англичанинът продължил: Българите и жителите на тяхната земя не знаели думата демокрация, поради което изпращали по някой и друг размирник да се бори за свобода в Европа. На римляните дали Спартак и робът се самозабравил насред римската демокрация. После са се осмелили да атакуват Свещения Рим с богомилското смирение и служение на Христос. Намерили са си майстора, който първо, приписвайки им магариите си, ги нарекъл еретици, а за по-сигурно и на главите им посегнал. И т.н., и т.н.Руснакът мило заразправял как съчувствали и скърбели за милия славянски брат в България. И затова от време на време тръгвали да гонят турчина. Додето могат, а при тези големи разстояния не всичко можели. И т.н., и т.н.Турчинът, и той се умилявал на българските неволи. Но да го оставим да доизмисля.Паисий писал каквото видял, прочел и провидял. Но стигнал до етапа на книгоразпространението. И – наникъде. Последната надежда видял в бързо узряващия Божелюб Протобългарски. Срещнали се и Божелюбът започнал: Не е важно какво си написал, а да си хартисал. Тръгваш из градове и паланки. Намираш навсякъде по някой прогледнал с едното око и го убеждаваш, че препише ли твоята история, става половин историк. А като я зачете или разказва на други, като убеди още хора да я преписват, се превръща в цял историк. Професионалист! Моята роля ще бъде да те славя, а отпечатаните истории тайно да унищожавам. Е, ще запазя по брой, за да има първоизточници. За по-късни научни нужди.И така напук султану и хабилитираните автори на Паисиевата история й потръгнало. Другите оставили следи, които дърпат нацията ту към Европа, ту към Евразия, ту към Азия. Да дърпат, винаги трябват резервни варианти. А с Паисий сме създали прецедент – само у нас написаната история (и преписването й) родила историците. Но слава Богу и българите, които искат да имат история и България. Светнах ли ви за Паисий най-после?!", "date": "2017.05.06", "title": " Истинската история на една „История…“"}
