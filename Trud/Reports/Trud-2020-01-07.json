{"url": "https://trud.bg/%d0%bc%d0%b8%d0%bb%d0%ba%d0%be-%d0%ba%d0%b0%d0%bb%d0%b0%d0%b9%d0%b4%d0%b6%d0%b8%d0%b5%d0%b2-%d1%81-%d0%b8%d1%81%d1%82%d0%b8%d0%bd%d1%81%d0%ba%d0%b0-%d0%ba%d1%8a%d1%89%d0%b0-%d0%b7%d0%b0-%d0%b3%d0%be/", "text": "746 обекта проверени от април м. г. Разследванията се водят за измами с пари от фондовете на ЕС “Прокуратурата не ме разследва, нямаме нарушения, през всичките години посрещаме гости, това не е моя лична къща”, каза пред “Труд” фолк певецът Милко Калайджиев, за да опровергае слуховете, че той е сред разследваните собственици на къщи за гости в Хасковско. Авторът на хита “Я елате пиленца при батко” държи т. нар. Калайджиева къща в свиленградското село Мезек, за която е получил субсидия от 304 000 лв. През ноември миналата година от фонд “Земеделие” обявиха, че той трябва да върне парите. “Дал съм свои 200 000 лв. и съм получил допълнително тази сума. Веднага в отговор на фонда предоставих всички нужни документи и въобще няма да се съдим, нито пък аз ще връщам парите. На 8 октомври м. г са ми изтекли 5-те години за ползване на обекта по предназначение, а той продължава да е такъв”, обясни Калайджиев. Слухът за Калайджиев се завъртя в публичното пространство, след като главният прокурор Иван Гешев разпореди на апелативните прокуратури в София, Пловдив, Варна, Бургас и Велико Търново специален надзор на 23 досъдебни производства за престъпления, свързани с къщите за гости. Разследванията са по текстове от Наказателния кодекс за деяния, засягащи финансовите интереси на Европейския съюз, за използване на неистински документи, деклариране на неверни данни и др. Гешев е наредил на шефовете на апелативните прокуратури да определят конкретен наблюдаващ прокурор, който да оказва засилена методическа и организационна помощ на първоинстанционните прокурори, ръководещи разследванията. През април м. г. по заповед на бившия главен прокурор Сотир Цацаров бяха проверени общо 746 къщи за гости, финансирани с пари на ЕС. След това бяха образувани 11 досъдебни производства в Софийска градска прокуратура, и още 12 от Окръжните прокуратури в Монтана, Хасково, Пазарджик,, Пловдив, Ямбол, Плевен, Велико Търново, Силистра и Варна. Става дума за случаи, при които са открити данни за престъпления. Отделно от това от това по заповед на министър Десислава Танева проверки извършват и чиновниците от фонд “Земеделие” и получателите на субсидиите трябва да ги връщат. Проектите, по които се финансират къщи за гости, са изплащани от 2007 до 2015 г., като в голяма част от този период шеф на фонда “Земеделие” е бил бившият земеделски министър Румен Порожанов. Срещу него обаче няма обвинения. Най-честите нарушения са, че къщите по селата не се използват за посрещане и настаняване на туристи, за тях никъде няма обяви в интернет, не се плащат туристически такси за нощувки. В списъка на Гешев не попада скандалният случай с къщата за гости край Сандански на бившия заместник министър на икономиката Александър Манолев, тъй като разследването там е приключило с обвинителен акт.   158 проекта трябва да връщат цялата субсидия От 288 проверени къщи за гости, 253 са с нарушения. Така при 88% от проверките са открити нарушения. Откритите тогава 253 производства бяха за общо 46,4 млн. лв. От тях 158 проекта са с наложена пълна санкция от 100% за общо 43,1 млн. лв. Останалите 95 проекта са с частична санкция, която възлиза на 3,3 млн. лева. Най-честите нарушения при проектите за къщи за гости са свързани с неизпълнение на показателите на одобрения бизнес план, обясниха тогава от фонд “Земеделие”. По-конкретно, установените нарушения за неизпълнение на реализираните приходи от подпомогнатата дейност, неизпълнение на ангажимента за създаване на нови работни места, липса на активи, за които е изплатена субсидията, както и изкуствено създадени условия, с цел получаване на предимство в противоречие с целите на мярката. Фонд “Земеделие” публикува на сайта си и списък на бенефициерите, на които е открито производство за налагане на 100% санкция. Пълната сума – над 391 хил. лева трябва да върне и Ана Димитрова, която е бенефициент по проекта за къщата за гости в Сандански, за която се смята, че е на Александър Манолев.   На 27 януари тръгва делото срещу Манолев На 27 януари тръгва делото срещу бившия зам.-министър на икономиката Александър Манолев, който е обвинен за къщата му за гости в Сандански. Казусът досега буксуваше и процесът не можеше да стартира, защото 10 съдии от Окръжен съд-Благоевград си направиха самоотвод от делото с обяснението, че са близки със сестрата на Манолев, която е съдийка в Сандански и тяхна колежка. Манолев е обвиняем заедно със семейната детегледачка Ана Димитрова за злоупотреба и фалшифициране на документи с цел получаване на европейски помощи за изграждането на къща за гости в Сандански. Според обвинението, къщата за гости никога не е използвана като туристически обект, а като личен имот на семейството на Манолев. Според обвинението Анна Димитрова е изпълнявала ролята на подставено лице. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tМилко Калайджиев с истинска къща за гости\t\t\t"}
{"url": "https://trud.bg/%d0%bf%d1%80%d0%be%d0%b4%d1%83%d1%86%d0%b5%d0%bd%d1%82-%d0%bd%d0%b0-%d0%bc%d0%b5%d0%b6%d0%b4%d1%83%d0%b7%d0%b2%d0%b5%d0%b7%d0%b4%d0%bd%d0%b8-%d0%b2%d0%be%d0%b9%d0%bd%d0%b8-%d0%bf/", "text": "Един от най-влиятелните холивудски продуценти в момента Рам Бергман се озова навръх Нова година в родния планински курорт Пирин голф на капама и греяно вино. Защо продуцентът на “Междузвездни войни – Последният джедай” избра тази далечна, далечна галактика, наречена Разлог, за да посрещне новото десетилетие?! Отговорът е един. По покана на доведената му тъща – Ирина Асиова-Диамант – родом от Разлог, но омъжена в Холивуд. \nБергман е женен за дъщерята на продуцента Моше Диамант, който пък е съпруг на Ирина, Което прави Ирина междузвездна тъща, а Рам – разложки зет. Малко е сложно, но важното е, че един от най-актуалните световни кинаджии в момента остана запленен от красотата на Разложката котловина и нищо чудно в някои от следващите епизоди на “Междузвездни войни” да видим гледки от Пирин голф в някоя далечна галактика, съобщава самата Ирина Асиова. Собственикът на престижния петзвезден курорт Йордан Каназирев даде тържествена вечеря в чест на своя виден холивудски гост и категорично заяви, че Пирин голф е в състояние да се превърне в снимачна площадка за високобюджетна продукция. На изпроводяк Рам Бергман подари на любезния домакин тениска на “Междузвездни войни” с лично написаното послание: Йордан, нека силата бъде с теб! За жалост, семейство Бергман не можа да се наслади на голямата местна атракция разложката Старчева, тъй като трябваше да се завърне в Лос Анджелис, за да присъства на церемонията по връчването на Златните глобуси. Последният хит на Рам Бергман “Остриета вън” (Knives out) с Даниел Крейг и още куп звезди, беше номиниран в три категории и твърде вероятно да бъде номиниран и за “Оскар”, казва още Ирина Асиова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tПродуцент на “Междузвездни войни” посрещна Нова година в Пирин голф\t\t\t"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d1%83%d1%87%d0%b0%d1%81%d1%82%d1%8a%d0%ba-%d0%be%d1%82-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%85%d0%b5%d0%bc%d1%83%d1%81/", "text": "В четвъртък – 9 януари, от 10 часа до 12:30 ч. на три пъти за около 5 минути ще бъде ограничено движението в двете посоки по автомагистрала „Хемус“ в 400-метров участък между 13-ти и 14-ти км. Това съобщиха от пресцентъра на пътната агенция. Трафикът се спира поради планов ремонт на електропроводи, извършвани от ЧЕЗ. Преминаването в отсечката на АМ „Хемус“ ще бъде спряно в двете посоки за около 5 минути между 10 ч. и 10:30 ч., между 11 ч. и 11:30 ч. и между 12 ч. и 12:30 ч. През останалото време от 10 ч. до 12:30 ч. движението ще се осъществява в активните ленти на двете платна на АМ „Хемус“, а изпреварващите ленти ще бъдат затворени. Поради извършваните дейности скоростта на движение се ограничава до 30 км/ч в участъка от 11-ти до 14-ти км на АМ „Хемус“ в посока Ботевград и от 16-ти до 13-ти км в посока София. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tЗатварят участък от магистрала „Хемус“ в четвъртък за ремонт на електропроводи\t\t\t"}
{"url": "https://trud.bg/%d1%82%d0%be%d0%bc%d0%b0-%d0%b1%d0%b8%d0%ba%d0%be%d0%b2-%d0%b3-%d0%b6%d0%b0-%d0%bd%d0%b8%d0%bd%d0%be%d0%b2%d0%b0-%d0%b4%d0%b0-%d1%81%d0%b5-%d0%b2%d0%b3%d0%bb%d0%b5%d0%b4%d0%b0-%d0%b2-%d0%ba%d0%bc/", "text": "Трета година колегите от БСП не се научиха какво е вот на недоверие, какъв е смисълът и, че не е пиар инструмент, който да играе ролята „всяко чудо за три дни“. Това заяви депутатът от ГЕРБ Тома Биков на брифинг в отговор на изказванията на социалистите.  „Единствената мярка е правителството да падне. Това е безотговорно поведение и ние ще отхвърлим вота“, категоричен е Биков. „Призовавам г-жа Нинова да се вгледа в кмета на Перник, който много ясно показа как се действа. Правителството и кметът не са далеч толкова словоохотливи за разлика от тези, които стоят на „Позитано“ и смятат, че може да се реши проблемът с няколко пресконференции“, каза още Биков. „На пресконференцията присъства човек, който говори срещу боклука, а фирмата му е свързана със скрап“, акцентира депутатът. Председателят на комисията по околна среда в НС Ивелина Василева отбеляза, че изказването на БСП не е държавническо и подчерта, че през годините на този парламент червените не са внесли едно предложение в сектор води, въздух и отпадъци. За разлика от тях ГЕРБ само за последната година 3 предложения за подобряване на въздуха. „Има разработена и действаща стратегия за развитие и управление на водния сектор. Само преди няколко седмици проведохме много сериозни разговори за стратегията за ВиК сектора и изискахме от министъра на регионалното развитие и благоустройството до май месец представи за обществено обсъждане разработения проект на закон за ВиК, както и два пъти в годината да предоставя информация в парламента за напредъка по изпълнение на мерките към стратегията“, допълни Василева. По думите й действията на правителството за решаване на водната криза в Перник са били светкавични. „Бяха отпуснати средства още в първите дни – 30 милиона, за да се рехабилитира и пречиствателната станция за питейни води, и водопроводите. И там, където има аварии, бяха привлечени екипи, включително и от други части на страната, за да помогнат за по-бързо справяне с аварийните ситуации“, припомни тя. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tТома Биков: Г-жа Нинова да се вгледа в кмета на Перник, той показа как се действа\t\t\t"}
{"url": "https://trud.bg/%d1%82%d0%be%d0%b9%d0%be%d1%82%d0%b0-%d1%81%d1%82%d1%80%d0%be%d0%b8-%d0%bf%d1%80%d0%be%d1%82%d0%be%d1%82%d0%b8%d0%bf-%d0%bd%d0%b0-%d0%b3%d1%80%d0%b0%d0%b4-%d0%bd%d0%b0-%d0%b1%d1%8a/", "text": "Ще се захранва с енергия от водородни клетки Изграждането започва догодина, стойността е тайна Компанията “Тойота” обяви планове да построи прототип на “града на бъдещето”. Той ще се намира в подножието на японската планина Фуджи, ще се захранва с енергия от водородни клетки и ще действа като лаборатория за автономни автомобили, “умни домове”, изкуствен интелект и други технологии, предаде Ройтерс. Плановете на автомобилния гигант бяха представени от президента му Акио Тойода на започналото вчера технологично изложение в Лас Вегас. Тойода нарече проекта “моето лично поле на мечтите”. Селището ще се нарича “Изтъканият град”, което е напомняне за началото на “Тойота” като текстилна компания. Ще бъде разположен на терена на автомобилна фабрика, която предстои да бъде закрита тази година. Градът ще има полиция, пожарна служба, спешна медицинска помощ, училища. Ще го населяват постоянни жители – предимно настоящи и пенсионирани служители на “Тойота”. По план първоначално обитателите му ще са около 2000. Строителството предстои да стартира догодина. Концернът не разкри цената на проекта. С обявяването на плановете си за “Изтъканият град” обаче японската компания прави голяма изпреварваща стъпка пред конкурентите. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\t„Тойота” строи прототип на град на бъдещето\t\t\t"}
{"url": "https://trud.bg/%d0%bd%d0%b5-%d0%bf%d0%be%d0%b2%d0%b5%d1%87%d0%b5-%d0%be%d1%82-12-%d1%87%d0%b0%d1%81%d0%b0-%d0%b1%d0%b5%d0%b7-%d0%b2%d0%be%d0%b4%d0%b0-%d0%b2-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5/", "text": "Не повече от 12 часа ще остане без вода Търговище идния петък, 17 януари, когато ще се извършва ремонт на довеждащия водопровод от язовир Тича. Това стана ясно след среща в областната управа в Шумен, на която кметът на Търговище д-р Дарин Димитров и областният управител Митко Стайков са поставили въпроса за ограниченията. Те се налагат заради предстоящия ремонт на серия аварии по главния водопровод на язовира, от които се снабдяват Търговище, Шумен и Велики Преслав. Отстраняването на авариите може да продължи близо 2 дни, но безводието за Търговище ще бъде само на Антоновден, 17 януари. Причината да се иска първо да се работи по направлението към Търговище, като спирането на водата да не продължава повече от 12 часа, е снабдяването на стъкларските заводи край града. Там работят 4 пещи в заводите за плоско и домакинско стъкло и производственият цикъл не позволява прекъсване на захранването с вода.   Прогнозите като цяло са, че по-голямата част на Търговище може и да не усети спирането на водата, тъй като пречиствателната станция на местното „ВиК“ разполага с резервоари, които ще бъдат пълни и ще позволят снабдяването  в рамките на няколкото часа. По отстраняването на авариите ще работят екипи на водоснабдителните дружества от Търговище и Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tНе повече от 12 часа без вода в Търговище при ремонтите на главния водопровод от язовир Тича\t\t\t"}
{"url": "https://trud.bg/%d1%82%d1%80%d0%b0%d0%bd%d1%81%d0%bf%d0%be%d1%80%d1%82%d0%b5%d0%bd-%d1%85%d0%b0%d0%be%d1%81-%d0%b2-%d0%b0%d0%bd%d0%ba%d0%b0%d1%80%d0%b0-%d0%b7%d0%b0%d1%80%d0%b0%d0%b4%d0%b8-%d1%81%d0%bd%d1%8f%d0%b3/", "text": "Обилният снеговалеж в турската столица Анкара предизвика хаос в понеделник. Пътищата се превърнаха в ледени пързалки, по които превозните средства се пързаляха. Много шофьори загубиха контрол над автомобилите си, което доведе до редица пътни инциденти, съобщава  БТВ. Не се съобщава за пострадали.     Лошите метеорологични условия станаха причина и пътнически самолет на турската нискотарифна авиокомпания „Пегасус“ да излезе от пистата при приземяване на летище в Истанбул. Няма загинали или ранени, съобщи турската телевизия НТВ. Инцидентът стана тази сутрин и доведе до затварянето на летището за няколко часа. В самолета е имало 164 пътници, които са били евакуирани. Авиокомпанията съобщи, че по случая е предприето разследване.   \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tТранспортен хаос в Анкара заради сняг и поледици (ВИДЕО)\t\t\t"}
{"url": "https://trud.bg/%d1%87%d0%b5%d1%85-%d0%b2-%d1%81%d0%be%d1%84%d0%b8%d1%8f-%d0%b7%d0%b0-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8-%d1%81-%d0%bb%d0%b5%d0%b2%d1%81%d0%ba%d0%b8/", "text": "Йозеф Хушбауер е в София от понеделник за преговори с „Левски“, съобщава сайтът aktualne.cz. Халфът е собственост на „Славия“ (Прага), но договорът му изтича през юни и е свободен да разговаря с представители на други отбори. Интерес към Хушбауер има и от „Фортуна“ (Дюселдорф). 29-годишният халф има 122 мача на сметката си с екипа на „Славия (Прага)“, в които е отбелязал 22 гола и е добавил 33 асистенции. При това положение не е ясно какво ще се случи със Стайн Спирингс, друга трансферна цел на „Левски“. В родината му съобщават, че халфът избира между няколко тима за нов отбор. Новината разкри настоящият треньор на нидерландския халф във „Валвайк“ Фред Грим. \n„Пред Стайн се открива възможност и аз го разбирам, че той иска да го сграбчи – коментира опитният специалист“, след като полузащитникът не отпътува с тима за лагер в Португалия. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tЧех в София за преговори с „Левски“\t\t\t"}
{"url": "https://trud.bg/%d1%81-%d1%82%d0%b0%d0%b5%d0%bd-%d0%bf%d0%be%d1%81%d0%b5%d1%82%d0%b8%d1%82%d0%b5%d0%bb-%d0%bd%d0%b0-%d0%b0%d1%80%d1%82-%d1%81%d1%8a%d0%b1%d0%b8%d1%82%d0%b8%d1%8f-%d0%b4%d1%8a%d1%80%d0%b6%d0%b0/", "text": "На принципа „таен клиент“, но в случая-с „таен посетител“на арт събития, се наблюдава какъв е ефектът от тях за публиката и оправдано ли се харчат общински средства за култура. Това стана ясно от мониторинг на проектите, финансирани по фонд „Култура“в община Варна, който се осъществява съвместно от дирекция“Култура и духовно развитие“ и Икономическия университет във Варна. В ролята на таен посетител влизат експерти и студенти, които наблюдават организацията на културните събития, реакцията и мненията на публиката, провеждат анкети с част от нея. През 2019 г. чрез фонд „Култура“ са отпуснати средства на общо 129 проектни предложения в различни сфери на културата и изкуството, посочи шефката на дирекция „Култура“ Антония Йовчева на първото заседание за годината на ПК“Култура и духовно развитие“ към ОбС. Най-голям брой са в направленията „Фестивали и конкурси“. 87% от предложените арт събития са насочени към хората в активна възраст, 16% -към младежи между 13 и 25 години и едва 6% -към деца. Първата сесия за набиране на проектни предложения по общинския фонд „Култура“ ще бъде отворена на 8 януари 2020 г. Кандидатите за финансиране ще могат да подадат документите си по електронен път до 31 януари, а окончателните резултати ще бъдат обявени до 28 февруари 2020 г. И през тази година ще бъдат финансирани проекти по четири направления: „Фестивали и конкурси”, „Творчески проекти”, „Национално и международно сътрудничество” и „Публики”. С приоритет ще са проектите, които представляват интерес за младата публика. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tС „таен посетител“ на арт събития държат изкъсо как се харчат пари за култура\t\t\t"}
{"url": "https://trud.bg/%d0%ba%d0%b0%d0%b7%d1%83%d1%81%d1%8a%d1%82-%d0%b8%d1%80%d0%b0%d0%bd-%d0%ba%d0%be%d0%b9-%d0%ba%d0%be%d0%b3%d0%be-%d1%89%d0%b5-%d0%b1%d0%b8%d0%b5/", "text": "Убийството на генерал Касем Сулеймани, извършено от САЩ преди дни, разбуни духовете по света и у нас. САЩ и Доналд Тръмп избраха една от най-твърдите си възможности за отговор на нападението над посолството им в Багдад и ескалацията на напрежението в Ирак, провокирано от действията на подкрепяните от Иран шиитски милиции. Реакциите на най-заклетите почитатели на президента Тръмп и САЩ бяха изцяло позитивни. С основание. Тръмп не се огъна пред иранските провокации, показа сила и решителност да реши окончателно иранския въпрос. Дали действията на официален Вашингтон и радостта от тях обаче не са прибързани, необмислени и не крият сериозни рискове? След стореното САЩ са на път да изгубят и крехката подкрепа за присъствието им в Ирак. Парламентът в Ирак вече проведе гласуване, с което пожела войските на САЩ да напуснат страната. Предстои скоро да бъде потвърдено и от правителството на страната. Това по никакъв начин няма да помогне на войната с Ислямска държава. Напротив. Ще даде на радикалната организация възможност за прегрупиране. Ако САЩ решат да останат въпреки решението на суверенен Ирак, то те вече биха имали имидж на окупатори в страна, която е проекция на техни интервенции в миналото. В случай, че САЩ напуснат Ирак, но желаят да останат в района около реките Тигър и Ефрат, то единствената им опция за това са кюрдските територии, което идва с още по-голяма подкрепа за кюрдската автономия. Със сигурност Турция няма да е доволна от всичко това и тя ще се опита да противодейства с наличните u сили срещу кюрдската заплаха за своята цялост. Да, турската армия има нужда от сериозна модернизация, но въпреки това тя е втора по големина в НАТО и продължава да е сериозен фактор в региона. При негативна спрямо тях реакция на Турция САЩ могат да опитат да изострят нейните отношения с Гърция, а това не би било особено здравословно на югоизточния фланг на НАТО. Ако някой се е надявал Иран да седне на масата за преговори и важните за Близкия Изток и света въпроси, свързани с неговата ядрена програма да бъдат решени без голямо напрежение, то в момента с действията си САЩ отдалечават с главоломна скорост света от този сценарий. След убийството на генерал Сулеймани в Иран САЩ за много години напред ще са синоним на кръвен враг. Ще бъде ли възможно САЩ при цялата мощ на своята дипломация да преговарят с хора, изпитващи дълбока омраза към тях? Как САЩ ще убедят иранския народ да приеме позиция, която се доближава до разума, а не до емоциите? Отговорът е много трудно или по пътя на силата. Военна интервенция с Иран е дългогодишна мечта на много войнолюбци в американската администрация. Разбира се, една военна кампания с гордите наследници на персите няма да е лесна, но САЩ имат потенциала да излязат от нея като победители и да свалят режима на аятоласите. Те са глобален военен лидер в момента. Но на каква цена? Стотици хиляди цивилни и военни жертви, множество бежанци. А след това? Историята показва, че военната победа е лесната част от една чуждестранна интервенция. Ще имаме ли след нея обаче стабилна държавност в Иран? Ще има ли стабилни институции и процеси? Хората в региона ще живеят ли по-добре? За съжаление, горчивите примери от Афганистан, Ирак, Либия и тикнатата до ръба на хаоса Сирия показват друго. Напълно е възможно САЩ да затънат за десетилетия в Иран без да постигнат нещо конкретно извън това, че ще контролират петрола и природния газ в ислямската република. Но на каква цена? Досега тероризмът по света, чиито корени произхождат от Близкия Изток, преобладаващо има за корен салафитско-уахабитските течения в исляма. Какво ще се случи, ако в отговор на американска агресия шиитският ислям роди радикални течения, които да приемат за кауза тероризма? Със сигурност тогава светът би заприличал повече на самия Близък Изток. Единствените печеливши от война срещу Иран ще са Израел и Саудитска Арабия. Саудитска Арабия ще стане едноличен лидер в арабския и мюсюлманския свят, а Израел ще получи глътка спокойствие. Отделен е въпросът, дали Израел ще устои на все по-засилващите се процеси и влияния с произход в Саудитска Арабия, които в региона по странен начин в момента се балансират от Иран. Доналд Тръмп се закани да бомбардира ирански обекти, включително културно наследство. Биографията на американския президент показва, че сплашването е успешна стратегия в бизнеса. В случая с Иран обаче имаме процеси, чиито фактори са неща като народ, култура и религия. Освен това унищожаване на световно културно наследство, каквото е иранското, е и военно престъпление. Евентуална война с Иран ще струва на САЩ трилиони долари, които ще бъдат осигурени чрез планини от дълг. Той ще бъде финансиран не от друго място, а от печатницата за долари на ФЕД, която и без това работи активно през последните години. Много е трудно да се прогнозира как всичко това ще се отрази на икономиката на САЩ и световните финанси. Със сигурност обаче подобно развитие ще ни доближи много до нов световен финансов Армагедон.   Барабаните на войната Посочените рискове са само преките такива. В уравнението им дори не присъстват Русия, Китай или Европа. Беше логично САЩ да отговорят на иранските провокации, но несъразмерното показване на сила не бе най-доброто решение. Винаги е лесно да биеш барабаните на войната. Въпросът е, какво следва след това, защото военна победа, която не носи подобрение, не е победа, а е безсмислено упражнение. Не случайно в старите военни трактати за върховно майсторство се счита, ако се справиш с противника си с лекота и без сражение. Не случайно в момента Владимир Путин само чака, за да експлоатира неочаквано създали се за него добри възможности. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tКазусът “Иран” – кой кого ще бие\t\t\t"}
{"url": "https://trud.bg/%d0%bc%d1%8a%d0%ba%d0%b0-%d0%b2-%d1%81%d0%b8%d0%b4%d0%bd%d0%b8-%d1%82%d0%be%d0%bb%d0%ba%d0%be%d0%b2%d0%b0-%d0%bc%d0%b0%d0%bb%d0%ba%d0%be-%d0%bd%d0%b5-%d0%bd%d0%b8-%d1%81%d1%82%d0%b8%d0%b3%d0%bd/", "text": "Великолепното представяне на България в първия в историята турнир АТР Къп завърши със сълзи. След победи над Великобритания и Молдова нашите отстъпиха с 1:2 победи от Белгия и се разминаха с мечтан четвъртфинал срещу Австралия. Всичко започна прекрасно за българите. Димитър Кузманов (№417 в световната ранглиста) изнесе лекция по тенис на бившия №35 в света Стив Дарси – 6:0, 6:3. Втората ни ракета игра с невероятна точност през цялото време и не позволи на съперника дори да помисли за нещо повече. Само за статисниката – Дарки има в кариерата си успех над световния №1 Рафаел Надал. Битката за първото място остана между България и Великобритания. А нашите се нуждаеха само от една победа, за да го вземат. И точно тогава в Рицар на печалния образ се превърна Григор Димитров. Първата ни ракета участва в следващите два мача, които загубихме. Гришо започна на сингъл срещу любимия си съперник Давид Гофен. До този мач нашият имаше осем победи и само едно поражение срещу белгиеца. Двубоят тръгна перфектно за Димитров – 3:0 и накрая 6:4. От втория сет Григор се върна към най-кошмарните моменти от миналата година, когато трудно минаваше първи кръг на различни турнири. Падна с 2:6, последва същият резултат и в третия сет. След като не играеха повече за първо място, белгийците пуснаха в следващия двубой третата и четвъртата си ракета – Сандер Жил и Жоран Влиген. Срещу тях Григор Димитров взе за партньор Александър Лазаров, героят от дуела с Великобритания на старта в групата. И картината се повтори. Българите сразиха съперниците с 6:3 в първия сет и отново съвсем малко ни делеше от четвъртфинала. Втората част на мача също бе за нас с пробив, затвърден за 2:0. И вместо да разгромим белгийците, ние се сринахме. Накрая сетът завърши 6:4 за Белгия. В решителната трета част, която се играе до 10 отново, не бяхме на нивото от мача с Великобритания. Допуснахме загуба със 7:10 и останахме на трето място в групата – след англичаните и белгийците. Огромният шанс беше пропилян, но впечатленията от България в Сидни останаха прекрасни. Отново огромна родна агитка не спря да подкрепя Бандата на Гришо, както вече наричат отбора ни. Белгия трябва да изчака последния ден на груповата фаза, за да разбере дали има шанс да попадне сред най-добрите втори, които се класират. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tМъка в Сидни – толкова малко не ни стигна\t\t\t"}
{"url": "https://trud.bg/%d0%ba%d0%be%d0%bb%d0%ba%d0%be-%d0%b7%d0%b0%d0%bf%d0%bb%d0%b0%d1%82%d0%b8-%d1%89%d0%b5-%d0%bf%d0%be%d0%bb%d1%83%d1%87%d0%b0-%d0%bf%d1%80%d0%b8-%d0%bf%d0%b5%d0%bd%d1%81%d0%b8%d0%be%d0%bd%d0%b8%d1%80/", "text": "Въпрос:  Здравейте! Предстои ми пенсиониране през тази година. Колко заплати ми се полагат като обезщетение? Дж. Старов, с. Розово  Отговор:  Според чл. 222, ал. 3 от Кодекса на труда (КТ) при прекратяване на трудовото правоотношение, след като работникът или служителят е придобил право на пенсия за осигурителен стаж и възраст, независимо от основанието за прекратяването, той има право на обезщетение от работодателя в размер на брутното му трудово възнаграждение за срок от 2 месеца, а ако е работил при същия работодател през последните 10 години от трудовия му стаж – на обезщетение в размер на брутното му трудово възнаграждение за срок от 6 месеца. Този трудов стаж може да е придобит по едно или няколко отделни последователни трудови правоотношения със същия работодател, с или без интервал помежду им. Законът не изисква трудовия стаж да е бил непрекъснат, за да се плати по-големият размер на обезщетението в размер на 6 заплати. Предпоставките за придобиване право на обезщетение по чл. 222, ал. 3 от КТ са: – прекратяване на трудовото правоотношение, независимо на какво основание, – към момента на прекратяването работникът или служителят да е придобил право на пенсия за осигурителен стаж и възраст. В случай, че качеството “пенсионер” е придобито след прекратяване на трудовото правоотношение, обезщетение на основание чл. 222, ал. 3 от КТ не се дължи. Обезщетението по чл. 222, ал. 3 от КТ може да се изплаща само веднъж при прекратяване на трудовото правоотношение. Окончателната преценка дали работникът или служителят отговаря на условията за получаване и за размера на обезщетението по чл. 222, ал. 3 КТ е право единствено на работодателя. В практиката често получавам въпроси дали работник следва да получи това обезщетение, ако работи е работил 10 години на две места, съответно от единия и от другия работодател. Тъй като обезщетението по чл. 222, ал. 3 от КТ се изплаща само веднъж, в тези случаи работниците ще имат право на обезщетение при пенсиониране при прекратяване на основния трудов договор, ако към датата на прекратяване отговарят на условието да са придобили право на пенсия за осигурителен стаж и възраст. Липсва правно основание работодателят по допълнителния трудов договор да изплаща обезщетение по чл. 222, ал. 3 от КТ при прекратяването му. Д-р Тодор Капитанов, юрист, Национален секретар на КНСБ, консултант и специалист по публични лекции в областта на трудовите и социални въпроси, комуникациите и публичния сектор АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tКолко заплати ще получа при пенсиониране?\t\t\t"}
{"url": "https://trud.bg/5-%d1%81%d1%8a%d0%ba%d1%80%d0%b0%d1%89%d0%b5%d0%bd%d0%b8%d1%8f-%d0%b2-%d0%be%d0%b1%d1%89%d0%b8%d0%bd%d1%81%d0%ba%d0%b0%d1%82%d0%b0-%d0%b0%d0%b4%d0%bc%d0%b8%d0%bd%d0%b8%d1%81%d1%82%d1%80%d0%b0%d1%86/", "text": "5% са предвидените съкращения в общинската администрация през  настоящата година. Миналата година те бяха 10%, каза кметът на Бургас Димитър Николов. Това прави не по-малко от 25 служители. Промените в структурата трябва да бъдат гласувани на сесия на Общинския съвет в морския град. Промените са обвързани и с бюджета, в който са заложени средства и за фонд „Работна заплата“. Проектът за бюджет на Община Бургас за 2020 година възлиза на 305 942 777 лева. Планираните постъпления от дейности с местно значение възлизат на 124 850 000 лева. Към края на 2019 година по всички сметки на Общината средствата са възлизали на 24 287 000 лева. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\t5% съкращения в общинската администрация в Бургас\t\t\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b7%d0%b0%d0%bf%d0%be%d1%87%d0%b2%d0%b0-%d0%b4%d0%b0-%d0%bf%d1%80%d0%b0%d0%b2%d0%b8-%d0%b5%d0%bb%d0%b5%d0%ba%d1%82%d1%80%d0%be%d0%bc%d0%be%d0%b1%d0%b8%d0%bb/", "text": "Много коли се сглобяват в Турция, но всички те са от чужди марки. Всяка година в югозападната ни съседка излизат над един милион леки превозни средства от заводи на Fiat, Renault, Hyundai, Toyota и Ford. През 2022-а обаче ще се появи първият изцяло турски автомобил. Лично президентът Реджеп Ердоган участва в представянето на проекта, който е възложен на консорциума TOGG. С инвестиция в размер на 3,3 милиарда евро и със солидна финансова подкрепа от държавата ще бъде изграден завод в Бурса с 4000 нови работни места. Там годишно ще се произвеждат до 175 000 коли от бъдещата турска марка, чието име още не е оповестено. Правителството се ангажира да закупува 30 000 превозни средства до края на 2035 г. Самият Ердоган направи поръчката за първия автомобил. Президентът заяви, че иска да направи Турция глобална сила в автоиндустрията и сбъдва една стара мечта на своя народ да има собствена марка. Още от 60-те години на миналия век Турция опитва да наложи свой автомобил на пазара. Новата марка ще стартира през 2022 г. с пет модела електромобили. Те ще изминават до 500 километра с едно зареждане, което отнема 30 минути на бърза станция и 10 часа от обикновен контакт. Турските коли ще бъдат значително по-евтини от своите конкуренти и ще предлагат най-нови технически достижения като добавена реалност за навигационната система и камери вместо странични огледала. Първите показани прототипи представляват компактни SUV модели с модерен дизайн и прецизна изработка, а в пътническата кабина се открояват големи цветни екрани и премиум материали. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tТурция започва да прави електромобили\t\t\t"}
{"url": "https://trud.bg/%d0%b2%d0%be%d0%b4%d0%b0%d1%87%d0%ba%d0%b0-%d0%b1%d0%bb%d1%8a%d1%81%d0%bd%d0%b0-%d0%bf%d0%be%d1%87%d0%b5%d1%80%d0%bf%d0%b5%d0%bd-%d0%bf%d0%b5%d1%88%d0%b5%d1%85%d0%be%d0%b4%d0%b5%d1%86-%d0%bd%d0%b0/", "text": "Напълно трезва шофьорка блъснала с колата си почерпен пешеходец, докато изкарвала на заден ход автомобила си от паркинг в Кубрат, Разградско. Произшествието е станало към 18 часа на Йордановден. 48-годишна жена се обадила на тел.112, че след като усетила удар в задната част на управляването от нея „Пежо 308“, слязла и намерила паднал зад колата мъж. 46-годишният пешеходец лежал по гръб, когато пристигнала линейката. Пострадалият е прегледан във Филиала на „Спешна медицинска помощ“. Установено е, че е получил  контузия на крака. Той е освободен за домашно лечение. Пробата на водачката за алкохол била отрицателна, но тази на блъснатия се оказала 1,70 промила. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tВодачка блъсна почерпен пешеходец на паркинг\t\t\t"}
{"url": "https://trud.bg/%d0%ba%d0%b0%d1%81%d0%be%d0%b2%d0%b8%d1%82%d0%b5-%d0%b1%d0%b5%d0%bb%d0%b5%d0%b6%d0%ba%d0%b8-%d0%b2%d0%b5%d1%87%d0%b5-%d0%b8-%d0%be%d0%bd%d0%bb%d0%b0%d0%b9%d0%bd/", "text": "Касовите бележки при пазаруване онлайн вече могат да не са от фискално устройство, съобщиха от НАП. С последните промени в Наредба Н-18/2006 г. се предлага алтернативна възможност за регистриране и отчитане на онлайн продажбите, извършвани от електронните магазини. Лицата, приемащи неприсъствени плащания с дебитни или кредитни карти, вместо да издават фискален бон или системен бон ще имат възможност да регистрират и отчитат продажбите чрез издаване на документ за продажбата, който не е издаден от фискално устройство или интегрирана система за управление на търговската дейност. За физическите търговски обекти, които приемат присъствени плащания с дебитни и кредитни карти, изискването за издаване на касова бележка на хартиен носител, се запазва. За да се възползват от новия ред за отчитане и регистриране на продажбите, електронните търговци следва да приемат неприсъствени плащания с кредитна и дебитна карта и да не приемат други плащания, за които се изисква издаване на фискален/системен бон. По отношение на използвания софтуер за управление на продажбите, не се допуска чрез него да се управляват други продажби, извън посочените. Софтуерът, трябва да отговаря на предвидените с наредбата изисквания за пълнота и интегритет на данните, еднозначна автентификация на потребителите, а когато представлява модул от софтуер, не се допуска да бъдат дублирани функционалностите му от другите модули. Софтуерът, трябва да генерира уникален номер на всяка направена поръчка за закупуване на стока или услуга. Търговците, избрали този алтернативен ред, са задължени за извършената продажба да изпращат по имейл на клиента документ, съдържащ реквизити на касовата бележка, както и QR код, номер на виртуалния ПОС, уникален номер на клиентската поръчка и др. Електронните търговци са задължени да подават към НАП стандартизиран одиторски файл за всички извършени чрез електронния магазин продажби. Информацията следва да се подава до 15-о число на месеца, следващ месеца, за който се отнася. Търговците, избрали да регистрират и отчитат продажбите си по предложения алтернативен ред, е необходимо при вписване на електронния магазин, да подават и допълнителна информация в НАП. Те следва да опишат методите на плащане, които предлагат, доставчиците на платежни услуги, предоставили виртуалния ПОС терминал, номера на терминала и сметките, по които получават плащания. На 31 януари 2020 г. изтича крайният срок за търговците, които използват софтуер за управление на продажбите в търговските обекти (СУПТО) за да приведат дейността си в съответствие с Наредба Н-18, припомнят още от НАП. Повече информация за измененията на Наредба № Н-18 може да се получи от сайта на НАП https://nap.bg/и на телефона на Информационния център – 0700 18 700 /на цена, съобразно тарифата на съответния оператор/ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tКасовите бележки вече и онлайн\t\t\t"}
{"url": "https://trud.bg/%d0%b2%d0%bc%d1%80%d0%be-%d0%bf%d0%b8%d1%82%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%82%d0%b5-%d0%b8%d0%bd%d1%81%d1%82%d0%b8%d1%82%d1%83%d1%86%d0%b8%d0%b8-%d0%b7%d0%b0/", "text": "Българската делегация на ВМРО в Европейския парламент изпрати писма до европейските институции относно скандалното изказване на външния министър и вицепремиер на Сърбия Ивица Дачич. Това съобщиха от пресцентъра на партията. В телевизионно интервю сръбският вицепремиер попита за какви права на българи в Сърбия говори България. Точните му думи са били: „За какви вътрешни работи днес се говори в Европейския съюз. Там имате едни българи, които в Сърбия са само 0.26 на сто от населението ни. Толкова са българите в Сърбия. Но, България на всяка среща на Европейския съвет поставя въпроса за правата на българското национално малцинство?” Припомняме, че първо пред „Труд“ от външното ни министерство   изказването на Дачич подчертвайки, че „българското правителство защитава и ще продължи да защитава правата на българските общности зад граница, не само в Сърбия“. В едно от писмата, адресирано до посланика на Сърбия към Европейския съюз г-жа Ана Хрустанович, делегацията на ВМРО в групата на Европейските консерватори и реформисти отправя апел към правителството в Белград за извинение. Ако Сърбия иска да бъде част от Европейския съюз, то тя трябва да разбере, че по въпроса с правата на българското малцинство, няма място за компромис, посочват от партията. Такова поведение е скандално. Правата на малцинствата са неразделна европейска ценност. Твърденията на Дачич и действително политиката за малцинствата в Сърбия, са несъвместими с членство в Европейския съюз, казват още в писмото си представителите на ВМРО в ЕП. Също така те отправиха въпрос с искане за писмен отговор до Службата за външно действие към ЕП относно продължаването на преговорите за присъединяване на Сърбия към ЕС. В него е описан случаят и се пита дали Службата е запозната със скандалните изказвания на Ивица Дачич и смята ли тези действия за съвместими с преговорите за присъединяване към ЕС. И последен въпрос, отправен от делегацията на ВМРО в ЕП – ще бъдат ли отразени в предстоящия доклад за напредъка на Сърбия тези неприемливи изказвания на външния министър Дачич? \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tВМРО пита европейските институции за скандалното изказване на Дачич\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be%d1%82%d0%be-%d0%bd%d0%b0-%d1%82%d1%83%d1%80%d0%b8%d0%b7%d0%bc%d0%b0-%d0%b7%d0%b0%d0%bb%d0%b8%d1%87%d0%b0%d0%b2%d0%b0-35-%d1%82/", "text": "Министерството на туризма започва процедура по заличаване на регистрацията на общо 35 дружества, регистрирани като туроператори от Националния туристически регистър (НТР). Причината е, че компаниите не са представили задължителна застраховка „Отговорност на туроператора“, което е изрично условие за извършване на туроператорска дейност, съобщиха от ведомството. Според Закона за туризма всички дружества, предоставящи туроператорски услуги, трябва да имат активни полици, сключени със застраховател по смисъла на Кодекса за застраховането и предоставени на министъра на туризма за вписване в НТР. Законът не предвижда възможност регистриран туроператор временно да спира дейността си и да няма валидна сключена застраховка.  Действията по заличаване се  предприемат съгласно решение на Експертна комисия по регистрация на туроператори и туристически агенти към ведомството. В нея участват експерти от Министерството на туризма, както и представители на сдружения на туроператори и туристически агенти. Основна част от дружествата, чиято регистрация ще бъде прекратена, са със седалища и адрес на регистрация в Равда,  София,  Бургас, Варна,  Пловдив,  Сливен,  Хасково,  Кюстендил и Несебър. Дружествата, чиято регистрация ще бъде прекратена, няма да бъдат премахнати от Националния туристически регистър, но ще бъде отразена заповедта за заличаването им, като имената им ще са оцветени в червено. По този начин потребителите ще могат да проверяват в регистъра дали туроператорът има валидна застраховка и работи, спазвайки изискванията на закона. Общо регистрираните туроператори и туристически агенти в Националния туристически регистър са 3 450. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tМинистерството на туризма заличава 35 туроператора\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b5%d1%80%d0%b4%d0%be%d0%b3%d0%b0%d0%bd-%d0%b8-%d0%bf%d1%83%d1%82%d0%b8%d0%bd-%d0%b4%d0%b0%d0%b2%d0%b0%d1%82-%d1%81%d1%82%d0%b0%d1%80%d1%82-%d0%bd%d0%b0/", "text": "Церемонията е в конгресния център „Халич“ Турският президент Реджеп Ердоган, руският му колега Владимир Путин дават старт на газопровода „Турски поток“. Церемонията ще се състои в конгресния център „Халич“, който се намира на Златния рог в Истанбул. Ще присъства и българският премиер Бойко Борисов. Първото трасе на газопровода, чиято лента ще бъде прерязана утре, е предназначено за турския пазар. Дължината му е 180 км. Морската част е с дължина 910 км. Газът се подава от компресорната станция Руска до Къйъкьой, където излизат тръбите на турския бряг. Капацитетът му е 15,75 милиарда кубически метра годишно. Същият капацитет е предвиден и за второто трасе – „Балкански поток“. Очаква се то да бъде завършено до края на месец май. Второто трасе ще доставя газ за държавите от Южна и Югоизточна Европа, като всяка ще бъде с капацитет 15,75 млрд. куб. метра газ годишно. „Турски поток“ смени замразения през декември 2014 г. „Южен поток“. Ердоган е подготвил специален подарък за руския президент Владимир Путин, който ще му връчи веднага след церемонията по откриване на газопровода – фототипно издание с повече от 100 000 документи от Османските архиви. Документите са свързани с руско-турските отношения, а изданието е с лично написано от Ердоган посвещение за руския президент Владимир Путин. След церемонията е предвидена и среща на Бойко Борисов с турския президент Реджеп Ердоган. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tЕрдоган и Путин дават старт на „Турски поток“ от Златния рог\t\t\t"}
{"url": "https://trud.bg/%d0%b8%d1%80%d0%b0%d0%bd%d1%81%d0%ba%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%89%d0%b5-%d0%be%d1%82%d0%b2%d1%8a%d1%80%d0%bd%d0%b5/", "text": "Убийството на иранския генерал, командир на спецчастите „Кудс“ Касем Сюлеймани е акт на държавен тероризъм и Техеран ще отвърне със същата сила на САЩ. Това заяви външният министър на Иран Мохамед Джавад Зариф в интервю за американската телевизия CNN. Убийството на Сюлеймани е държавен тероризъм. Това е акт на агресия срещу Иран, и е сравнимо с въоръжена атака срещу нас, и ние ще отвърнем. Но ние ще отвърнем със същата, а не с по-голяма сила. Ние ще отговорим със законни средства, защото не сме престъпници, като Доналд Тръмп“, каза Зариф. Тръмп заяви, че страната му е готова да нанесе удари срещу 52 културни обекта в Иран, включително някои от особена важност за Техеран, ако близкоизточната страна действа агресивно в отговор на убийството на Сюлеймани. В отговор на това Зариф заяви, че американският държавен глава вече е демонстрирал пред света, че е „готов да извършва военни престъпления, а нападението на културни обекти е такова“. Според него „непропорционалното“ използване на сила също е нарушение на международното право. Иранският външен министър заяви още, че Вашингтон трябва да напуснат Близкия Изток, тъй като не са желани в региона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tИранският външен министър: Ще отвърнем на САЩ, но законно, а не като престъпника Тръмп\t\t\t"}
{"url": "https://trud.bg/%d0%b3%d0%be%d1%82%d0%be%d0%b2%d0%b8-%d1%81%d0%b0-%d1%80%d0%b5%d0%b7%d1%83%d0%bb%d1%82%d0%b0%d1%82%d0%b8%d1%82%d0%b5-%d0%be%d1%82-%d0%b0%d1%83%d1%82%d0%be%d0%bf%d1%81%d0%b8%d1%8f%d1%82%d0%b0-%d0%bd/", "text": "Готови са резултатите от аутопсията на починалия в Солун Тоско Бозаджийски. Каква е причината за смъртта на футболния фен, е съобщено на семейството му, информира БНТ. На този етап от консулството ни в Солун отказаха да оповестят дали смъртта е настъпила в следствие на побоя, нанесен на Бозаджийски от футболни фенове или заради пътно транспортно произшествие, при което той е прегазен от лек автомобил. От консулството ни добавиха, че само семейството на момчето може да реши дали да направи резултатите публично достояние. Към момента на двамата мъже, задържани за смъртта на българина, са повдигнати по 11 обвинения. По две са за извършено тежко престъпление и по 9 за хулигански прояви, казаха още от консулството ни в Солун. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tГотови са резултатите от аутопсията на починалия в Солун български фен\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d1%80%d0%b0%d0%b1%d0%be%d1%82%d0%b0%d1%82%d0%b0-%d0%bf%d0%be-%d0%bf%d1%8a%d1%82%d0%bd%d0%b0-%d0%ba%d0%b0%d1%80%d1%82%d0%b0-%d0%b2-%d1%81%d1%84%d0%b5%d1%80/", "text": "Посланикът на САЩ Херо Мустафа присъства на работен обяд с представители на американското и българско военно ръководство, за да даде ход на развитието на 10-годишния Двустранен план за отбрана заедно с министъра на отбраната Красимир Каракачанов. това съобщиха от посолството на САЩ у нас.  В разговорите е участвал  и Алтън Биланд, директор на Отдела за европейска политика, Централна и Южна Европа към кабинета на секретаря по отбраната на САЩ в Пентагона. „Делегацията постигна съгласие по основните точки на българо-американската Пътна карта 2020-2030 г. и бърз график за нейното изпълнение“, гласи информацията. Пътната карта 2020-2030 г. ще даде насоки на българското и американското ръководство в техните съвместни усилия за по-нататъшно развитие на способностите на на Българската армия чрез фокусиране на усилията за сътрудничество в областта на сигурността, особено в сферата на отбранителните институции, ситуационната картина на морското пространство, киберсигурността и модернизацията на въоръжените сили на Република България.  Екипите по прилагане на стратегията изготвят проект на Пътната карта, а военното ръководство има за цел да подпише окончателна версия в София през септември, посочват от посолството на САЩ. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tЗапочна работата по Пътна карта в сферата на отбраната между България и САЩ\t\t\t"}
{"url": "https://trud.bg/%d0%b2%d1%8a%d1%80%d0%b1%d0%b0-%d0%bf%d0%be%d0%b8%d1%81%d0%ba%d0%b0-%d0%b2%d1%80%d0%b5%d0%bc%d0%b5-%d0%be%d1%82-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86/", "text": "Павел Върба, новият наставник на „Лудогорец“, призова за търпение преди тимът да започне да бере плодовете от труда на новия треньорски щаб на родния шампион. Чехът официално бе представен начело на „зелените“, превръщайки се в третия чужденец, заставащ начело на „орлите“. Преди него в Разград работиха първо Бруно Рибейро, а след това и Паоло Аутуори. \nСега Върба заменя Станислав Генчев, водил временно „зелените“ през есента. \n„Това, което ме убеди да дойда, са огромните цели на клуба – коментира чехът по време на своето представяне. – Следя тима и големите амбиции ме накараха да приема. Наблюдавах и последните 6 мача на отбора в Европа и това също спомогна в крайния ми избор. Този отбор може да бъде доразвит и надграден. Бих казал така: дайте ми време и сами ще видите какво се случва на терена.“ \nОпитният специалист, водил през есента „Виктория“ (Пилзен), разкри, че тимът ще се опита да привлече две нови попълнения през зимата – един офанзивен и един дефанзивен футболист. \n„Няма нужда да правя много промени. Знам, че всички очаквате мачовете срещу Интер. Това е изключително труден съперник, но имаме своите шансове.“ \nПо време на подготовката в Турция, където отборът ще е между 9 януари и 8 февруари, тимът ще изиграе шест проверки. Най-престижната от тях е срещу „Цървена звезда“, а също и срещу „Слован“ на Васил Божиков. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tВърба поиска време от „Лудогорец“\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%be%d1%82%d0%bf%d0%b0%d0%b4%d0%bd%d0%b0-%d0%be%d1%82-atp-cup/", "text": "Отборът на България се прости с шансовете си за класиране на четвъртфиналите в дебютното издание на ATP Cup след поражение от Белгия с 1-2. Белгийците спечелиха двубоя на двойки след обрат на тандема Сандер Жил/Йоран Флиген срещу Григор Димитров/Александър Лазаров – 3-6, 6-4, 10-7 за точно 1 час и 20 минути игра. Българският отбор стартира отлично двубоя и след един-единствен пробив, дошъл в четвъртия гейм на откриващия сет, поведе в резултата. Във втората част Димитров и Лазаров започнах с пробив, но допуснаха белгийците да изравнят резултата. Впоследствие се стигна до нов пробив за Белгия в десетия гейм и срещата влезе в решителен дълъг гейм до 10 точки. В него Жил и Флиген отвориха разлика от две точки, която поддържаха до последно и в крайна сметка триумфираха след 80 минути игра. Победата на Белгия изпрати Великобритания на четвъртфиналите, където тимът ще прави компания на вече класиралите се Русия, Сърбия и Австралия. България завършва на трета позиция в група С. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tБългария отпадна от ATP Cup\t\t\t"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%b7%d0%b0-%d0%b2%d0%be%d0%b4%d0%b0%d1%87%d0%b0-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0%d0%bb-%d1%82%d0%b5%d0%b6%d0%ba/", "text": "Районна прокуратура-Хасково привлече като обвиняем 40-годишният мъж, който причини   в Хасково на 1 януари. това съобщиха от държавното обвинение. При инцидента пострадаха трима души, сред които и бременна жена, която по-късно загуби бебето си. Катастрофата стана на кръстовището, между бул. „Г. С. Раковски“ и ул. „Дунав“. Обвиняемият с инициали М.М. нарушил правилата за движение по пътищата, като навлязъл в кръстовището, без да се съобрази с подадения към него червен сигнал на светофара, забраняващ преминаването му и без да пропусне имащите предимство леки автомобили, твърдят от прокуратурата. По непредпазливост той причинил средни телесни повреди на три лица – две жени – на 22 г. и на 24 г. и на 24-годишен мъж, като деянието е извършено в пияно състояние (с концентрация на алкохол в кръвта над 0,5 на хиляда, а именно 2,14 на хиляда, установено по надлежния ред – с химическа експертиза). С постановление на наблюдаващия прокурор, от 07.01.2020 г., обвиняемият М.М. е задържан за срок от 72 часа. Предстои Районна прокуратура-Хасково да внесе искане в съда за вземане на мярка за неотклонение „задържане под стража“ спрямо него. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tОбвинение за водача, предизвикал тежката катастрофа в Хасково и пратил трима в болница\t\t\t"}
{"url": "https://trud.bg/%d0%bf%d1%80%d0%be%d0%b5%d0%ba%d1%82%d0%be%d0%b1%d1%8e%d0%b4%d0%b6%d0%b5%d1%82%d1%8a%d1%82-%d0%bd%d0%b0-%d0%b1%d1%83%d1%80%d0%b3%d0%b0%d1%81-%d0%b7%d0%b0-2020-%d0%b3-305-942-777-%d0%bb%d0%b5%d0%b2/", "text": "305 942 777 лева е проектобюджетът на Община Бургас за 2020 година. „Бургас започва годината с финансова стабилност. Проектобюджетът е справедлив, тъй като осигурява средства за всички направления, необходими за  развитието на града“, каза кметът на Бургас Димитър Николов и представи пред медиите основните приоритети и акценти в проектобюджета за тази година. При изготвянето му е изготвен консервативен подход. Вдигане на местните данъци и такси такси няма да има.  Изключение прави единствено вдигането на екологичната компонента от данъка върху автомобилите, което касае най-замърсяващите, като увеличението е между 5 и 25 лева на автомобил. През настоящата година започват проучванията и анализ на потребностите за изграждане на Университетска детска болница. За целта има осигурен терен, който е в близост но УМБАЛ – Бургас. Тази година ще започне да действа и нова общинска програма „Специализация“, която е насочено към завършващите лекари. Средствата по нея ще бъдат предназначени за продължаващото обучение и специализацията на професионалистите по здравни грижи. В бюджета са заложени средства и за Комплексния онкологичен център, където предстои да бъде поставен и да заработи 5D скенер, гама камера за брахитерапия – осигуряване на максимални условия за диагностика, лечение и последващо наблюдение на този тип заболявания. Предвидени са и средства за цялостно реновиране на ДКЦ 1 и конструктивно укрепване на ДКЦ 2, както и за ремонт на педиатричните кабинети и чакални в Диагностично-консултативните и медицински центрове в Бургас. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tПроектобюджетът на Бургас за 2020 г. – 305 942 777 лева\t\t\t"}
{"url": "https://trud.bg/24-%d0%b4%d1%83%d1%88%d0%b8-%d1%81%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%b7%d0%b0-%d0%bf%d0%be%d0%b6%d0%b0%d1%80%d0%b8%d1%82%d0%b5-%d0%b2-%d0%b0%d0%b2%d1%81%d1%82/", "text": "24 души са били арестувани в австралийския щат Нов Южен Уелс за умишлени палежи, съобщава  s. Действията им са допринесли за огромните пожари в страната, които изпепелиха над 50 000 квадратни километра площ. Жертвите на огнената стихия в Австралия са поне 24, а унищожените сгради – повече от 2 000. До този момент близо 200 души са с повдигнати обвинения за пожарите в страната. Присъдите в Австралия за подобни нарушения могат да стигнат до 21 години затвор. Огнената стихия засегна и животните в Австралия. Експерти смятат, че близо 500 милиона животни са загинали в пожарите. Социалните мрежи пък се напълниха със снимки и видеа на хора, помагащи на бедстващи коали, кенгура и други обитатели на страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\t24 души са арестувани за пожарите в Австралия (СНИМКИ)\t\t\t"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%b1%d0%b0%d1%88%d0%b0%d1%80-%d0%b0%d1%81%d0%b0%d0%b4-%d0%b2/", "text": "Руският президент Владимир Путин се срещна със сирийския си колега Башар Асад в Дамаск, съобщава  . Путин е минал по улиците на града и се е насочил към командния пункт на групата на въоръжените сили на Руската федерация в Сирия. „В представителството на руските въоръжени сили на Путин беше посрещнат сирийският от сирийския президент Башар Асад“, заяви говорителят на Кремъл Дмитрий Песков. „Двамата лидери изслушаха военни доклади за ситуацията в различни региони на страната“, добави Песков. Асад изрази благодарност към Русия и руските военни за съдействието им в борбата срещу тероризма и възстановяването на мирния живот в Сирия. По време на посещението на Путин в Сирия са се провели преговори между руската и сирийската делегации. „В разговора си с Асад Путин отбеляза, че сега можем с увереност да кажем, че е изминато огромно разстояние по пътя на възстановяването на сирийската държавност и териториалната цялост на страната“, заяви Песков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tВладимир Путин се срещна с Башар Асад в Дамаск\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d1%83%d1%80%d0%b3%d0%b0%d1%81-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5-%d0%bc%d0%b8%d1%81%d0%bb%d0%b8-%d0%b7%d0%b0/", "text": "Трябва да се мисли за нов язовир на територията на областта, за да се презапасим с вода. Ще водя разговори с областния управител Вълчо Чолаков и с министъра на регионалното развитие и благоустройството Петя Аврамова. Това обяви пред медиите кметът на Бургас Димитър Николов.  По думите му бургаското ВиК е намалило загубите на питейна вода по водопреносната си мрежа на 55%. Но предвид случващото се трябва да се мисли за увеличаване на обема на вода. „За сметка на това Общината не може да започне основен ремонт на възловата улица „Индустриална“, заради почти всекидневни аварии там. Докато от ВиК не подменят водопровода, улицата няма да бъде преасфалтирана“, уточни Николов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tКметът на Бургас: Трябва да се мисли за нов язовир\t\t\t"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d0%b5%d0%bb%d1%87%d0%b5%d0%b2-%d0%b7%d0%b0%d0%bc-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%bf%d0%b3/", "text": "През септември, някой повишил налягането във ВиК мрежата в Перник на 7 атмосфери, а то трябва да е 4 Като член на Изпълнителната комисия на ГЕРБ по време на местните избори Красимир Велчев отговаряше за Софийска област, Перник, Благоевград и Кюстендил. Това е причината да е запознат с проблемите на хората в тези области и да търси решенията им. Това е причината да го потърсим за интервю по темата за водната криза в гр. Перник, която Красимир Велчев продължава да следи отблизо. – Г-н Велчев, защо смятате, че има сценарий за сваляне на правителството? \n– След появата на Корнелия Нинова в Перник смятаме, че има сценарий. Връщайки се назад във времето, няма как да не си спомним, че още през първата година, в която Борисов стана кмет на София, се появи голям проблем с боклука и столицата бе блокирана. Едва ли някой е забравил през 2012-2013 г. как скочиха цените на тока – измислено добре и нагласено. След това дойдоха цените на горивата… След тях „Костинбродската афера“. – Не разбирам каква е връзката между примерите, които давате? \n– Всичко се дирижира от определени кръгове, чиято цел е сваляне на правителството на Борисов и ГЕРБ. Не ви ли учудва фактът, че протестите в Перник започнаха точно тогава, когато правителството взе всички мерки – отпусна пари за ремонта на първа пречиствателна станция, която е строена през 1954 г. и нищо не е пипано по нея, започна и изграждане на нов магистрален водопровод. Сигурен съм, че въпросният протест е инсцениран. Общото между Корнелия Нинова и Мая Манолова е това, че където има протестиращи, те са там, за да яхнат недоволството. Не казвам, че протестиращите нямат право. Напротив, убеден съм, че имат основание да са недоволни и да изразят недоволството си. Но когато виждаш, че този протест се използва политически, по най-нагъл и циничен начин… – Защо смятате, че протестиращите са политически употребени? \n– Нека се върнем малко назад в годините. През 2008 г. се извършва приватизацията на ТЕЦ Перник, а знаете, че г-жа Нинова е експерт по приватизационните въпроси – тя може да каже как се приватизират държавни предприятия на невероятно ниски цени. ТЕЦ Перник е приватизиран по време на управлението и на тяхно правителство (на тройната коалиция) и на техен кмет в общината. Приватизиран е срещу дълг, а дългът е натрупан към фирма, която се занимава с извозване на земни маси. Дългът е 2 млн. лв. Нали се сещате, че това не е цена за ТЕЦ, това е цена за магазин в София. А отделно, през 2014 г., пак по времето на управление на Перник от БСП е изтеглен заем за ремонт на ВиК мрежата в града. – Какъв е размерът на този заем и за какво е използван? \n– Чакаме да приключи разследването, което ще даде отговор на тези въпроси. БСП бързат, бързат да увлекат колкото може повече хора. Не случайно преди дни се появи информация, че и Ботевград е застрашен от воден режим. Видяхте, че от МРРБ се представиха данни, че това изобщо не е така. Слуховете се пускат там, където има икономически интереси и се разпространяват от хора, свързани с БСП. Ще припомня, че преди две години правителството имаше предложение всички ВиК да бъдет обединени в едно дружество, за да могат да се ползват европейски средства и за ремонти, и за пречиствателни станции. Няколко кмета бяха против, а един от тях бе кметът на Ботевград. Казвам това, защото отново хора на БСП като спящи клетки в определен момент се задействат. Спомнете си и какво отговори премиерът на журналисти, които го питаха дали се задава воден апокалипсис и в Ботевград. Припомни им, че е освободил областната управителка на Перник и шефът на ВиК в града. Причината е, че те не са казали навреме за задаващата се криза с водата… – Не разбирам следното – три министерства следят язовирите. Какво са правили тези министерства и защо нито едно от тях не е реагирало на проблема с язовир „Студена“, който е ясен още от лятото? \n– С този язовир не е имало никакъв проблем. Искаха да изкарат като проблем това, че стената на този язовир се ремонтираше. Имаше опасения, че по стената има пукнатини от земетресенията, което е много опасно за перничани. Да не говорим за село Студена… Затова правителството отпусна 30 млн. лв., за да може да се направи ремонтът. Нинова пита и за този ремонт, пита къде били отишли парите. Ами да вземе един водолазен костюм, да влезе и да огледа стената. За последните 30 години само 4 години кметът е бил от ГЕРБ – г-жа Церовска управлява града през последните 4 г. Г-жа Церовска завари града с дълг от 35 млн. лв. И преди две години аз и г-жа Церовска ходихме при финансовия министър Владислав Горанов да го молим да разблокира сметките на общината. Направи се погасителна програма, по която г-жа Церовска успя да върне 15 млн. лв. и до края на годината оставаха да се върнат още 4 млн. лв. Не знам дали ще бъдат върнати, но рано или късно сметките отново ще бъдат блокирани, ако не се изпълнява поетия ангажимент за дълга. Винаги след управление на БСП се заварва батак и дългове. Много е лесно да дойдеш на власт и да харчиш пари – дали от бюджета на държавата или общината, няма значение, без да правиш сметка, че някой ще ги връща един ден. Всеки може да си направи сметка, ако Церовска не трябваше да връща милиони, колко неща в Перник щяха да се направят, включително и по ВиК мрежата. – Докъде стигна проектът за водния цикъл на Перник? \n– Благодарение на г-жа Церовска и на нейния екип такъв проект е одобрен. Ще припомня, че през 2013-2014 г. са изпуснати срокове и никой тогава не си е мръднал пръста, за да се представят проекти и да се усвоят европейски пари. Това бе направено по времето на мандата на г-жа Церовска и в Перник хората го знаят. Осигурени са 120 млн. лв. по европейска програма. Всичко е направено, остава проектът да се изпълни, а не да се откраднат парите. Предстои на почти цялата инсталация. Не може да се разчита на тръби, които са на повече от 50 г. Питахме се дали е възможно в тръбите да се вкарат нови тръби с по-малък диаметър, за да не се копае. Когато обаче са разрязали на няколко места тръбата от централния водопровод, се оказало, че вътре има множество метални люспи от корозиралата тръба. Преценено е, че ако се направи опит да се вкара вътре в старата нова тръба, тя ще бъде надрана и повредена още преди да бъде пусната водата по нея. Втората причина да не се прави подобен опит е, че са необходими поне 20 дни, през които водата да е напълно спряна. – Правителството даде 30 млн. лева за ремонт на пречиствателните станции и за нов водопровод. Как ще гарантирате, че тези пари няма да бъдат окрадени?  \n– В момента всички дейности се изпълняват от държавна фирма, така че няма да се откраднат никакви пари. Говорихме и с шефовете на „Стомана“ Перник – те държаха да се обяви по медиите, че заради подадена информация остава съмнение, че от магистралния водопровод, преминавайки през техни терени, се източвала вода. Те казаха: „Разкопавайте и вижте“, защото такава информация, която излиза в националните медии, ни вреди много. Става въпрос за голяма група фирми, които са заедно в цяла Европа и естествено партньорите им там, четейки и гледайки новините, казват: „Добре, какво правите?!“ Това петни името на всички фирми, които са в тази група. – Извинявам се, но медиите нищо не са си измислили. Има доклад, който е изготвен от експерти от „Софийска вода“. \n– Разбирам, но в медиите излиза такава информация. Те заявиха, че където минава водопроводът за питейни нужди, ще подарят терените на ВиК, само и само да се изчисти името на фирмата. Това са хора, които са едни от най-големите данъкоплатци в района. Те осигуряват 1500 работни места. Не е за подценяване и не трябва да се петни името на подобни ключови инвеститори в нашата страна. – Вие попитахте ли ВиК Перник, защо не са инвестирали в ремонти на мрежата?  \n– Затова премиерът Бойко Борисов нареди проверка на всички ВиК. Въпросът е много съществен. Трябва да се провери какво са инвестирали не само ВиК Перник, но и останалите водни дружества в страната. Не е изключено ВиК дружествата да се окажат част от разграбването на държавата. Знаете как са продадени ЕРП-тата – на хора, които не виждам какви инвестиции са направили, още повече какъв следприватизационен контрол е осъществяван. В повечето случаи, според мен, трябва да има проверки. Имам чувството, че почти нищо не е инвестирано. Случва се така, че някой взима предприятие, продава през него вода или ток, а след това се оказва, че…. нищо. – Нормално ли е според вас да се губи между 60 и 85% от водата, а загубите да се калкулират в сметките на гражданите? \n– Не е нормално, затова казвам, че в Перник бе взето най-правилното решение – за спешен и авариен ремонт, по най-бързия начин. Надеждите са до края на януари да изпълним първия етап, дори да е направен и втори етап. Първо трябва да се направи ремонт на пречиствателна станция, която пречиства 300 литра в секунда, а втората, която е по-нова е дори за 500 литра в секунда. Тъй като се очаква да се стигне дъното на язовира, ако няма валежи, но при наличие на големи валежи, означава, че ще има мътна вода. Тоест, много е наложително да работят и двете пречиствателни станции, затова правителството отпусна пари за ремонта на номер 1. Работи се и върху подмяна на магистралния водопровод, като вече третият етап е влизането по улиците в града. Есента, през септември, месец-два преди изборите се оказа изведнъж, че някой погрешка или без да иска е повишил налягането в мрежата в Перник на 7 атмосфери, а то трябва да е 4. Тогава масово започнаха да стават аварии по улиците. – Това го чувам за първи път. \n– Проверете и ще видите, че е така. – Но това прилича на саботаж… \n– Натам вървят нещата. Колкото по-добре вървят нещата в държавата, толкова апетитът на БСП и Корнелия Нинова е по-голям. Те много обичат да дойдат и да управляват нещо, което върви добре. Както при първото правителство на Борисов – всичко беше добре и с инсценирано повишаване на цените на тока… Тогава аз лично получих сметка за 2500 лева и когато отидох да попитам каква е тази сметка, защото си мислих, че е станала грешка, ми отговориха: „Да, господине, пуснете молба, за да разгледаме вашия случай, но за да се случи това, първо трябва да си платите сметката. Ако се установи грешка, ще върнем парите“. Ако не бях в парламента тогава, аз също щях да изляза на улицата. Става въпрос дори за чужда фирма, а не за държавна. Който е ходил в Чехия много добре знае какво ще се случи, ако българска фирма постъпи по същия начин с чешки абонати – ще я изхвърлят на другия ден. Тук, обаче, всичко се прави умишлено и с подкрепата на определени кръгове в България. Затова твърдя, че това са саботажи, защото много неща са наредиха – те смятат, че ще натиснат и Борисов ще подаде оставка. Два пъти подаде Борисов оставка, но трети път няма да има, не защото се е хванал за властта, а защото не може да позволи при тази добра работа в държавата, където всичко върви нагоре – още от януари месец вдигане на заплати на учители, пенсии, минимални работни заплати… В такъв момент да се говори за оставки, трябва да постъпим много безотговорно и недържавнически, ако се съгласим и похарчим 50 млн. лева за нови избори. Демокрацията си е демокрация и не трябва да отиваме в други крайности. Нашият гост \nКрасимир Велчев е роден на 6 януари 1951 година в София. Народен представител в 41-то, 42-то, 43-то и 44-то Народно събрание. Велчев е инженер по образование. Той е Член на Изпълнителна комисия на ПП ГЕРБ и заместник-председател на парламентарната група на ПП ГЕРБ. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tКрасимир Велчев, зам.-председател на ПГ на ГЕРБ, пред „Труд“: Няма да се поддадем на сценария за сваляне на правителството\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%82%d1%80%d0%b8%d0%bc%d0%b0-%d0%bc%d1%8a%d0%b6%d0%b5-%d0%be%d0%bf%d0%b8%d1%82%d0%b0%d0%bb%d0%b8-%d0%b4%d0%b0-%d0%be%d1%82%d0%ba%d1%80%d0%b0/", "text": "Столични полицаи задържаха трима мъже непосредствено след опит за домова кражба. На 21 декември м.г. в хода на планирана операция, служители на сектор „Грабежи“ – СДВР, съвместно с техни колеги от ГДНП, задържали тримата, на възраст 25, 41 и 45 години, заловени непосредствено след опит за кражба от жилище в София. При задържането те оказали съпротива, изблъскали служителите като опитали да избягат с лек автомобил „Тойота РАВ 4“ и да изхвърлят предмети и вещи, свързани с престъпната дейност, съобщава СДВР Столична Полиция във фейсбук страницата си.  В хода на процесуално – следствените действия било установено, мъжете опитали да отнемат от жилището закрепена метална каса с голяма сума пари и скъпи златни накити. При допълнително проведените оперативни действия станало ясно, че на тойота-та са монтирани регистрационни табели, обявени за издирване от товарен автомобил, с прекратена регистрация. В колата били открити множество инструменти за отстраняване на прегради и вещи, използвани в престъпната им дейност. След доклад на събраните материали по образуваното досъдебно производство в Софийската районна прокуратура, тримата са привлечени като обвиняеми и са им наложени постоянни мерки „задържане под стража“. При друг случай полицаи от Седмо РУ задържаха 22-годишен мъж за извършена кражба. Сигналът бил подаден в полицията на 23 декември от 50-годишен мъж, който съобщил, че с използване на техническо средство, е проникнато в павилион в кв. „Младост“. От обекта е отнета сума от 2300 лева. След проведени оперативно – издирвателни действия е установен и задържан криминално проявен мъж, на 22 години от София. След доклад на материалите в Софийска районна прокуратура, извършителят е привлечен като обвиняеми и му е наложена мярка за неотклонение „Подписка“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tЗадържаха трима мъже, опитали да откраднат метална каса от жилище в София\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b2%d0%b0%d1%80%d0%bd%d0%b0-%d0%b8%d0%b2%d0%b0%d0%bd-%d0%bf%d0%be%d1%80%d1%82%d0%bd%d0%b8%d1%85-%d0%b7%d0%bb%d0%b0%d1%82%d0%bd%d0%b8-%d0%bf%d1%8f/", "text": "Модернизацията на пречиствателната станция в най-големия морски курорт по Северното Черноморие – Златни пясъци, ще приключи до 15 май, когато е началото на новия летен сезон. Това съобщи на пресконференция кметът на Варна Иван Портних. Официално съоръжението ще бъде въведено в експлоатация през септември, но още през сезона ще пречиства целия обем от отпадни води на територията както на Златните, така и на „Ривиера“, „Чайка“ и селищно образувание „Ален мак“.  Новата пречиствателната станция се изгражда по проект на стойност 48 млн. лева, финансиран по ОП „Околна среда“. Старото съоръжение, изградено преди три десетилетия, пречистваше отпадните води на едва 17 хиляди еквивалент жители, а модерната пречиствателна станция е с капацитет 67 хиляди еквивалент жители, т.е е увеличен близо 6 пъти. Изпреварващо бе изградено дълбоководното заустване на пречистените води от станцията в морето. В общинската администрация ще бъде създадена нова дирекция „Екология“, която да обединява всички дейности и да изпълнява контролни функции във връзка с чистотата на водата и въздуха, за управлението на минералните извори, за шума, за сметосъбирането и сметоизвозването във Варна. Кметът на Варна посочи най-мащабните 20 проекта за 2020 г., част от които са започнати и предстои финализирането им, а други стартират сега. Сред тях са изграждане на алтернативен път на крайезерния булевард „Девня“, върху който ще се прехвърли тежкотоварният трафик към пристанището, за да не задръства градското движение. След приключване на задължителните съгласувателни процедури с институциите на ОУП на Аксаково започва изграждането на новата икономическа зона на двете общини с най-подходящата локация за привличане и развитие на бизнеса-магистрала „Хемус“, жп линии, достъп до езерото и близост до промишлена зона Варна-Запад. Очаква се бюджетът на община Варна да бъде с параметрите на миналогодишния в размер на 500 млн. лева, който беше рекорден и е увеличен два пъти и половина от 2013 г. насам. През този период не са увеличавани местните данъци и такси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tКметът на Варна Иван Портних: Златни пясъци с нова пречиствателна станция през лято 2020\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%bf%d0%be%d1%81%d0%bb%d0%b0%d0%bd%d0%b8%d0%ba%d1%8a%d1%82-%d0%bd%d0%b0-%d1%81%d0%b0%d1%89/", "text": "Министър-председателят Бойко Борисов и посланикът на САЩ Херо Мустафа ще открият Първата сесия на Стратегическия диалог България-САЩ, която ще се проведе утре, 8 януари, с участието на американска делегация, съобщиха от правителствената пресслужба. В рамките на форума в отделни панели ще бъдат обсъдени глобални въпроси, теми от сферата на отбраната, сигурността, икономиката, търговията, енергетиката, върховенството на закона. Срещата на премиера Бойко Борисов с американския президент Доналд Тръмп в Белия дом на 25 ноември 2019 г. затвърди стратегическия характер на партньорството на България със САЩ. В този контекст на нов импулс в отношенията между двете страни у нас се провежда Първата сесия на Стратегическия диалог България-САЩ. Във фокуса на форума ще бъдат установените отлични отношения в областта на сигурността и отбраната както по двустранна линия, така и в рамките на НАТО. Ще се постави акцент също върху по-нататъшното задълбочаване на търговско-икономически отношения между България и САЩ. През 2018 г. беше отчетен ръст на двустранната търговия със стоки от 36%. Предварителните данни на Министерството на икономиката за периода януари-септември 2019 г. показват ново увеличение на двустранния стокообмен от 3,7% на годишна база. В рамките на събитието ще се дискутира още сътрудничеството със САЩ в областта на енергетиката и изпълнението на приоритетни инфраструктурни проекти в сектора, така че България да запази ключовата си роля на газовата карта на Европа. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tПремиерът Борисов и американският посланик откриват Първата сесия на Стратегическия диалог България-САЩ\t\t\t"}
{"url": "https://trud.bg/%d1%8f%d0%bf%d0%be%d0%bd%d0%b8%d1%8f-%d1%81-%d0%bd%d0%b0%d0%b9-%d0%b2%d0%bb%d0%b8%d1%8f%d1%82%d0%b5%d0%bb%d0%bd%d0%b8%d1%8f-%d0%bf%d0%b0%d1%81%d0%bf%d0%be%d1%80%d1%82-%d0%b2-%d1%81%d0%b2%d0%b5%d1%82/", "text": "Япония има най-влиятелния паспорт в света според нов индекс. Страната заема за трета поредна година челна позиция в класацията. Съставен от компанията за планиране на пребиваване и гражданство   въз основа на данни на Международната асоциация за въздушен транспорт (Iata) и изследователския отдел на фирмата. Индексът постави Япония на първо място в списъка благодарение на внушителния брой страни, за които японският паспорт предлага достъп без виза, или където е възможно да получите виза при пристигането си: 191. Сингапур запазва второто си място с резултат 190, докато Южна Корея пада с една позиция и е заедно с Германия на трето място със 189 отворени граници. Челната петица е „закръглена“ от Финландия и Италия на четвърто място (188), а Дания, Люксембург и Испания са на пето (187).  дели 18-о място с Обединените арабски емирства, като паспортите на двете страни отварят 171 граници. За страната ни това е подобрение, макар че в предишната класация тя беше на 17-о място, но с достъп до 170 държави. Въпреки че Великобритания и САЩ остават в Топ 10 и споделят осмо място с Норвегия, Гърция и Белгия, това е „значителен спад“ спрямо първото място, което те деляха съвместно през 2015 г. Д-р Крисчън Х. Келин, председател на Henley & Partners, заяви: „Доминирането на азиатските страни на първите места е ясен аргумент за ползите от политиките на отворени врати и въвеждането на взаимноизгодни търговски споразумения. През последните няколко години виждаме света да се адаптира към мобилността като постоянно условие на глобалния живот“, пише „Индипендънт“. Анализирайки исторически данни от паспортния индекс, политолозите от университета в Сиракуза и Университета в Питсбърг откриха силна положителна връзка между свободата на пътуване и други видове свободи, като икономически, политически и лични свободи. „Подобно на свободата на търговия, държавите, които са на високо ниво по отношение на свободата на инвестиции, обикновено имат по-силни паспорти“, казват изследователите. „Европейските държави като Австрия, Малта и Швейцария ясно показват, че страните с благоприятна за бизнеса среда са склонни да постигнат високи резултати, когато става дума за паспорти. По същия начин, използвайки индекса на човешката свобода, открихме силна връзка между личната свобода и свободата на пътуване“. В дъното на индекса е Афганистан, с чиито паспорт може да се влезе в едва 26 страни. С минимално по-добри резултати подреждането са Ирак, Сирия, Сомалия, Пакистан и Йемен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tЯпония с най-влиятелния паспорт в света, България – на 18-о място с ОАЕ\t\t\t"}
{"url": "https://trud.bg/%d0%bf%d1%80%d0%b5%d0%b4%d0%b0%d0%b2%d0%b0%d1%82-%d0%bd%d0%b0-%d1%81%d1%8a%d0%b4-%d0%b4%d0%b2%d0%b0%d0%bc%d0%b0-%d0%bc%d0%bb%d0%b0%d0%b4%d0%b5%d0%b6%d0%b8-%d0%b7%d0%b0-%d1%82%d0%b5%d0%bb%d0%b5%d1%84/", "text": "Районна прокуратура – Пловдив предаде на съд двама младежи за телефонна измама, съобщават от Апелативна прокуратура – Пловдив. Районната прокуратура е внесла в съда обвинителен акт спрямо младежи с инициали К.В. (на 20 г.) и Й.А. (на 18 г.) за това, че на 22 август 2018 г., в гр. Пловдив, в съучастие, както и с неустановено лице, като извършители са поддържали заблуждение в 71-годишен мъж, като с това му причинили имотна вреда в размер на 700 лева, като обвиняемият Й.А. е извършил деянието като непълнолетен. В началото на 2018 г. неустановено по делото лице позвънило на мобилния телефон на обвиняемия Й.А., като се представил с името Иво и споделил, че се занимава с фирма за дограма. По-късно поискал да намери хора, които да се включат в извършването на телефонни измами. Й.А. го свързал с обвиняемия К.В. На 22 август 2018 г. в гр. Пловдив пострадалият получил обаждане на стационарния телефон в жилището си от непозната жена. Тя плачела и твърдяла, че е в болница със сина си. Пострадалият затворил телефона с думите: „Довиждане, много здраве на болницата“. Веднага след това му позвънил непознат мъж, който се представил за инспектор от полицията. Той обяснил на 71-годишния мъж, че бил набелязан за жертва на телефонни измамници, които преди малко се свързали с него „от болницата“. Предупредил го, че към адреса му пътуват трима участници в схема за телефонни измами. Полицаите щели да ги задържат, но трябвало да им съдейства. 71-годишният мъж се съгласил. Получил и ново обаждане от непознат, който попитал: „Парите, готови ли са? Иначе моите момчета се качват на втория етаж, разбиват ти вратата и ще ти режат пръстите един по един и главата“. Мнимият полицай отново се обадил, за да съобщи, че пред входа имало трима бандити, които възнамерявали да разбият вратата на жилището на възрастния мъж и да му вземат парите. За да не се случи, той трябвало да даде парите, съхранявани в дома му. Пострадалият събрал 700 лева, които бил спестил. По указание на „полицая“, възрастният мъж увил парите във фолио, постави ги в найлонова торба и ги скрил във фризера, за да не ги засече апаратурата на измамниците. По-късно той хвърли парите от балкона, за да не му разбиват вратата бандитите. Там чакали двамата обвиняеми, които взели пакета с банкнотите. Пострадалият бил въведен в заблуждение, че те са участници в престъпната група, които ще бъдат заловени след получаване на парите. Мнимият полицай се обадил отново на възрастния мъж и казал, че трима от измамниците вече са задържани. Той получил и второ обаждане с думите: „Хванаха трима от моите братя. Предупреждавам те никъде да не излизаш“. По-късно разбрал, че е измамен и подал сигнал в полицията. Междувременно двамата обвиняеми отишли в с. Обнова, общ. Левски. Те оставили парите зад автобусна спирка по дадени указания от непознатия. От тях взели по 100 лева, които си разделили. По делото са изготвени експертизи, разпитани свидетели и др. Щетите не са възстановени. Предстои Районен съд – Пловдив да насрочи заседание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tПредават на съд двама младежи за телефонна измама\t\t\t"}
{"url": "https://trud.bg/%d0%bb%d0%be%d0%ba%d0%be-%d0%bf%d0%b4-%d0%bf%d1%80%d0%b0%d1%89%d0%b0-%d1%81%d0%b2%d0%be%d0%b9-%d0%bf%d0%be%d0%b4-%d0%bd%d0%b0%d0%b5%d0%bc-%d0%b2-%d0%b0%d1%80%d0%b6%d0%b5%d0%bd/", "text": "„Локомотив“ (Пд) може да осъществи още един изходящ трансфер през зимата. След като сделката със „Слован“ за Ален Ожболт е на финалната права, сега „смърфовете“ могат да пласират свой и в Аржентина. Босът на клуба Христо Крушарски разкри, че двама са набелязаните играчи, но само един от тях ще бъде даден под наем за срок от 6 месеца, отказвайки да разкрие за кого става въпрос. \nВ същото време на „Лаута“ направиха първа тренировка за 2020 година. В нея започнаха и четирима нови, които ще карат проби. Трима от тях са бразилци – Габриел Пасос, Жеферсон, Игор Румпел, а също и Мирза Хасанбегович. \n„Трябва да се готвим без Ален към момента – коментира наставникът Бруно Акрапович. – Ще има освободени, само ако дойде някой по-добър.” \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\t„Локо“ (Пд) праща свой под наем в Аржентина\t\t\t"}
{"url": "https://trud.bg/%d0%b4%d0%b6%d0%b8%d0%b3%d0%b8%d1%82-%d0%bb%d0%b5%d1%82%d0%b8-%d1%81-238-%d0%ba%d0%bc-%d1%87-%d0%bf%d0%be-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%82%d1%80%d0%b0%d0%ba%d0%b8/", "text": "Рекордно превишаване на скоростта с 98 км/ч е заснето с мобилна камера на сливенския участък на автомагистрала „Тракия“ в празничните дни. Това съобщиха от пресцентъра на Областната дирекция на МВР в Сливен. Водач с лек автомобил „Алфа Ромео“, с варненска регистрация, е управлявал в посока София с 238 км/ч при ограничение 140 км/ч. На нарушителя е съставен електронен фиш, като глобата за това нарушение е 1050 лева. От полицията съобщават, че няма загинали и ранени при катастрофи в Сливенско за дните 23 декември – 1 януари. Регистрирани са две леки произшествия с причинени материални щети. Тринайсет водачи са заловени да шофират с алкохол, пет – с наркотици. Най-голям е бил броят на нарушенията, свързани със спазване ограниченията на скоростта. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tДжигит лети с 238 км/ч по магистрала „Тракия“\t\t\t"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%bd%d0%be%d0%b2-%d0%b4%d1%8a%d0%bb%d0%b3-%d0%b7%d0%b0-200-%d0%bc%d0%bb%d0%bd-%d0%bb%d0%b2/", "text": "Нов държавен дълг в размер на 200 млн. лв. ще поеме правителството през следващата седмица. БНБ обяви, че на 13 януари ще бъде проведен аукцион като на инвеститорите ще бъдат предложени държавни ценни книжа (ДЦК) на стойност 200 млн. лв. от нова емисия 5-годишни лихвоносни облигации. Падежът на емисията е на 15 януари 2025 г. След близо година и половина без да бъдат пускани ДЦК на вътрешния пазар, от 19 юни 2019 г. беше възобновена практиката за финансиране на хазната чрез левови държавни облигации. Това започна да се прави след като стана ясно, че трябва да платим наведнъж цената за новите изтребители за армията. През 2019 г. бяха пуснати ДЦК общо за близо 970 млн. лв. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tПускат нов дълг за 200 млн. лв.\t\t\t"}
{"url": "https://trud.bg/%d1%83%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%bb%d0%be%d0%b2%d0%b0-%d0%b4%d0%be-%d0%ba%d1%80%d0%b0%d1%8f-%d0%bd%d0%b0-%d1%8f%d0%bd%d1%83%d0%b0%d1%80%d0%b8/", "text": "До 31 януари 2020 г. се удължава срокът за групово ловуване на дива свиня в цялата страна. Мярката се предприема със заповед на министъра на земеделието Десислава Танева. Целта е максимално намаляване на популацията на дива свиня във всички ловностопански райони на страната като мярка за ограничаване разпространението на Африканска чума по свинете, уточняват от ведомството. Със заповед на министъра се отменя и зонирането на инфектираните зони при констатирани случаи на АЧС. Отпада забраната за лов в територии, в които е установена дива свиня с наличие на вируса. Ловните дружинки следва да спазват стриктно мерките за биосигурност. За провеждане на лов, ловците предварително подготвят ями за загробване на остатъците от отстреляните диви свине. Всички отстреляни по време на лов диви свине задължително се изследват за вируса на АЧС като изследванията са за сметка на БАБХ. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tУдължават лова до края на януари\t\t\t"}
{"url": "https://trud.bg/%d0%b8%d0%bd%d1%82%d0%b5%d1%80-%d1%81%d0%b5-%d1%80%d0%b0%d0%b7%d0%b1%d1%80%d0%b0-%d1%81-%d0%b1%d0%b8%d0%b2%d1%88-%d0%b8%d0%b3%d1%80%d0%b0%d1%87-%d0%bd%d0%b0-%d1%8e%d0%bd/", "text": "Съперникът на „Лудогорец“ в Лига Европа „Интер“ е на път да се подсили в отбрана с Матео Дармиан. Бранителят е дал съгласието си да премине на „Джузепе Меаца“, но при удно условие – трансферът да се осъществи през лятото. Желанието на бившия играч на „Манчестър Юнайтед“ е да помогне преди това на „Парма“ в битката за спасението си. Бъдещият тим на Дармиан освен на пазара, успя да запише победа и на терена. Отборът, воден от Антонио Конте, надви „Наполи“ с 3:1 като гост. Победата за нерадзурите бе първа в Неапол от 1997 година насам. Два гола вкара Ромелу Лукаку, а един добави Лаутаро Мартинес. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\t„Интер“ се разбра с бивш играч на „Юнайтед“\t\t\t"}
{"url": "https://trud.bg/%d1%81%d0%bf%d0%b5%d1%86%d1%81%d1%8a%d0%b4%d1%8a%d1%82-%d0%b3%d0%bb%d0%b5%d0%b4%d0%b0-%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5%d1%89%d1%83-%d0%b1%d0%b0%d0%bd%d0%b5%d0%b2%d0%b8-%d0%bd/", "text": "Специализираният съд ще гледа на 8 януари делото срещу Николай и Евгения Баневи. На 21 октомври 2019 г. Специализираният наказателен съд остави в ареста Николай Банев, който поиска мярката му да бъде изменена в по-лека. Това искане беше отправено, след като насрочените разпити на свидетели по делото бяха отложени заради липсата на счетоводни документи, които да докажат твърдението на прокуратурата, че Банев не е декларирал коректни суми от дружествата „Полимери“ и „Партнърс комерс“ в периода от април 2007 г. до февруари 2013 г. Банев заяви, че за 50-ия си рожден ден през 2009 г. получил поздравителен адрес от премиера Бойко Борисов като важен и стратегически инвеститор. „Ще съдя всички физически лица и институции, които осъществиха тази репресия срещу мен, бизнеса и семейството ми“, закани се Банев и добави, че в кориците на дело няма нито един документ, подписан от някой от тримата, който да ги уличава в престъпление. Бизнесменът поиска да бъдат разпитани като свидетели Бойко Борисов, Цветан Цветанов и Трайчо Трайков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tСпецсъдът гледа делото срещу Баневи на 8 януари\t\t\t"}
{"url": "https://trud.bg/%d0%bf%d1%8a%d1%80%d0%b2%d0%b0%d1%82%d0%b0-%d0%b3%d1%80%d1%83%d0%bf%d0%b0-%d1%82%d1%83%d1%80%d1%81%d0%ba%d0%b8-%d0%b2%d0%be%d0%b5%d0%bd%d0%bd%d0%b8-%d0%bf%d1%80%d0%b8%d1%81%d1%82%d0%b8%d0%b3%d0%bd/", "text": "Първата група от турските военни пристигна в столицата на Либия, за да подкрепи правителството на националното съгласие (ПНС) на Файез Сарадж, признато от ООН, съобщи TACC. „След като първата група турски войски пристигна в столицата на страната, нашите сили вече ще могат да нанесат големи щети на Либийската национална армия (ЛНА), вярна на фелдмаршал Халифа Хафтар“, каза командирът Насер Амар, без да уточнява кога турските военни са пристигнали в Триполи. Според Амар, правителствените сили вече могат да свалят самолетите на Либийската национална армия (ЛНА), а техните ВВС ще могат да летят свободно в небето на Либия и да имат способността да нанасят удари в тила на противника. „От днес няма да има никакви любезности“, обеща командирът. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tПървата група турски военни пристигна в Либия\t\t\t"}
{"url": "https://trud.bg/%d0%bb%d0%b5%d0%b3%d0%b0%d0%bb%d0%b8%d0%b7%d0%b8%d1%80%d0%b0%d1%82-%d0%bd%d1%83%d0%bb%d0%b5%d0%b2%d0%b8%d1%82%d0%b5-%d1%87%d0%b0%d1%81%d0%be%d0%b2%d0%b5-%d0%b2-%d1%83%d1%87%d0%b8%d0%bb%d0%b8%d1%89/", "text": "8% от школата в страната все още учат на две смени, половината са в София Нулевите часове в училищата стават разрешена практика. МОН ще предложи навсякъде, където е възможно, официално програмата да се прави така, че да може втора смяна да приключва до 18.30 ч., обясниха от просветното ведомство пред „Труд“ и уточниха, че целта е по-голяма безопасност за децата. Досега имаше изискване на здравните власти между смените да има поне 30 минути за почистване и проветряване, затова такива предварителни часове се водеха полулегална практика, обясни пред вестника директорът на 51. СОУ Асен Александров. По думите на зам.-министър Таня Михайлова идеята децата да тръгват по-рано от училище ще позволи те да не се прибират по тъмно и толкова уморени. Тя коментира, че предпочита нулеви часове, но да няма инциденти като последните, при които деца бяха блъснати от автомобили, докато се прибират след училище. Оказва се, че едва 8% от всички 2400 училища в страната все още са на двусменен режим. Става въпрос за между 200-300 школа, като половината са в София. „За 1-2% от тях идеята втора смяна да приключва до 18.30 ч., ще сработи, защото някъде имат свободни стаи. Така от 8% ще станат 5-6%“, обобщи Александров. „Тук идеята е да не се страхуват директорите да слагат нулеви часове, защото досега това се правеше полулегално. РИОКОЗ има обструкции, защото трябва да има пауза между смените. Освен това самото понятие нулев час не съществува. Идеята на МОН я възприемам като картбланш това да се прави, за да се приключва по-навреме“, уточни директорът на 51. СОУ. В най-препълнените училища обаче мярката няма да сработи. „В училище като моето са запълнени и първата, и втората смяна. Дори една паралелка допълнително не може да приемем. Всички стаи по всяко време са ангажирани, въпреки това ние се стараем, винаги когато може, да няма седми час. Същото е положението и в школата, към които традиционно има най-голям интерес в столицата – 73., 32., 119.,18., 133., 7., 6.“, посочи ще той. Друг препъникамък пред това идеята да се приложи в повече училища са извънкласните дейности, за които се работи да бъдат все повече. Те се провеждат именно в периода между двете смени, което допълнително усложнява графика на препълнените училища. „В нашето училище имаме 40 клубове по интереси, те са разпредели в 5 дни по 8 клуба. Ако си бил първа смяна, не е удобно да дойдеш на извънкласно занимание в 18.30, защото пак се получава същото нещо – децата ще се прибират късно“, допълни Александров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tЛегализират нулевите часове в училищата\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2-43/", "text": "Редовното правителствено заседание ще се проведе както обикновено – в сряда, 8 януари, от 10 часа при следния предварителен дневен ред: 1. ПРОЕКТ НА ПОСТАНОВЛЕНИЕ ЗА СЪЗДАВАНЕ И ФУНКЦИОНИРАНЕ НА МЕХАНИЗЪМ ЗА ВЪЗЛАГАНЕТО И ИЗПЪЛНЕНИЕТО НА НАУЧНИ КОНСУЛТАЦИИ ОТ БЪЛГАРСКАТА АКАДЕМИЯ НА НАУКИТЕ. \nВнася: министърът на образованието и науката 2. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 416 НА МИНИСТЕРСКИЯ СЪВЕТ ОТ 2010 Г. ЗА НАЗНАЧАВАНЕ НА ЧЛЕНОВЕ НА УПРАВИТЕЛНИЯ СЪВЕТ НА ДЪРЖАВНИЯ ФОНД ЗА ГАРАНТИРАНЕ УСТОЙЧИВОСТ НА ДЪРЖАВНАТА ПЕНСИОННА СИСТЕМА. \nВнася: министърът на финансите 3. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА ВИСШИЯ СЪДЕБЕН СЪВЕТ ЗА НУЖДИТЕ НА НАЦИОНАЛНИЯ ИНСТИТУТ НА ПРАВОСЪДИЕ. \nВнася: министърът на регионалното развитие и благоустройството 4. ПРОЕКТ НА РЕШЕНИЕ ЗА УТВЪРЖДАВАНЕ НА ПРОТОКОЛА МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА РЕПУБЛИКА АРМЕНИЯ ЗА ПРИЛАГАНЕ НА СПОРАЗУМЕНИЕТО МЕЖДУ ЕВРОПЕЙСКИЯ СЪЮЗ И РЕПУБЛИКА АРМЕНИЯ ЗА ОБРАТНО ПРИЕМАНЕ НА НЕЗАКОННО ПРЕБИВАВАЩИ ЛИЦА, ПОДПИСАН НА 28 ОКТОМВРИ 2019 Г. В ЕРЕВАН. \nВнася: министърът на вътрешните работи 5. ПРОЕКТ НА РЕШЕНИЕ ЗА УПЪЛНОМОЩАВАНЕ ЗА ПОДПИСВАНЕ НА ПИСМО ЗА ОТКРИВАНЕ НА СМЕТКА ВЪВ ФЕДЕРАЛНАТА РЕЗЕРВНА БАНКА НА НЮ ЙОРК, ЗА ОДОБРЯВАНЕ ПРОЕКТ НА ДОГОВОР ЗА СЪЗДАВАНЕ НА СМЕТКА И ЗА ОДОБРЯВАНЕ ПРОЕКТ НА СПОРАЗУМЕНИЕ ОТНОСНО НЯКОИ СМЕТКИ, СВЪРЗАНИ С ЧУЖДЕСТРАННО ФИНАНСИРАНЕ НА ПРОДАЖБИ ЗА ВОЕННИ ЦЕЛИ. \nВнася: заместник министър-председателят по обществения ред и сигурността и министър на отбраната 6. ПРОЕКТ НА РЕШЕНИЕ ЗА ОДОБРЯВАНЕ НА ПОЗИЦИЯТА И СЪСТАВА НА ОФИЦИАЛНАТА БЪЛГАРСКА ДЕЛЕГАЦИЯ ЗА УЧАСТИЕ В 17-АТА СЕСИЯ НА БЪЛГАРО-КИТАЙСКАТА МЕЖДУПРАВИТЕЛСТВЕНА СМЕСЕНА КОМИСИЯ ЗА ИКОНОМИЧЕСКО СЪТРУДНИЧЕСТВО, КОЯТО ЩЕ СЕ ПРОВЕДЕ НА 16 И 17 ЯНУАРИ 2020 Г. В ПЕКИН. \nВнася: министърът на икономиката 7. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ВЪЗЛАГАНЕ НА КОНЦЕСИЯ ЗА МОРСКИ ПЛАЖ „ЧЕРНОМОРЕЦ-ЮГ“, ОБЩИНА СОЗОПОЛ, ОБЛАСТ БУРГАС. \nВнася: министърът на туризма 8. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ВЪЗЛАГАНЕ НА КОНЦЕСИЯ ЗА МОРСКИ ПЛАЖ „РАВДА-ЦЕНТРАЛЕН“, ОБЩИНА НЕСЕБЪР, ОБЛАСТ БУРГАС. \nВнася: министърът на туризма 9. ПРОЕКТ НА РЕШЕНИЕ ЗА ПРИЕМАНЕ НА ОТПРАВЕНО ОТ КОНЦЕСИОНЕРА ПРЕДЛОЖЕНИЕ ЗА ПРЕКРАТЯВАНЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ВЪРХУ ЧАСТ ОТ КРАЙБРЕЖНАТА ПЛАЖНА ИВИЦА – МОРСКИ ПЛАЖ „ЛОЗЕНЕЦ-КАРААГАЧ“, ОБЩИНА ЦАРЕВО, ОБЛАСТ БУРГАС, СКЛЮЧЕН НА 3 МАЙ 2004 Г. МЕЖДУ МИНИСТЪРА НА РЕГИОНАЛНОТО РАЗВИТИЕ И БЛАГОУСТРОЙСТВОТО И „АНЕСИ ТУР“ ООД ПО ВЗАИМНО СЪГЛАСИЕ. \nВнася: министърът на туризма 10. ПРОЕКТ НА РЕШЕНИЕ ЗА ЕДНОСТРАННО ПРЕКРАТЯВАНЕ НА ДОГОВОРА ЗА КОНЦЕСИЯ ЗА УСЛУГА ЗА МОРСКИ ПЛАЖ „ЗЛАТНА РИБКА“, ОБЩИНА СОЗОПОЛ, ОБЛАСТ БУРГАС, СКЛЮЧЕН МЕЖДУ МИНИСТЕРСКИЯ СЪВЕТ НА РЕПУБЛИКА БЪЛГАРИЯ, ПРЕДСТАВЛЯВАН ОТ МИНИСТЪРА НА РЕГИОНАЛНОТО РАЗВИТИЕ И БЛАГОУСТРОЙСТВОТО, И „АМИ ГРУП Р“ ЕООД. \nВнася: министърът на туризма 11. ПРОЕКТ НА РЕШЕНИЕ ЗА ЕДНОСТРАННО ПРЕКРАТЯВАНЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА – СТРОИТЕЛНИ МАТЕРИАЛИ – ТРАХИТИ И ПСАМИТОВИ ТУФИ, ОТ НАХОДИЩЕ „КАРАНОВО“, РАЗПОЛОЖЕНО В ЗЕМЛИЩЕТО НА С. КАРАНОВО, ОБЩИНА АЙТОС, ОБЛАСТ БУРГАС, СКЛЮЧЕН НА 16 АВГУСТ 2011 Г. МЕЖДУ МИНИСТЕРСКИЯ СЪВЕТ НА РЕПУБЛИКА БЪЛГАРИЯ, ПРЕДСТАВЛЯВАН ОТ МИНИСТЪРА НА ИКОНОМИКАТА, ЕНЕРГЕТИКАТА И ТУРИЗМА, И „ЛАТИТ“ ООД – БАНКЯ. \nВнася: министърът на енергетиката 12. ПРОЕКТ НА РЕШЕНИЕ ЗА ЕДНОСТРАННО ПРЕКРАТЯВАНЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА – СТРОИТЕЛНИ МАТЕРИАЛИ – ТУФИ, ОТ НАХОДИЩЕ „ВЕЛИКА“, ОБЩИНА ЦАРЕВО, ОБЛАСТ БУРГАС, СКЛЮЧЕН НА 16 АВГУСТ 2004 Г. МЕЖДУ МИНИСТЕРСКИЯ СЪВЕТ НА РЕПУБЛИКА БЪЛГАРИЯ, ПРЕДСТАВЛЯВАН ОТ МИНИСТЪРА НА РЕГИОНАЛНОТО РАЗВИТИЕ И БЛАГОУСТРОЙСТВОТО, И ЕТ „ДИМИТЪР КИРОВ – 45“ – БУРГАС. \nВнася: министърът на енергетиката 13. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА – СТРОИТЕЛНИ МАТЕРИАЛИ – ПЯСЪЦИ И ЧАКЪЛИ, ОТ НАХОДИЩЕ „МЕЧТА“, РАЗПОЛОЖЕНО В ЗЕМЛИЩАТА НА С. КЪНЧЕВО И С. ЧЕРГАНОВО, ОБЩИНА КАЗАНЛЪК, ОБЛАСТ СТАРА ЗАГОРА, НА „ТРОН“ ЕООД – С. ДУНАВЦИ, ОБЩИНА КАЗАНЛЪК. \nВнася: министърът на енергетиката \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tВижте какво ще решава Министерски съвет утре, 8 януари 2020 г.\t\t\t"}
{"url": "https://trud.bg/%d1%81%d1%8a%d0%b4%d1%8f%d1%82-%d0%bc%d1%8a%d0%b6-%d0%bd%d0%b0%d0%bf%d0%b0%d0%b4%d0%bd%d0%b0%d0%bb-%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b0-%d1%81%d0%b5%d1%81%d1%82%d1%80%d0%b0/", "text": "Районна прокуратура – Петрич е внесла в съда предложение за освобождаване на наказателна отговорност и налагане на административно наказание по чл. 78А от НК на С.Д., обвинен за извършено медицинска сестра в болнично заведение в града. Около обяд на 21 октомври 2019 г. бабата на обвиняемия Д. – 72-годишната Н.Д., се почувствала зле и била докарана от чичо му С.А. във Филиала за спешна медицинска помощ в Петрич. Още пред болничното заведение придружителят й се държал агресивно с намиращи се наоколо свидетели – викал и настоявал за оказване в спешен порядък на неотложна медицинска помощ. Дежурният медицински екип с помощта на носилка свалили възрастната пациентка от автомобила и я отвели в шокова зала. Било й измерено кръвно налягане и поставена венозна инжекция. Медицинската сестра – С.Г., заедно с шофьора на линейка, поставили носилката с Н.Д., на подвижна количка, за да я съпроводят към приемния блок на болницата на първия етаж. Междувременно обвиняемият Д. се присъединил към роднините си, които подпомагали дежурния екип в превозването на баба му, тежаща около 140 кг. Той се обърнал с крясъци към сестрата да направи нещо, а след това я ударил с ръка по рамото. Осъзнал какво е направил, С.Д. по най-бързия начин напуснал болницата. Пострадалата от действията на обвиняемия медицинска сестра подала сигнал за посегателство върху нея. Предстои делото срещу обвиняемия С.Д. да продължи в съда. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tСъдят мъж, нападнал медицинска сестра в Петрич\t\t\t"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d1%80%d0%be%d0%b7%d0%b4%d0%b5%d0%b2%d0%b0-%d0%be%d0%bb%d0%b8%d0%bc%d0%bf%d0%b8%d0%b9%d1%86%d0%b8%d1%82%d0%b5-%d0%b1%d1%8a%d0%b4%d0%b5%d1%82%d0%b5-%d1%83%d0%b2/", "text": "Бъдете здрави, силни и уверени във възможности – заяви Мария Гроздева, който пожела успех на младите ни олимпийци на игрите Лозана 2020. – Стискаме ви палци и \nвярваме, че ще дадете най-доброто от себе си. Със сигурност тези игри ще ви оставят незабравими спомени, насладете им се. На третата младежка зимна олимпиада България ще бъде с 18 състезатели в осем вида спорт. Олимпийците дълго се снимаха с носителката на 5 медала от игрите, а сега член на БОК. Талантите „попиваха“ с огромен интерес казаното от двукратната шампионка, а накрая й благодариха за подкрепата и куража. \nСред отпътувалите вчера за форума бяха 10 състезатели в дисциплините алпийски ски, биатлон и хокей на лед. По традиция делегацията ни отпътува с плюшени лъвчета за късмет от Fibank, един от най-големите спонсори на \nБОК. Талисманите им бяха връчени от  Илона Станева, директор „Маркетинг и реклама“, която също им пожела успех. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tМария Гроздева олимпийците: Бъдете  уверени във възможностите си\t\t\t"}
{"url": "https://trud.bg/%d1%88%d0%be%d1%84%d1%8c%d0%be%d1%80%d0%ba%d0%b0-%d0%bf%d0%be%d0%bc%d0%b5%d1%82%d0%b5-%d1%82%d1%80%d0%b8-%d0%ba%d0%be%d0%bb%d0%b8-%d0%bd%d0%b0-%d1%81%d0%b2%d0%b5%d1%82%d0%be%d1%84%d0%b0%d1%80-%d0%bf/", "text": "36-годишна жена не успя да спре на светофар в пловдивския квартал „Кючук Париж“ и се блъсна в други три коли, спрели на червено. Инцидентът е станал днес следобед малко преди Бетонния мост по посока центъра, съобщи  По първоначални данни от полицията шофьорката е била зад волана на лек автомобил „Пежо“с пловдивска регистрация. До нея пътувала бременната й приятелка. Заради несъобразена скорост водачката не успяла да спре и се опитала да мине между спрелите на кръстовището коли. Така пежото се ударило първо в спрял бус с пловдивска регистрация, управляван от 48-годишен шофьор, а след това в старозагорско БМВ с 22-годишен водач. Накрая шофьорката ударила и спрелия пред нея „Фолксваген“ с пернишка регистрация. В него пътували френски гражданин и 28-годишна бременна жена. На място са били изпратени полицейски и спешен екип. 28-годишната бременна е откарана в болница за прегледи, а другата бременна е отказала медицинска помощ, като заявила, че е добре. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tШофьорка помете три коли на светофар, прати в болница бременна жена\t\t\t"}
{"url": "https://trud.bg/330-%d1%83%d1%87%d0%b5%d0%bd%d0%b8%d1%86%d0%b8-%d0%bf%d0%be%d0%b8%d1%81%d0%ba%d0%b0%d1%85%d0%b0-%d0%b4%d0%b0-%d1%81%d1%82%d0%b0%d0%bd%d0%b0%d1%82-%d1%81%d1%83%d0%bf%d0%b5%d1%80-%d1%84%d0%b5/", "text": "Повече от 330 ученици участваха в първия етап на кампанията „Супер фермер“, организирана от Министерството на земеделието, храните и горите, в партньорство с Министерството на образованието и науката. Учениците са от 20 професионални гимназии и посетиха стопанствата на 25 бенефициенти по Програмата за развитие на селските райони (2014-2020 г.). Фермите са от 13 области на страната – Велико Търново, Благоевград, Бургас, Добрич, Русе, Разград, Варна, Плевен, Силистра, Стара Загора, Ловеч, Търговище и Хасково. Инициативата има за цел да подкрепи младите хора, като им  се даде възможност да се срещнат с успели фермери в нашата страна и да осъществи връзка между учениците и бизнеса. Кампанията съвпада с политиката на МОН за насърчаване на дуалното обучение, което дава възможност за подобряване капацитета на образователните институции и на работодателите за организиране и създаване на устойчиви партньорства за гарантиране на качеството на обучението Целта е да ги насърчим да останат в България и да се развиват  в сферата на земеделието“, обясни заместник-министър д-р Лозана Василева. Предстои вторият етап от кампанията „Супер фермер“, който ще се реализира в периода от края на месец февруари до април 2020 г. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\t330 ученици поискаха да станат „Супер фермер“\t\t\t"}
{"url": "https://trud.bg/%d0%b4%d0%b2%d0%b0-%d1%85%d0%be%d1%82%d0%b5%d0%bb%d0%b0-%d0%b2-%d0%b0%d0%bb%d0%b1%d0%b5%d0%bd%d0%b0-%d1%81-%d0%bd%d0%b0%d0%b3%d1%80%d0%b0%d0%b4%d0%b8-%d0%be%d1%82-%d0%bd%d0%b0%d0%b9-%d0%b3%d0%be%d0%bb/", "text": "Два хотела в Албена получиха наградата HolidayCheck Award. Отличието се връчва от най-големия сайт за отзиви на немскоезични потребители HolidayCheck, като обекти в родния морски курорт го печелят ежегодно. За 2019 г. в листата на най-добрите хотели са 5-звездният „Маритим Хотел Парадайс Блу“ и 4-звездният „Гергана“, съобщиха от ваканционното селище.  Според оценките на немските и австрийски туристи, които са основните потребители на портала, „Маритим Парадайс Блу“ е първенец в България в категориите „СПА и Уелнес“, „Семеен туризъм“ и „Луксозни хотели“. От миналото лято хотелът е част от големия висококатегориен бранд „Маритим“. За откриването му в Албена дойде лично собственичката на веригата Моника Гомолла.  Вторият награден хотел – разположеният на брега в южната част на курорта „Гергана“, е впечатлил немскоговорящите гости с приятелско отношение, качествена храна и спокойна среда, идеална за семейна ваканция. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tДва хотела в Албена с награди от най-големия сайт за немски потребители\t\t\t"}
{"url": "https://trud.bg/%d1%82%d1%80%d0%b0%d0%bd%d1%81%d0%bf%d0%be%d1%80%d1%82%d0%bd%d0%b0-%d1%81%d1%82%d0%b0%d1%87%d0%ba%d0%b0-%d0%b1%d0%bb%d0%be%d0%ba%d0%b8%d1%80%d0%b0-%d1%81%d1%82%d1%80%d0%b0%d0%bd%d0%b0%d1%82%d0%b0-2/", "text": "Превозвачи, недоволни от тол системата, спират превоза на пътници и товари Хората в 100 града остават без автобуси  Стачка на транспортния сектор ще блокира страната на 13 януари. Междуградски автобуси ще спрат да превозват пътници, а товарни камиони няма да зареждат търговските вериги и магазините. Това съобщиха на пресконференция представители на транспортния бранш. Превозвачите са недоволни от обхвата и цената на тол системата, както и от нерегламентираните превози от нелегални таксита и маршрутки. Стачката ще продължи, докато имаме поети ангажименти от Министерството на регионалното развитие и благоустройството по нашите искания, обясни Магдалена Милтенова, председателят на Конфедерацията на автобусните превозвачи. Очаква се без превоз да останат хората в около 100 града в страната. Отделно в 10 града – София, Пловдив, Варна, Бургас, Хасково, Благоевград, Велико Търново, Монтана, Русе и Севлиево ще има шествия на автобуси, камиони и таксита, уточни тя. От страна на товарните превози в протеста ще се включат около 2000 камиона, като ще спрат вътрешните доставки, включително и зареждането на търговските вериги. \nСпоред обнародваните в Държавен вестник параметри на тол системата товарните автомобили и автобусите ще плащат за ползване на 6050 километра пътища – автомагистрали, първи и частично втори клас пътища. От МРРБ отбелязаха, че 14 хил. км от дългата близо 20 хил. км републиканска пътна мрежа са безплатни за тях, но платени за леките коли. “Това реално е 30% от всички пътища и 65 на сто от ползваните от товарните автомобили трасета. Няма друга европейска държава с такъв голям обхват”, посочи Йордан Арабаджиев от Съюза на международните превозвачи. По отношение на цените за товарните автомобили те са между 4 и 35 стотинки на километър в зависимост от общата маса, отделяните вредни емисии и вида път. При автобусите сумите варират между 2 и 8 стотинки. Според превозвачите тези цени ще се отразят на всички групи стоки и услуги, като поскъпването няма да е в рамките, посочени от Световната банка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tТранспортна стачка блокира страната (обзор)\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%bf%d0%b5%d0%b4%d1%80%d0%be-%d1%81%d0%b0%d0%bd%d1%87%d0%b5%d1%81-%d0%bf%d0%be-%d0%bf%d0%be%d0%b2%d0%be/", "text": "Премиерът Бойко Борисов поздрави Педро Санчес по повод   на поста министър-председател в новосформираното правителство на Кралство Испания. Това съобщиха от правителствената информационна служба. В поздравителния си адрес до Санчес българският премиер изразява своята увереност в перспективите за задълбочаване на сътрудничеството между България и Испания във всички области от взаимен интерес, както на двустранно ниво, така и в рамките на Европейския съюз и международните организации. Министър-председателят Борисов пожелава на своя испански колега успех в бъдещата дейност. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tБорисов поздрави Педро Санчес по повод избирането му за премиер на Испания\t\t\t"}
{"url": "https://trud.bg/%d0%ba%d0%b0%d1%81%d0%be%d0%b2%d0%b8%d1%82%d0%b5-%d0%b0%d0%bf%d0%b0%d1%80%d0%b0%d1%82%d0%b8-%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d1%81%d1%8a%d1%81-76-%d0%bf%d1%80%d0%b8%d1%85%d0%be%d0%b4/", "text": "Новите изисквания за касовите апарати вече дават резултат и голяма част от нелегалните продажби на магазините излязоха на светло. В рамките на два месеца приходите от ДДС от сделки във вътрешността на страната нараснаха с над 76% спрямо същия период на предходната година, показват данни на Министерството на финансите. Само през октомври и ноември миналата година приходите от ДДС от сделки в страната са над 1,2 млрд. лв., при 682 млн. лв. година по-рано. Срокът всички търговци, използващи софтуер за управление на продажбите, да сменят или модифицират касовите си апарати беше удължен до 30 септември миналата година. Но тъй като много фирми не успяха да се справят с изискванията, крайният срок беше удължен още веднъж до 31 януари 2020 г. Много търговци обаче бяха променили начина на отчитане на продажбите още в срока до 30 септември, което вече дава резултат в приходите в държавната хазна. Общо от януари до ноември миналата година приходите в бюджета от ДДС от сделки в страната са 6,43 млрд. лв., което е ръст с 1,266 млрд. лв., или с 24,5% на годишна база. Вносът в страната обаче намалява, което води и до по-малко приходи в хазната от ДДС от внос. В резултат общите приходи от ДДС до ноември са 10,3 млрд. лв., което е с над 1 млрд., или с 11,3% повече от същия период на предходната година. Събраните средства от акциз върху цигарите също нарастват благодарение на мерките срещу сивата икономика. От януари до ноември приходите от налога се увеличават с 9,7%, или със 225 млн. лв. Последното проучване за контрабандата на цигари, направено на база на изхвърлените празни кутии, показа, че нелегалните продажби на тютюневи изделия са намалели до рекордно ниските 3,4%. Много добре вървят и приходите от осигуровки и от данъка върху доходите, които до ноември нарастват съответно с 11% и с 9% на годишна база. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tКасовите апарати вдигнаха със 76% приходите от ДДС\t\t\t"}
{"url": "https://trud.bg/%d0%b8%d1%81%d0%bf%d0%b0%d0%bd%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%be%d0%b4%d0%be%d0%b1%d1%80%d0%b8-%d1%81%d0%be%d1%86%d0%b8%d0%b0%d0%bb%d0%b8/", "text": "Испанският парламент одобри днес лидера на социалистите Педро Санчес за премиер, предадe БТА. Кандидатурата на Санчес получи 167 гласа „за“ в 350-членния Конгрес на депутатите. 165 членове на долната камара на парламента гласуваха против, а 18 се въздържаха. Гласуването слага край на продължителната политическа безизходица, в която бе изпаднала Испания, и ще позволи на лидера на социалистите да формира правителство заедно с лявата коалиция „Унидас подемос“, с която сключи съюз. От ключово значение за одобряването на кандидатурата на Санчес бе споразумението, което той постигна миналата седмица с най-голямата каталунска сепаратистка партия – Републиканската левица на Каталуния – която обеща нейните депутати да се въздържат при гласуването. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tИспанският парламент одобри социалиста Педро Санчес за премиер\t\t\t"}
{"url": "https://trud.bg/%d1%81%d0%b0%d1%89-%d1%81%d1%82%d1%80%d0%be%d1%8f%d1%82-%d0%bb%d0%b5%d1%82%d0%b8%d1%89%d0%b5-%d0%b7%d0%b0-%d0%b1%d0%be%d0%bc%d0%b1%d0%b0%d1%80%d0%b4%d0%b8%d1%80%d0%be%d0%b2%d0%b0%d1%87%d0%b8%d1%82/", "text": "САЩ продължават да игнорират исканията на иракските власти за изтегляне на чуждите войски от страната и възнамеряват да изградят летище за стратегическите бомбардировачи Б-52 на запад от Багдад. Това съобщи ТАСС, позовавайки се на източници в местните служби. Според тях гигантското съоръжение се планира да бъде създадено на територията на сегашната въздушна база „Айн ал Асад“, в която са разположени американски войски. Това летище се намира в околностите на град Хит в западната провинция Анбар. „Американските сили разшириха летищната инфраструктура за изграждане на писта за Б-52“, казаха източници. По-конкретно, на територията, отредена за строителството, е бил създаден защитен периметър и са били предприети „предпазни мерки“ при подготовката за започване на работа. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tСАЩ строят летище за бомбардировачите Б-52 в Ирак\t\t\t"}
{"url": "https://trud.bg/60-000-%d0%b4%d1%83%d1%88%d0%b8-%d1%81%d0%b0-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b8-%d0%b7%d0%b0-13-%d0%b3%d0%be%d0%b4%d0%b8%d0%bd%d0%b8-%d0%b2%d1%8a%d0%b2-%d0%b2%d0%be%d0%b9%d0%bd/", "text": "Повече от 60 000 души са изчезнали в Мексико в последните 13 години. Черната статистиката започва от 2006 г., когато властите обявиха така наречената Война с наркокартелите, пише Риа Новости. До края на 2019 г. списъкът с безследно изчезнали е нараснал с над 60 000 имена, като това над 97% от всички изчезнали в последните 55 години. Шокиращите цифри изнесе министъра на вътрешните работи Алехандро Енсинас, който добави, че има и около 8000 души, които не са в списъка, защото не се знае кога са изчезнали, но също липсват. Най-много хора в последните 50 години са потънали в неизвестност в североизточния щат Тамаулипас, който граничи с Тексас, 10 032 души. На вторo място в черната статистика е западния щат Халиско с 9 286 изчезнали. В последните години в Мексико се води изпълнена с насилие битка между престъпните организации кой да контролира транзита на кокаина от Южна Америка към САЩ. През 2018 г. беше регистриран антирекорд за най-много убийства, не по малко от 33,3 хиляди. През 2006 г. президентът Фелипе Калдерон обяви война на картелите и включи в борбата с тях армията. Беше реформирана федералната полиция и беше обявена награда за най-известните наркобарони. Подобна беше политиката и на следващия президент Енрике Пеня Нието, по чието време беше арестуван най-известният наркобарон Хоакин Гузман, познат като Ел Чапо. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\t60 000 души са изчезнали за 13 години във войната с картелите в Мексико\t\t\t"}
{"url": "https://trud.bg/%d0%b2%d0%b5%d1%80%d1%81%d1%82%d0%b0%d0%bf%d0%b5%d0%bd-%d0%be%d1%81%d1%82%d0%b0%d0%b2%d0%b0-%d0%b2-%d1%80%d0%b5%d0%b4-%d0%b1%d1%83%d0%bb-%d0%b7%d0%b0-%d0%be%d1%89%d0%b5-3-%d1%81/", "text": "Макс Верстапен остава в „Ред Бул“ за още 3 сезона. Холандският пилот подписа договор до 2023 година, така отново потвърди намерението си да стане световен шампион с тима. „Този отбор ми даде възможност да дебютирам във Формула 1 и общата ни цел е световният трофей“, обяви 22-годишният състезател, който вече има 6 етапни победи в кариерата. – С годините отношенията ни стават все по-трайни. Особено ми е приятно да работя с хора, които са изпълнени със страст и стремеж да постигат резултати на трасето.“ Верстапен е считан за един от най-големите таланти във Формула 1 след шесткратния №1 в света Люис Хамилтън (Великобритания). През 2019-а той завърши на трето място в крайното класиране. Силният му финал през изминалия сезон, в който тимът използва двигателите на „Хонда“, пък повиши очакванията към Верстапен, да бъде по-конкурентен на „Мерцедес“ през 2020-а. „Макс наистина вярва в сътрудничеството ни с „Хонда“ – обяви и Кристиан Хорнер, шеф на „Ред Бул“. А догодина ще стане смяна на регламента на шампионата, затова за нас е много важно да запазим нашата стабилност.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tВерстапен остава в „Ред Бул“ за още 3 сезона\t\t\t"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b1%d0%b0%d1%89%d0%b0%d1%82%d0%b0-%d0%bd%d0%b0-2-%d0%b3%d0%be%d0%b4%d0%b8%d1%88%d0%bd%d0%b8%d1%8f-%d0%b1%d0%b8%d1%80%d0%b0/", "text": "Скандалният клип е заснет на циганска сватба в село Джурово, община Правец Полицията задържа бащата на 2-годишното дете, снимано да пие бира, докато цигани наоколо му викат: “Наздраве!”. Както писа “Труд”, видеозапис с русия малчуган, който е в явно неадекватно състояние и трудно се държи на краката си, бе публикуван във фейсбук на 4 януари и предизвика вълна от гняв в социалните мрежи. От клипа, който е със звук, става ясно, че името на детето е Кевин, че кадрите са от циганска сватба, но не и къде и кога е заснета гнусната сцена. Още в първите часове след появата на скандалното видео, по инциатива на криминалисти от Главна дирекция “Национална полиция” са започнали незабавни оперативно-издирвателни действия, за да се изяснят фактите и обстоятелствата по случая. Така полицаите стигнали до село Джурово, община Правец, където неотдавна била вдигната грандиозната циганска сватба. Установена е самоличността както на 2- годишния Кевин, така и на неговите родители. За 24 часа зад решетките е тикнат 24-годишният му баща, който има крими досие, но от МВР не уточниха за какви престъпления. Срещу мъжа е образувано досъдебно производство по член 182 от Наказателния кодекс. Текстът предвижда до 3 години затвор и обществено порицание за родител, който остави без надзор детето си и така застраши неговия живот и здраве. Отделно от разследването, което се води от Районна прокуратура – Правец, за подробностите по случая е уведомена Държавната агенция за закрила на детето. След проверка на чиновниците може да се стигне до глоби и дори поставяне на малкия Кевин под полицейска закрила от родителите му в гетото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tАрестуваха бащата на 2-годишния “бираджия” Кевин (обзор)\t\t\t"}
{"url": "https://trud.bg/%d0%bd%d0%b0%d1%82%d0%be-%d0%b8%d0%b7%d1%82%d0%b5%d0%b3%d0%bb%d1%8f-%d1%87%d0%b0%d1%81%d1%82-%d0%be%d1%82-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8%d1%82%d0%b5-%d1%81%d0%b8-%d0%b2-%d0%b8/", "text": "НАТО ще изтегли временно част от служителите си в Ирак, след като преустанови мисията си за обучение на иракските сили в резултат на силното напрежение между Вашингтон и Техеран заради убийството на иранския генерал Касем Солеймани, съобщи БТА. Неназован представител на алианса каза, че се взимат всички необходими предпазни мерки за защита на членовете на мисията на НАТО, включително временно преместване на част от тях на друго място – в Ирак или извън страната. Великобритания иска да запази военните си в Ирак, но ще се изтегли от страната, ако Багдад го поиска, заяви днес британският външен министър Бен Уолас. Франция няма намерение да изтегля военните си, които сега се намират в Ирак за обучение на иракските им колеги, предаде Франс прес, като се позова на френски правителствен източник, пожелал анонимност. По-рано днес германската армия обяви, че изтегля част от разположените си в Ирак войници.Те ще бъдат предислоцирани в Йордания и Кувейт заради напрежението в региона. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tНАТО изтегля част от служителите си в Ирак\t\t\t"}
{"url": "https://trud.bg/%d0%b8-%d0%b2%d0%b0%d0%b4%d0%b0-%d0%bf%d0%be%d0%b4%d1%85%d0%b2%d0%b0%d1%89%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b8%d1%82%d0%b5-%d1%89%d0%b0%d0%bd%d0%b3%d0%b8/", "text": "И Световната антидопингова агенция подхваща Международната федерация по вдигане на тежести (МФВТ). Преди дни немският канал ARD пусна документален филм, в който разкрива за корупционни схеми в организацията, както и прикриване на допингирани спортиси. „Твърденията за положителни проби на последното световно в Тайланд през 2019-а са нови и все още върви разследване – обявиха от ВАДА. – Но сме силно обезпокоени.“ \nВъв филма се разкрива, че на много от състезанията, включително на световни и европейски първенства, МФВТ е плащала на допинг ченгетата да си мълчат за уличени състезатели. Освен това авторите на филма обявяват, че в организацията се правят „зрелищни нарушения, свързани с липсващи олимпийски фондове“. Засега обаче от МОК мълчат по темата. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tИ ВАДА подхваща световните щанги\t\t\t"}
{"url": "https://trud.bg/%d1%80%d0%be%d0%b4%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%8f-%d0%b2-%d1%81%d0%be%d0%bb%d1%83%d0%bd-%d0%b1%d1%8a%d0%bb%d0%b3%d0%b0/", "text": "Родителите на   българин се надяват виновните да бъдат наказани. Пред   почерненото семейство заяви, че иска справедливост. Те са в Солун, за да транспортират тялото на сина си – 28-годишния Тоско Бозаджийски. Родителите за последно се чуват със сина си минути преди нападението. Тоско им казал, че се прибира. „Моето дете е убито, аз няма да простя на тези, които го убиха ще се опитам да бъдат наказани по законен начин“, казва бащата Георги Бозаджийски. „Показаха ни го, беше в ужасяващо състояние. Пребит. Просто пребит“, допълва той през сълзи. Не е нормално в 21 век в европейска държава да се случва това нещо. Искаме да няма повече такива случаи и да няма повече пострадали деца и тези, които са го причинили да си получат наказанието, казва и майката Александра. Бащата се надява гръцката полиция да си свърши работата и виновните да бъдат наказани. 28-годишният Тоско трябвало да завърши право тази пролет. Оставал му е един изпит. Изключително интелигентно момче, никога не е проявявал такава агресия, посочва сестра му Петя Бозаджийска. Тоско е бил и председател на фен клуба на „Ботев“ Пловдив, на национално ниво. „Мъката е голяма, загубата е много тежка, защото това беше едно културно, възпитано момче. Не е типичният лумпен или хулиган“, споделя Велизар Цолакидис, привърженик на „Ботев“. Привържениците на побратимения „Арис“ също скърбят за българина. „Съжалявам, че точно в моята страна, един футболен фен, който обича нашия клуб „Арис“ беше убит от ултрасите на ПАОК. Все по-често има нападения от тези хора в града“, казва гръкът Илиас. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tРодителите на загиналия в Солун българин: Беше в ужасяващо състояние\t\t\t"}
{"url": "https://trud.bg/%d1%82%d1%83%d1%80%d0%b8%d1%81%d1%82%d0%b8-%d0%be%d0%bf%d0%b8%d0%ba%d0%b0%d1%85%d0%b0-%d1%81%d0%b5%d0%bb%d0%be%d1%82%d0%be-%d0%be%d1%82-%d0%b7%d0%b0%d0%bc%d1%80%d1%8a%d0%b7%d0%bd%d0%b0/", "text": "Наплив на фенове на анимационния филм “Замръзналото кралство” поставил австрийско село в неловко положение, пише британският в. “Дейли мейл”. Красивата природа и архитектура на Арендел от рисувания филм на Дисни е вдъхновена от Халстат – реално село на езерото Халстат. Архитектурата на повечето сгради е от XVI век и Халщат е включено в Световното археологическо наследство. Селцето със 780 жители в последно време е окупирано от туристи. 10 000 души дневно изпълват тесните улички, влизат по къщите на хората, снимат се там. Във въздуха бръмчат дронове, деца пищят, местните не могат да се разминат с чужденците. Но най-лошото е, че Халщат не е съоръжено с достатъчно тоалетни за всички тези хора. Китното поселище започва подозрително да ухае. “Замръзналото кралство 2” вече официално е обявен за най-касовия хит на всички времена, като до този момент печалбите му надхвърлят $1,325 млрд. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tТуристи опикаха селото от „Замръзналото кралство”\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d0%be%d1%81%d0%b5%d1%82%d0%b8-%d0%b4%d0%b6%d0%b0%d0%bc%d0%b8%d1%8f-%d0%b8-%d1%86%d1%8a%d1%80%d0%ba%d0%b2%d0%b0-%d0%b2-%d0%b4%d0%b0%d0%bc%d0%b0%d1%81%d0%ba-%d0%bf/", "text": "Руският президент Владимир Путин, който извърши изненадваща визита в Дамаск, посети една от най-големите и най-стари джамии в Дамаск – Голямата джамия и й подари коран от 17-ти век. Това съобщи пред журналисти говорителят на президента Дмитрий Песков, предаде РИА Новости. Директорът на музея към джамията е провел обиколка на Путин и сирийския му колега Башар ал Асад. По-специално на руския президент е била показана една от светините, пазена в джамията – нетленната глава на Йоан Кръстител. Тази светиня се почита еднакво и от християните, и от мюсюлманите. „Путин подари корана от 17 век по време на посещението на джамията“, каза Песков. По-късно кортежът на президента на Русия се премести в православната църква „Света Богородица“, където Путин се срещна с Антиохийския и на целия Изток патриарх Йоан Десети. „По време на разговор с Путин патриархът подчерта, че в Сирия различни религии – и християни, и мюсюлмани – съжителстват мирно и се ползват с абсолютно идентични права“, заяви говорителят на руския лидер. „Йоан Десети също отбеляза, че ако не беше помощта на руските военни, тогава на мястото на храма можеше да е терористичният лидер Абу Бакр ал Багдади или някой друг водач на джихадистите“, добави Песков. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tПутин посети джамия и църква в Дамаск, показаха му главата на Йоан Кръстител\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-556/", "text": "Милко Калайджиев с истинска къща за гости “Прокуратурата не ме разследва, нямаме нарушения, през всичките години посрещаме гости, това не е моя лична къща”, каза пред “Труд” фолк певецът.                 Кал от чешмите Кметско бездействие оставя Ботевград на сухо.                 Зелена шашма с пещерните води за Перник В плана си „екологът“ Атанас Русев гарантираше поне 100 л в секунда от карстов извор на Витоша, оказаха се 30.             Неолибералният капитализъм е в криза и си отива Системните леви и десни партии в страни като Италия и Франция се разпаднаха, казва проф. Васил Проданов в интервю за „Труд“.           Големият ирански гамбит Международното право отдавна е на „оня свят“ – то беше убито с бомбардировките над Югославия, отделянето на Косово и с войната на САЩ срещу Ирак – анализ на д-р Борислав Цеков.               София без вода като Перник Рилският водопровод утолява жаждата на столичани през 1933 г. – „Легенди и истини в българската история“ с Росен Тахов.           Аристократът зад камерата Силует на сър Сам Мендес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tВижте акцентите в броя на вестник „Труд“ в сряда, 8 януари 2020\t\t\t"}
{"url": "https://trud.bg/%d1%85%d1%83%d0%b0%d0%bd-%d0%b3%d1%83%d0%b0%d0%b9%d0%b4%d0%be-%d1%81%d0%b5-%d0%b7%d0%b0%d0%ba%d0%bb%d0%b5-%d0%ba%d0%b0%d1%82%d0%be-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb/", "text": "Лидерът на венецуелската опозиция Хуан Гуайдо положи днес клетва като председател на венецуелския парламент, в който опозицията има мнозинство, съобщи БТА. Гуайдо беше преизбран на поста на 5 януари в сложна обстановка, след като той и депутатите от опозицията не бяха допуснати от полицията да влязат в сградата на парламента и се събраха в редакцията на един вестник. Междувременно част от депутатите избраха за свой председател Луис Пара. Днес полагането на клетва от Гуайдо също протече необичайно. Силите на реда първо не допуснаха Гуайдо до парламента, където течеше парламентарно заседание, ръководено от Пара. Когато Пара слезе от трибуната, Гуайдо и опозиционни депутати успяха да влязат в сградата и в пленарната зала. Депутатите изпяха химна, а Гуайдо положи клетва. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tХуан Гуайдо се закле като председател на парламента на Венецуела\t\t\t"}
{"url": "https://trud.bg/%d0%b4%d0%b2%d0%b5-%d0%b4%d0%be%d0%b6%d0%b8%d0%b2%d0%be%d1%82%d0%bd%d0%b8-%d0%bf%d1%80%d0%b8%d1%81%d1%8a%d0%b4%d0%b8-%d0%b7%d0%b0-%d1%81%d0%bc%d1%8a%d1%80%d1%82%d1%82%d0%b0-%d0%bd%d0%b0-%d0%ba%d0%b8/", "text": "Трима мъже пребили с дървени колове и жената на бизнесмена Бандитите си купили коли с награбеното Върховният касационен съд прати окончателно доживот зад решетките за убийство и грабеж Иво З. и Валентин Н. – Марокото. Съучастникът им Тихомир М. ще лежи в затвора 20 г., а приятелката на Валентин – Нели М., е осъдена за вещно укривателство на три години условно с 5 години изпитателен срок. Наглият грабеж, завършил със смъртта на известния в град Левски бизнесмен Кирил Костадинов – Чейнджа беше извършен в последния ден на 2016 г. Тримата мъже проникнали маскирани в дома на 57-годишния Костадинов малко след 2.30 ч. Те пребили Чейнджа и жена му с дървени колове и задигнали златни накити, чуждестранна валута и близо 39 хил. лв. – всичко на стойност 93 хил. лв. Чейнджа успял да звънне в полицията и след това изпаднал в кома. Той и жена му били транспортирани в местната болница, а оттам в Университетската болница в Плевен, но въпреки усилията на лекарите, няколко часа по-късно Кирил починал без да излезе от комата. Съпругата му пък бе в критично състояние с множество травми. Още в началото на януари 2017 г. безработният Валентин Н. си купил с крадените пари АТВ, Нели М. се сдобила с “Фолксваген Туарег”, а Тихомир М. си взел “Мицубиши Еклипс”. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tДве доживотни присъди за смъртта на Киро Чейнджа\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5%d1%89%d1%83-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bc%d0%be%d0%bc%d1%87%d0%b5/", "text": "В Германия започна процесът срещу трима малолетни български граждани,   миналото лято, съобщава  . Инцидентът стана на 5 юли миналата година общо пет българчета нападат девойката в гориста местност на град Мюлхайм. Двама от тях обаче не могат да бъдат съдени според германските закони, тъй като са едва на 12 години. Само едно от момчетата, идентифирцирано като Георги С., който вече е на 15 години, остава в ареста, тъй като има и предишни провинения. Според адвоката на едно от момчетата изнасилването е било заснето и кадрите ще бъдат представени като доказателство в съда. Обвиняемият твърди, че сексуалният акт е бил доброволен, но от полицията са категорични, че в случая става въпрос за изключително жестоко насилие над младата жена. Съдът в Дуисбург ще се произнесе на 5 март. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tЗапочна делото срещу български момчета, обвинени в изнасилване на германка\t\t\t"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%ba%d1%80%d0%b8%d0%b7%d0%b0%d1%82%d0%b0-%d1%81-%d0%b2%d0%be%d0%b4%d0%b0%d1%82%d0%b0-%d0%b5-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b8/", "text": "Кризата с водата е политически въпрос, той не е просто една криза. И не е само пернишки въпрос – това е вече национална криза. Това заяви лидерът на БСП Корнелия Нинова по  . „Поисках среща с главния прокурор по искане на жителите на Перник. Преди Нова година бях на среща в общината, срещнахме се с жителите на града, обсъдихме кризата и те ме помолиха, тъй като нямат достатъчно информация да проведа среща с главния прокурор, да поискам информация води ли се разследване за ремонта на стената, но и вървят слухове, че е източен язовирът, за да е по-евтино“, каза тя. Нинова обвини и правителството в умишлено укриване на информация, свързана с боклука, опасна за българите. „Бившият министър на икономиката Ивелина Василева каза, че не е внасян болничен отпадък у нас“, поясни лидерът на левицата. „Аз разполагам с писмен документ – отговор на въпроси от господин Горанов до наши колеги, народни представители, зададени преди, в който пише: „Общото количество внесени от трети страни болнични отпадъци и отпадъци от фармацевтични производства, в това число утайки, през периода 2014 – 2019 г., е 2,9 тона“, посочи Нинова. Според нея това е още един повод за вот на недоверие, който от партията внасят на 20 януари, а другите точки в него ще са свързани с водната криза, корупцията и безхаберито, обясни лидерът на БСП. Тя потвърди и думите си за геноцида в Бобов дол и заяви, че след среща с жителите, те са й казали, че има бум на хепатит А сред деца и случаи на туберкулоза. „Карат се на ден десетки боклуци от третия свят и се горят в ТЕЦ-а, като се смесват с въглища, а остатъкът се заравя в открития рудник в Бобов дол“, твърди лидерът на БСП. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tНинова: Кризата с водата е политически въпрос, не е само пернишки\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%b2%d1%80%d0%b0%d0%bc%d0%be%d0%b2%d0%b0-%d0%bd%d0%b0%d0%bf%d1%80%d0%b0%d0%b2%d0%b8%d1%85%d0%bc%d0%b5-%d0%bc%d0%bd%d0%be%d0%b3%d0%be-%d1%81/", "text": "Отстъпката, които направихме от първоначално представените обхват и тарифи, е доста сериозна. Това каза министърът на регионалното развитие и благоустройството Петя Аврамова по  . „Това, което ние направихме като отстъпки от първоначално представените обхват и тарифи, е доста сериозна отстъпка. Направили сме отстъпка и в обхвата от първоначалните 10 800 км – вече са 6050, магистрали и пътища първи и втори клас частично“, заяви Аврамова. Тя коментира и въпроса дали ще подаде оставка от заемания пост: „Това дали аз трябва да си подам оставката и дали имам виновност в случая за формирането на таксите и обхвата на тарифите и в тола може да го прецени един човек и той се казва Бойко Борисов, който е премиер на България. Ако той прецени, че аз с предлагането на таксите и обхвата не съм се справила и че целият екип, който е работил по тези такси, не е предложил най-удачните, аз бих се съобразила с неговото мнение“. „Аз съм човек, който знае как се носи отговорност, така че за мен оставката е най-малкият проблем в създалата се ситуация. Но не мога да не отбележа странното за мен съвпадение, че всички в един момент искат оставката на регионалния министър, независимо кой е той. Дори превозвачите първото искане, което обявиха публично, беше първо за оставката на регионалния министър и след това искания вече за обхвата и за тарифите“, коментира Аврамова. По думите й, вторачването в оставката на един министър едва ли би променило по някакъв начин ситуацията. Няма източване на язовир „Студена” с цел на ремонтни дейности, категорична е Петя Аврамова. „За мен е по-важно да обединим усилия и това правим в момента като държава, като министерство, да се справим с кризата в Перник по най-добрия начин и да облекчим състоянието, в което се намират хората там“, добави тя. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tМинистър Аврамова: Направихме много сериозни отстъпки на превозвачите\t\t\t"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d0%b7%d0%b0%d0%bf%d0%b0%d0%bb%d0%b8-%d0%bd%d0%b0-%d0%be%d0%ba%d0%be%d0%bb%d0%be%d0%b2%d1%80%d1%8a%d1%81%d1%82%d0%bd%d0%be%d1%82%d0%be-%d1%88%d0%be%d1%81%d0%b5/", "text": "Автомобил се запали на Околовръстното шосе в София. Сигналът е подаден в 17:55 ч., съобщи  . На място са изпратени два екипа на пожарната. Причината е техническа неизправност. При инцидента няма загинали или пострадали. Пожарът е потушен. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tКола се запали на Околовръстното шосе в София\t\t\t"}
{"url": "https://trud.bg/%d0%b6%d0%b5%d0%bd%d0%b8%d1%82%d0%b5-%d0%be%d1%82%d0%bd%d0%be%d0%b2%d0%be-%d1%81%d0%b5-%d0%bf%d1%80%d0%b5%d0%bf%d1%8a%d0%bd%d0%b0%d1%85%d0%b0-%d0%bf%d1%80%d0%b5%d0%b4-%d0%bf%d0%be%d0%bb%d1%88%d0%b0/", "text": "Жените ни отново се препънаха пред Полша, този път на старта на олимпийската квалификация в Апелдоорн (Нидерландия). Тимът, воден от Иван Петков, отстъпи на Дружина полска с 3:1 (23, -20, – 19, – 22). \nТака „лъвиците“ нямат успех над полякините вече 20 години. За последно българките постигнаха успех през 1999-а, когато играха за седмото място на европейското в Италия (3:1). Така общият баланс между двата тима вече е 20 поражения и едва 6 успеха, като тимът ни записа 8 поредна загуба. Тази вечер волейболистките ни играят с домакините, срещу които имат положителен баланс 10:7. А в последния мач от групата утре нашите момичета срещат Азербайджан, където също предимството е на българките, показва статистиката – 10:7. \nКакто при мъжете, така и при жените само победителят от осемте отбора в турнира взима квота за олимпиадата Токио 2020. \nВ другата група Германия победи Турция с 3:1 и оглави класирането. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.07", "title": "\n\t\t\tЖените отново се препънаха пред Полша\t\t\t"}
