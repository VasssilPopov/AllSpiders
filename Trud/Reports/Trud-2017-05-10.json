{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-274/", "text": "Виктор Самуилов, поет, писател, преводач, 71 г.Георги Коритаров, журналист, 58 г.Чл.-кор. Георги Младенов, електроника, 76 г.Игнатий, Плевенски митрополит, 79 г.Кирил Икономов, композитор, 63 г.Любомир Минчев, председател на Съвета на директорите на ТелеЛинк, 44 г.Ралица Ангелова, бивш депутат.Симеон Петков, началник IT отдел на „Булфарма“ ООД, 40 г.Д-р Юлиян Найденов, кмет на Силистра, 62 г.", "date": "2017.05.10", "title": " Днес да почерпят"}
{"url": "https://trud.bg/%d1%82%d1%80%d1%8a%d0%bc%d0%bf-%d1%83%d0%b2%d0%be%d0%bb%d0%bd%d0%b8-%d0%b4%d0%b8%d1%80%d0%b5%d0%ba%d1%82%d0%be%d1%80%d0%b0-%d0%bd%d0%b0-%d1%84%d0%b1%d1%80-%d0%b4%d0%b6%d0%b5%d0%b9%d0%bc%d1%81-%d0%ba/", "text": "Във вторник американският президент Доналд Тръмп взе изненадващото решение да уволни директора на Федералното бюро за разследване (ФБР) Джеймс Коми: мъжът, ръководещ агенцията, която отговаря за разследването на връзките на предизборната кампания на Тръмп с Русия, предава .„Президентът прие препоръките на главния прокурор и заместник-главния прокурор във връзка с освобождаването на директора на Федералното бюро за разследване“, съобщи говорителят на Белия Дом Шон Спайсър.От Белия дом допълниха, че търсенето на нов директор на ФБР ще започне „незабавно“.", "date": "2017.05.10", "title": " Тръмп уволни директора на ФБР Джеймс Коми"}
{"url": "https://trud.bg/%d0%ba%d0%b0%d0%ba-%d0%b0%d1%81%d1%82%d1%80%d0%be%d0%bb%d0%be%d0%b7%d0%b8%d1%82%d0%b5-%d0%b8%d0%b7%d1%8f%d0%b6%d0%b4%d0%b0%d1%82-%d1%85%d0%bb%d1%8f%d0%b1%d0%b0-%d0%bd%d0%b0-%d1%81%d0%be%d1%86%d0%b8/", "text": "Общественото внимание следи траекториите на небесните телаСоциологът Кънчо Стойчев е избран за председател на асоциацията „Галъп интернешънъл“, най-старата и най-голяма организация за изследване на общественото мнение в света.В момента експертите на „Галъп“ разработвали изключително иновативен метод, базиран на фундаментални научни разработки и на статистически модели. „Ние сме на прага да въведем революционен подход, чрез който с около 20 хил. интервюта по цял свят ще можем да отразяваме мнението на хората по цялата планета. По глобалните проблеми, мира, войната, расизма, културното изоставане, религията, материалното благосъстояние, корупцията и пр.“, представя амбициите на агенцията новоизбраният й председател.Но колкото и да е революционен, дали иновативният подход ще отърве социологическата наука от конкуренцията на астрологията.Покрай парламентарните избори звездобройците взеха превес с неоспоримия аргумент за ретроградния Меркурий, който обричал на провал всяко начинание. Та първенците на държавата търпеливо изчакаха планетата да заеме изгодни позиции, за да съставят правителство. И за разлика от други години, когато водещите социологически агенции се състезаваха да сочат в проценти кой повече е познал в проучването, този път астролозите обсебиха общественото внимание с траекториите на небесните тела. В медиите плъпнаха хороскопи с разнородни предвиждания за бъднините на правителството.А по една телевизия се появи човек, който попари надеждите на отървалите се от ретроградните въздействия.„Астрологът, който съветва правителството, избра не просто ретрограден, а стационарен Меркурий. Тоест, планетата не се движи изобщо…“ алармира той. А това нейно положение било крайно неблагоприятно. И така подби авторитета на колегата си, като провидя в резултата от вота божествена намеса:„Когато един народ си избере три пъти един и същ човек да го управлява, това е не просто воля на народа, но и воля на божественото. Това не са случайни неща.“ Такива заключения като нищо може и да изместят досегашния правителствен астролог.И после ще ми разправят, че социологията била политически манипулативна наука, а астрологията – някаква безобидна псевдонаука. Манипулативна е, че даже и спекулативна.В руския сайт „Политика и астрология“ например един коментатор се възмущава от американските политическа астрология, която тенденциозно поставяла Русия под влиянието на планети с най-зловредни индикации. В цели шест американски и британски медии той се натъкнал на един и същ материал, в който авторите се опитват да докажат че Русия е разположена под зодиакалния знак Козирог, а не под Водолея. На средностатистическият руснак такива дивотии му минават покрай ухото, но средностатистическият жител на САЩ или Европа не подминава такива подробности. Оказва се, че на Запад Водолеят се възприема като един от най-благоприятните знаци, а Козирогът – като подчертано негативен. Водолеят бил считан за знак на гения, новаторството, щастливото бъдеще, а Козирогът – като знак на нищетата, безработицата, алкохолизма. Така че за простите читатели на второстепенни издания е по-уместно да се внуши, че над Русия тегне проклятието на Козирога, а не благоволението на Водолея. Така че пропагандата, тази безпардонна натрапница дръзва да променя даже позициите на съзвездията.И още една характеристика отличава любителите на хороскопите. Те рядко се връщат към предвижданията на своите оракули, за да сверяват дали действителността е доказала правдивостта им. Четат ги с увлечения и после ги забравят. А няма и статистики, които да удостоверяват процента на познаваемост при отделните астролози. В това отношение прогнозите на социолозите са на ачик, което ги прави по-уязвими при съответните грешки.Докато на нашего брата астролога винаги може да му се размине, като изтъкне нови тълкувания на непредвидени небесни конфигурации. А тях никой не му ги и търси.Привържениците на гаданията твърдят, че астрологията е древна наука, практикувана от всички племена и народи на Земята. И че човекът е единственото млекопитаещо, което е прониквало в бъдещето чрез въпросната наука .А днес държавните глави на всички цивилизовани държави се доверявали на лични астролози. По скромните ни наблюдения за нашите ширини, възходът на астрологията се дължи на пропадналото доверие във всичко останало. В това число и в социологията. Германският писател Курт Тухолски: „Човекът е същество с две убеждения – едното е, когато е добре, другото -– когато е зле. Второто се нарича религия.“ Става и за астрологията. Разгулът на гадателстватаПикът на популярността на астрологията идва в периоди на несигурност и нестабилност, криза на доверие в управлението, изобщо когато хората са обезпокоени за своето бъдеще. Държавната и религиозната политика, ролята на Българската православна църква са фактори, които също обуславят разгула на гадателствата и врачуването.", "date": "2017.05.10", "title": " Как астролозите изяждат хляба на социолозите"}
{"url": "https://trud.bg/%d0%bc%d0%b0%d0%b9%d0%ba%d0%b8-%d0%b8%d0%b7%d0%bb%d0%b8%d0%b7%d0%b0%d1%82-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d0%b4%d0%bd%d0%b5%d1%81-%d1%81%d1%80%d0%b5%d1%89%d1%83-%d0%bd%d0%b0/", "text": "Майки организират протест заради зачестилите случаи на насилие в детски градини и ясли. Те се събират в 11 часа пред сградата на общинските дирекции „Образование“ и „Здравеопазване“, информира  Вчера стана ясно, че . Според родителите обаче това не е достатъчно. Освен камери в детските заведения, те настояват и за ежегодни психологически тестове за възпитателите. Другите им искания са увеличаване на персонала, ефективни разследвания при сигнали за насилие и тежки дисциплинарни наказания при доказано провинение. Възмущението на майките и въвеждането на видеонаблюдение започна след като беше излъчен запис направен в 45-та ясла „Майор Томпсън“, на който ясно се чува как възпитателите крещят на децата.", "date": "2017.05.10", "title": " Майки излизат на протест днес срещу насилието в детските заведения и училищата"}
{"url": "https://trud.bg/%d1%82%d1%80%d1%8a%d0%bc%d0%bf-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81-%d0%bb%d0%b0%d0%b2%d1%80%d0%be%d0%b2-%d0%b2-%d0%b1%d0%b5%d0%bb%d0%b8%d1%8f-%d0%b4%d0%be%d0%bc/", "text": "В сряда президентът на САЩ Доналд Тръмп ще приеме руския министър на външните работи Сергей Лавров в Овалния кабинет, съобщиха от Белият дом, предава AFP.Освен това Лавров ще се срещне със своя американски колега Рекс Тилърсън, за да получи подкрепата на САЩ относно плана за създаване на зони на сигурност в Сирия.", "date": "2017.05.10", "title": " Тръмп ще се срещне с Лавров в Белия дом"}
{"url": "https://trud.bg/%d0%bc%d1%83%d0%bd-%d0%b4%d0%b6%d0%b5-%d0%b8%d0%bd-%d0%bf%d0%be%d0%bb%d0%be%d0%b6%d0%b8-%d0%ba%d0%bb%d0%b5%d1%82%d0%b2%d0%b0-%d0%ba%d0%b0%d1%82%d0%be-%d0%bf%d1%80%d0%b5%d0%b7%d0%b8%d0%b4%d0%b5%d0%bd/", "text": "В сряда новият президент на Южна Корея Мун Дже-ин положи клетва и започна своя петгодишен мандат, предава AFP. Той е изправен пред редица предизвикателства, като се започне от последствията от големия корупционен скандал и се стигне до напрежението със Северна Корея.„Тържествено се заклевам пред народа, че ще изпълнявам добросъвестно своите задължения като президент“, заяви Мун в Народното събрание в Сеул.", "date": "2017.05.10", "title": " Мун Дже-ин положи клетва като президент на Южна Корея"}
{"url": "https://trud.bg/%d0%bf%d1%8a%d1%80%d0%b2%d0%be-%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5-%d0%bd%d0%b0-%d0%ba%d0%b0%d0%b1%d0%b8%d0%bd%d0%b5%d1%82%d0%b0-%d0%b1%d0%be%d1%80%d0%b8%d1%81%d0%be%d0%b2-3/", "text": "Третият кабинет на Бойко Борисов ще проведе първото си заседание. Правителството ще гласува смяна на областните управители във Варна, Смолян и Хасково.Кабинетът ще разгледа и проект на постановление за изменение на постановление №67 на Министерския съвет от 2017 г. за одобряване на прогнозно разпределение на разходите по подготовка и провеждане на българското председателство на Съвета на Европейския съюз през 2018 г. и на допълнителни разходи за 2017 г.Като точка в дневния ред е заложен и проект на решение за освобождаване и назначаване на изпълнителен директор на Националната агенция за приходите.Очаква се на днешното заседание да стане ясно името на новия български еврокомисар, който най-вероятно ще получи ресор „Дигитализация“. България няма свой представител в ЕК от началото на 2017 г. Тогава Кристалина Георгиева подаде оставка като вицепрезидент и еврокомисар по бюджета в Европейската комисия, за да поеме поста изпълнителен директор на Световната банка.", "date": "2017.05.10", "title": " Първо заседание на кабинета „Борисов 3“"}
{"url": "https://trud.bg/11-%d0%b4%d0%b5%d1%86%d0%b0-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b0%d0%b2%d1%82%d0%be%d0%b1%d1%83%d1%81%d0%bd%d0%b0-%d0%ba%d0%b0%d1%82%d0%b0%d1%81%d1%82/", "text": "11 деца са загинали при автобусна катастрофа в тунел в Китай, информира При инцидента загива и шофьорът на автобуса. Децата, на възраст между 3 и 6 години, са пътували към международна детска градина. Пет от жертвите са от Южна Корея, а останалите шест – от Китай. Придружаващият учител е тежко ранен. Все още не е ясна причината за инцидента.  ", "date": "2017.05.10", "title": " 11 деца са загинали при автобусна катастрофа в Китай"}
{"url": "https://trud.bg/%d0%be%d1%82-0-%d0%b4%d0%be-110-%d0%bc%d0%b8%d0%bb%d0%b8%d0%be%d0%bd%d0%b0-%d0%b5%d0%b2%d1%80%d0%be/", "text": "Той е на 18 години и цената му е 110 млн. евро. Искат го „Реал“ (Мадрид), манчестърските „Юнайтед“ и „Сити“, както и ПСЖ, „Ювентус“, „Арсенал“, „Челси“. Превърна се в най-младия национал на Франция от 1955-а насам, след като дебютира на 18 години и 95 дни. Също и в първия играч в историята на Шампионската лига, който вкара гол в 4 поредни мача на елиминационна фаза. Той е и най-младият футболист с 5 гола в турнира на богатите. Обича да се радва след попадение, като си кръстосва ръцете и ги прилепя към тялото. Прави го в чест на 11-годишния си брат Етан.Името на новата звезда е Килиан Мбапе – бижуто на „Монако“, за което цял свят говори.„На загуба сме – каза през есента на 2015 г. Вадим Василев, вицепрезидент на „Монако“. – Нужен е баланс между разходи и приходи. Имаме проблеми и с федерацията. Трябва да платим 50 млн. евро заради грешната насока, в която работим.“Още на следващия ден в „Монако“ вземат мерки и са готови с нов план за развитие. Продадени и освободени са редица звезди в тима, прекратени са преговорите с планираните скъпи покупки и бюджетът е съкратен. Общо 25 играчи са разкарани. Сред тях е и Димитър Бербатов. Другите познати имена са Антони Марсиал, който стегна багажа за „Манчестър Юнайтед“, Лайвин Курзава пое към ПСЖ, Яник Ферейра Караско премина в „Атлетико“ (Мадрид), а Жофри Кондогбия – в „Интер“.„Не искахме да повтаряме съдбата на руския „Анжи“ – добави Василиев. – Те са пример за лошо управление и хвърлени пари на вятъра.“По това време в „Монако“ са чувствителни на тема финанси, тъй като президентът на клуба Дмитрий Риболовлев загуби и $ 4,5 милиарда в бракоразводно дело.Всичко това кара „монегаските“ да погледнат към своята школа, където тренират жадни за изява таланти. Впоследствие привлечените в първия тим младоци се превръщат в апетитни хапки за всички отбори от топ 5 на първенствата в света. Играч, струващ под 10 млн. евро, в клуба няма. Да не говорим за Килиан Мбапе, чиято цена вече е поне 10 пъти повече.Младокът е взет в първия тим заради своята дълга крачка и скорост. След първите тренировки с мъжете в клуба са наясно, че притежават един от най-талантливите играчи, родени през 1998 г. А Мбапе се появява на бял свят няколко месеца след спечеленото световно първенство от Франция, проведено в страната.Още от малък Килиан започва да тренира под ръководството на своя баща. След това се премества в една от най-добрите школи в Европа, тази на Клерфонтен, от която са излезли играчи като Тиери Анри, Лилиан Тюрам и Емануел Пти. Тогава Мбапе е 13-годишен. Вместо да гледа анимационни филми, както повечето негови връстници, Килиан не пропуска мачовете по телевизията. Още не направил и година във френската школа, на вратата на семейството му се появява… Зинедин Зидан. Френската легенда предлага на Мбапе светкавичен договор с „Реал“. Мечта, за която милиони тийнейджъри по света мечтаят.„Бях дете и видях пред себе си най-великия френски футболист в историята – споделя Мбапе. – Той ми стисна ръката и ме погледна в очите. Никога няма да го забравя. Това беше едно от най-запомнящите неща в живота ми. В крайна сметка отказах. Не исках да напускам дома си толкова рано. А и в Мадрид щях да съм постоянно на пейката. След срещата със Зидан отидох в „Монако“…“.Мбапе казва, че Зидан е най-великият сред „петлите“, но идол по това време му е Тиери Анри. Именно на именития голмайстор Килиан чупи рекорда за най-млад дебют в „Монако“. Мбапе е на 16 години, когато записва първата си минута за мъжете. Шест месеца по-късно младокът става най-младият голмайстор на „монегаските“. Излишно е да казваме чие поредно постижение е пратено в историята.„Килиан не е просто луд по футбола, той си е чисто луд по принцип – казва Вилфрид Мбапе, баща на играча. – Животът ми винаги се е въртял около най-великия спорт и ми е писвало да говоря за играта, но той просто не млъква. Само това му е в главата! Дори се шегувам с него, че ме кара да го избягвам на моменти.“Година и пет месеца след дебюта за „Монако“ светкавицата Килиан Мбапе вече е световна звезда. Цената му скочи от 0 до 110 млн. евро. Най-добрите специалисти на планетата гледат на него като на следващото велико поколение след това на Лео Меси и Кристиано Роналдо. А 18-годишният младок е фен на португалеца. Именно това се опитват да използват и от „Реал“ при преговорите с Килиан. Президентът на испанския гранд Флорентино Перес е питал Мбапе дали желае да играе рамо до рамо с Роналдо. Във Франция се твърди, че френският талант вече е дал съгласието си за трансфер на „Сантяго Бернабеу“.Арсен Венгер, друг желаещ нападателя в състава си, определя Мбапе като нещо средно между Анри и бразилския Роналдо.„Завършва атаката с котешка елегантност, но той е феномен, няма спор“, заяви мениджърът на „Арсенал“.Килиан обаче посреща с усмивка подобни коментари по негов адрес.„Феномени са Кристиано, Меси, Неймар – скромничи Мбапе. – Аз съм далеч от тях и такива сравнения ме разсмиват.“През настоящия сезон талантът на „монегаските“ има 54 мача и 25 попадения за своя тим (б.а. – без снощния мач с „Ювентус“). Отборът му е лидер в Лига 1 и близо до спечелване на първа титла от сезон 1999/2000 насам. „Монако“ направи и фурор в Шампионската лига.„Неговата игра ме кара да крещя „о-ля-ля“ – признава Тиери Анри. – Когато заобикаля вратарите и вкарва, ми напомня на мен.“Но Мбапе отново е на друго мнение:„Не ме сравнявайте с Тиери Анри. Той е велик играч и е написал своята история. Аз искам да напиша собствена.“По всичко личи, че Килиан Мбапе вече е готов със своята първа глава, която и към момента дори можем да сравним с класика в твърди корици.", "date": "2017.05.10", "title": " От 0 до 110 милиона евро"}
{"url": "https://trud.bg/%d0%b1%d0%bb%d0%b8%d0%b7%d0%be-64-000-%d1%87%d0%b5%d1%82%d0%b2%d1%8a%d1%80%d1%82%d0%be%d0%ba%d0%bb%d0%b0%d1%81%d0%bd%d0%b8%d1%86%d0%b8-%d1%81%d0%b5-%d1%8f%d0%b2%d1%8f%d0%b2%d0%b0%d1%82-%d0%bd%d0%b0/", "text": "Общо 63 932 ученици от четвърти клас трябва да се явят днес на национално външно оценяване по български език и литература, съобщи пресцентърът на Министерството на образованието и науката.Изпитът започва в 10:00 часа и ще се състои в 1870 училища в страната. Продължителността му е един учебен час, а за децата със специални образователни потребности – два учебни часа.В петък, на 12 май, предстои второто национално външно оценяване за четвърти клас по математика, а в понеделник, 15 май, и във вторник, 16 май, са тестовете по предметите „Човекът и природата“ и „Човекът и обществото“.Резултатите от националните външни оценявания по всеки от предметите се измерват в точки и се вписват в удостоверението за завършен четвърти клас. С точките от изпита по математика може да се кандидатства в профилираните гимназии с профил „Математически“ и „Природни науки“, като тежестта на резултата при балообразуването се определя от Педагогическия съвет на конкретното училище.Целта на националните външни оценявания е да се измерят индивидуалните постижения на учениците по различните предмети и да се определени необходимостта от подкрепа, както и да се осъществи мониторинг на образователния процес на различни равнища – училищно, регионално и национално, посочват от МОН.", "date": "2017.05.10", "title": " Близо 64 000 четвъртокласници се явяват на „малките матури“"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b5%d0%bd%d1%87%d0%b5%d0%b2-%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5%d1%89%d1%83-%d0%bc%d0%b5%d0%bd-%d1%81%d0%b5-%d0%bf%d1%80%d0%b5/", "text": "Това дело се превръща във фарс. Обвиненията, че съм причинил щети на руска компания, са пълно безумие. Това каза бившият министър на отбраната Николай Ненчев пред .Той посочи, че по делото има развитие и то в положителна посока. Вчера е имало които „само потвърдиха по най-категоричен начин моята теза – спестени са огромни средства“.Ако е трябвало да платим на „РСК МиГ“ 1,8 млн. лв. (за ремонт на самолетни двигатели), то по полската сделка сме платили 1,025 млн. лв. Това е огромна разлика, с много по-добри срокове за изпълнение и с много по-добра гаранция. Със сигурност е ощетил „РСК МиГ“, но това слабо ме интересува.Обвиненията, че съм причинил щети на руска компания, са пълно безумие – да ме съди за това български прокурор, като че ли му го е разпоредил руски прокурор. Очевидно се задействаха българските сили на мрака, каза той.Според него причината е, че е нарушил корупционни практики.По думите му България не е имала договор с „РСК МиГ“, а „рамково споразумение, което не ни задължава да подпишем договор. При положение, съм намерил по-добри условия при много по-добра цена и гаранция, естествено, че ги предпочета – все пак това са парите на българския данъкоплатец и не ми е безразлично как ще ги харча“.Попитан дали новите изтребители ще бъдат втора употреба, той отговори, че не може да коментира. „Ние бяхме финализирали финансовата част. Не бих могъл да кажа коя оферта ще избере новото правителство, засега поне обявиха, че това е „Грипен“, което не беше съвсем коректно. На първо място трябваше да получат добра експертиза“, каза Ненчев.За мен това не е просто договор за покупка на самолети, това винаги е изглеждало като геостратегически избор, посочи Ненчев.В отговор на въпрос той посочи, че е прекалено рано да коментира какъв министър на отбраната ще е Красимир Каракачанов, по добави, че има „известно безпокойство“. „Ще бъда внимателен, ще следя действията му и ще реагирам винаги, когато смятам, че се налага“, обеща Ненчев.", "date": "2017.05.10", "title": " Николай Ненчев: Делото срещу мен се превръща във фарс"}
{"url": "https://trud.bg/%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%b0%d0%b2%d1%82%d0%be%d0%bc%d0%b5%d0%bb%d0%bb%d0%b5%d1%82%d0%be-%d0%ba%d1%80%d0%b0%d0%b9-%d0%b1%d0%be%d0%b3%d0%b4%d0%b0%d0%bd%d0%b8/", "text": "Жертвите нана пътя Поповица – Асеновград, се оказаха пет, а не четири, както бе предварително съобщено от Областна дирекция на МВР.Загиналите са две жени и трима мъже, като двама от тях са и семейство. Всички са от близкото село Богданица и се връщали от работа от Поповица, където работели в местната мандра, произвеждаща сирене и кашкавал с марка „Елит“. Мерцедесът, с който са пътували, се е движел с доста над разрешената за този участък от пътя скорост, като петимата са се прибирали в селото от казино в Асеновград, а не от работа, твърдят техни близки.Причина за смъртта е движение с несъобразена скорост, заради която колата е излязла от пътното платно, преобърнала се е и се е ударила последователно в няколко дървета, докато се е търкаляла. Телата на петте жертви са размазани и пристигналите на местопроизшествието пожарникари и полицаи ги вадят буквално на части. И петимата загинали са от ромски произход, като единият от тях – 23-годишният Ангел, оставя пет деца сираци.", "date": "2017.05.10", "title": " Жертвите на автомелето край Богданица се оказаха пет, всичките от близкото село"}
{"url": "https://trud.bg/%d0%b8%d0%b4%d0%b2%d0%b0-%d0%ba%d1%80%d0%b0%d1%8f%d1%82-%d0%bd%d0%b0-%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8%d1%8f%d1%82-%d0%bc%d1%83%d0%b7%d0%b5%d0%b9-%d0%bd%d0%b0-%d0%ba%d0%be%d0%bc/", "text": "Най-накрая действащ политик от Скопие призна, че сме един народЕдин народ в две държави няма да е прецедент – гърци, албанци, румънци, руснаци и германци го правят, време е и българите да го направятСамо преди няколко дни се случи нещо, което предричам от години като неминуемо. Председателят на Социалдемократическия съюз на Македония Зоран Заев заяви в интервю пред българска телевизия историческите думи: „Ние сме братски народ, ние сме един и същ народ.“ Да не повярва човек! Коментарът му дойде, след като се озова безпомощен, блокиран в сградата на парламента на страната, щурмувана и превзета от видимо дирижирана тълпа, привърженици на националистите от ВМРО-ДПМНЕ. В интервюто си Заев припомни неколкократно, че стабилността на Македония се клати нарочно от конкретна политическа клика, която не желае да се раздели доброволно с властта; която е узурпирала от години националния дебат у съседите с фалшива идеология и изкривена реторика.Винаги съм казвал, че македонизмът като обществена доктрина ще загине, защото е стопроцентова лъжа. Това учи историята. Ако имаше поне 5 на сто истина, например да се каже, че това е македонски народ, който от време на време е бил под българско робство, българско владичество и затова имаме обща история на моменти, можеше и да оцелее. Една лъжа може да оцелее, но само ако има поне малко истина. Ако няма капка истина – няма шанс. Не оцеля комунизмът, който ни лъжеше, че е най-прогресивният и най-демократичният обществен строй. Не оцеля идеята и лъжата за Свещена римска империя – след като Рим падна под ордите на варварите, германците не можаха да станат римляни, макар че райхът обхващаше предимно германски земи. Не успяха нито на Запад, нито на Изток. Не успя и лъжата с Източната римска империя. Тя не успя да превърне гърците в римляни, нито околните народи.Казвах, че лъжата за македонизма ще се провали, и прогнозирах как. Единият начин е в течение на годините хората да се отвратят от лъжата покрай Вардар, когато истината им стане ясна, или да излезе по телевизията един действащ политик, а не политически пенсионер като Люпчо Георгиевски, да си скъса ризата и да каже: „Македонски народе, извинявай, ние и българите сме едно и също.“ Това и стана с изявлението на Зоран Заев. Той не само е действащ политик, но и вероятно бъдещ премиер на Бивша югославска република Македония. Очевидно САЩ и Европейският съюз са се наложили над президента Георге Иванов и на вожда на ВМРО – Груевски, да отстъпят от този двубой и да спазят конституцията. Само един разговор с емисарите им тласна Иванов да се съгласи да връчи на мандат на СДСМ, макар с устни условия.Оттук нататък е много интересно дали Заев, който вече разбуни духовете (преди седмица дадох няколко интервюта за македонски медии по тази тема), когато дойде на власт, ще започне с действия, които лека-полека да започнат да отстраняват македонизма от живота на хората. Което, както се вижда от последната една година политически трусове, предизвикани от разкритията за мащабни злоупотреби с власт от страна на ВМРО, ще е трудоемка и отговорна задача. Която трябва да следва разумна стратегия.На първо място той (б.р. – Зоран Заев) трябва да подпише споразумението с България. Причината да не бъде подписан този договор между двете страни е, че в него има една точка, която казва, че Македония трябва да спре кражбите на българска история и да спре да я фалшифицира. Ако направи това, македонските деца, ще започнат веднага да учат българска история, защото всъщност тя е такава до 1944 г. Но да видим!Най-тежкият проблем за Скопие обаче ще дойде с решаването на името на Македония. Както е известно, т.нар. Тирански проект предвижда да се сменят не само знамето и химнът, но и името на държавата. Албанците са наясно, че с това име Македония не може да влезе нито в Европейския съюз, нито в НАТО. Гърция никога няма да се примири с кражбата на тяхното културно-историческо наследство и няма да позволи да бъде откраднато името Македония. Дори географски Македония е съществувала на юг от Солун, като част от нея се е намирала в днешна Албания.Исторически Вардарска Македония се разделяла на две. Половината се е наричала Пеония, по името на тракийското племе пеони. На запад от Вардар се е наричала Дардания или Илирида по името на илирийските племена, които са живеели там. Какво име ще се избере – не знам. Това те трябва да си решат. Един от големите проблеми между албанци и македонци днес е, че албанците искат да живеят в Европейския съюз и затова казват на македонците: „Ние не сме съгласни с вашите глупости.“ Каква полза, ако Македония смени знамето, химна, дори ако признаят българската си история, но не се откажат от гръцкото културно-историческо наследство – името.Когато бях министър, имах среща с посланиците, обсъждайки какво е отношението ми към Македония, след като гласувахме против влизането й в НАТО. Казах им, че разликата между Гърция и България в този казус е следната. Гърците никога няма да се съгласят БЮРМ да носи името Македония, а аз им казах, че нямам нищо против да се казва Югозападна България или просто България. Ние няма да протестираме въобще. Това в рамките на шегата. Макар и не всеки да разполага с необходимото чувство за хумор и историческа самоирония, за да вникне в нея.Идеята, че може да има един народ, който живее в две различни държави, няма да е прецедент, дори и на Балканите. Гърците имат две държави – Гърция и Кипър. Албанците имат две държави – Албания и Косово. Румънците живеят в Румъния и Молдова, руснаците – в Русия и Беларус. Германците също не правят изключение – Германия и Австрия. Време и българския народ да има две държави. Албанците няма да имат нищо против, защото ние сме доказали, че можем да живеем мирно с друг етнос, а още повече това ще размрази процеса на интеграция на Македония в ЕС. Проблеми между албанци и македонци може да има само ако някой ги инспирира отвън. Както видяхте, че провокацията на Груевски да подпали междуетнически конфликт не успя.За България е важно Македония да се отърве от лъжата и да остане цяла, неделима и независима в сегашните й граници. За България е важно тя да стане част от ЕС и НАТО, защото така ще се реши веднъж завинаги един десетилетен проблем на Балканите. Така ще умре най-големият музей на Комунистическия интернационал – македонизмът.", "date": "2017.05.10", "title": " Идва краят на най-големия музей на Коминтерна – македонизма"}
{"url": "https://trud.bg/%d0%b5%d0%ba%d1%81%d0%bf%d0%bb%d0%be%d0%b7%d0%b8%d1%8f-%d0%b2-%d1%81%d0%ba%d0%bb%d0%b0%d0%b4-%d0%b7%d0%b0-%d1%84%d0%be%d0%b9%d0%b5%d1%80%d0%b2%d0%b5%d1%80%d0%ba%d0%b8-%d0%b2-%d0%bc%d0%b5%d0%ba%d1%81/", "text": "В Мексико експлозия в склад за фойерверки отне живота на 14 души, от които 11 деца, предават световните агенции.Над 30 други са ранени. Взривът е унищожил склада и е нанесъл щети на околните сгради. Инцидентът е станал дни преди местния фестивал, за който са били предназначени фойерверките. Миналия декември, експлозия на пазар за пиротехника в мексиканската столица взе живота на 35 души.", "date": "2017.05.10", "title": " Експлозия в склад за фойерверки в Мексико отне живота на 14 души"}
{"url": "https://trud.bg/%d0%b8%d0%bd%d0%b6-%d0%b1%d0%be%d1%8f%d0%bd-%d0%bf%d0%b0%d1%83%d0%bd%d0%be%d0%b2-%d0%bd%d0%b5-%d0%bf%d0%be%d0%bb%d0%b7%d0%b2%d0%b0%d0%b9%d1%82%d0%b5-%d0%ba%d1%80%d0%b0%d0%bd%d1%87%d0%b5%d1%82%d0%be/", "text": "Инж. Боян Паунов от Столичната топлофикация посъветва хората да не ползват кранчето на топлата вода, докато тя е спряна , тъй като така може да им бъде отчетено нещо, което не са получили. Пред той заяви, че след планираните ремонти системата ще заработи по-добре.„Ремонтът, който предвиждаме да направим е много голям. В близките дни започва пълна ревизия на магистралния водопровод, който ни създаде неприятности през февруари. Тази ревизия означава пълен преглед на състоянието на водопровода и компрометираните части ще бъдат сменени. Няма откъде да мине топлоносителят, ако спрем този водопровод. Не говорим за ремонти по отношение на абонатни станции, а по магистрален водопровод – основния, по който се разпространява топлоподаването към абонатните станции към ТЕЦ София-Изток“, коментира инж. Паунов.„Тази година сме предвидили да подменим 22 километра топлопроводи. Така че ние сме ограничени от това, възможностите да разкопаем улиците на град София, тъй като така ще нарушим транспортната схема. Ние се стараем да свършим най-голям обем работа без да създаваме големи неудобства на жителите на града. Този ремонт, сега, влиза в тези 22 километра.“Не бива да пускаме кранчето на топлата вода, тъй като ще ни бъде отчитано потребление.„Това е много важно. В такъв случай, водомера за топлата вода върти и в следващия отчетен период, в който ще се отчитат водомерите, ще заплащате нещо, което не сте получили реално. Не бива клиентите да ползват кранчето за топла вода, въпреки че нямат топла вода“, каза инж. Боян Паунов.  ", "date": "2017.05.10", "title": " Инж. Боян Паунов: Не ползвайте кранчето за топла вода, когато тя е спряна"}
{"url": "https://trud.bg/%d0%bf%d1%80%d0%be%d1%84-%d1%80%d0%b0%d0%b4%d0%be%d1%81%d0%bb%d0%b0%d0%b2-%d0%bd%d0%b0%d0%ba%d0%be%d0%b2-%d0%b8-%d0%bf%d1%80%d0%be%d1%84-%d0%b0%d0%bb%d0%b5%d0%ba%d1%81%d0%b5%d0%b9-%d0%b1%d0%b5%d0%bd/", "text": "Държавните органи трябва да си свършат професионално работата Когато възниква такъв проблем, човек започва да се интересува повече. Слушам и гледам колеги, политици, журналисти – има неща които са професионални и верни, и такива, които се използват за постигане на някакви цели.– Професионално е например мнението на доц. Николай Стоянов. Професионално е и мнението на доц. Борислав Великов, бившия шеф на парламента, който е един от най-добрите хидрохимици в България. Той е създател на методиката за ликвидация на уранодобива у нас. Ще добавя проф. Павел Пенчев, доц. Нейко Нейков от Пловдив. За непрофесионалните мнения не искам да говоря.– Първият въпрос е за нормативната уредба. Има такава нормативна уредба, която е за качеството на подземните води. Това е наредба номер 1, приета като последна версия през 2016 година. Според нея концентрацията на уран в подземните води трябва да не е по-висока от 0,06 милилитра на литър. Тя засяга съдържанието в подземните води. Отделно обаче има друга наредба, която третира какво точно стига до хората от чешмата. Приета е някъде около 2000 година. И при нея съдържанието на уран е било записано 0,06 – същото. През 2014 г. обаче тази наредба се променя – съдържанието на уран става 0,03. В тази наредба влизат и показатели като хлориране, например. И така при едно замерване се установяват по-високи стойности от 0,03. Оттам идва и проблемът.– Да, така излиза.– Не, само от неправителствени организации. А преди няколко дни дойдоха при нас от Велинград. Нека не забравяме, че все пак държавата си има орган, който да се занимава с такива проблеми. Това са басейновите дирекции, които се грижат за подземните води, и Министерството на здравеопазването, което контролира питейните води. Има и служби, които се занимават с радиометричен контрол. Съгласно наредба номер 9, ако концентрацията на уран е над 0,03, тогава трябва да се започне нов мониторинг с по-голяма честота. Така на първо място излиза индивидуалната индикативна доза. Така че отчетеното повишение на уран над 0,03 изисква нов мониторинг и нови анализи. Това съвсем не означава, че нещо става, че има сериозни рискове. Нужни са по-детайлни изследвания. Уранът, като всеки друг елемент присъства в природната среда естествено. Когато става въпрос за съдържанието му във води, вероятно има някакви флуктуации. Те могат да се дължат на сезонни промени, понижаване нивото на водите, черпене от други хоризонти. Затова само от един случай да се прави обобщение за трайно замърсяване, ще е пресилено. Затова е необходимо, след като е констатирано превишение на едно място, да се започнат много по-чести и детайлни замервания. За мен е важно да се знае какви са индикативните стойности, които влияят на човека. Например докторите казват, че не е опасно, ако изпиваш по 50 грама ракия. Но какво ще стане, ако изпия 51 грама или 49? Това значи ли, че е над нормата? Затова специалистите по радиобиология трябва да сметнат конкретното влияние върху човека. Когато се направи един анализ, той не бива да се преекспонира. Всичко е възможно – допускат се грешки, може да има временно замърсяване, а после да влезе в нормите… Повишеното съдържание показва, че нещо става, че има рискове. И те трябва да се оценят обективно и професионално. Пак опираме до индикативната доза за всеки човек. Нарича се годишна индикативна доза. Затова имам въпроси като човек, който се занимава с подземни води – как е определена точно тази граница. Не съм сигурен дали има кой да ми отговори. Защото преди 10 ноември взимахме стандартите от Съветския съюз, сега – от Европейския съюз. Прочетох, че в САЩ нормата е същата като у нас – 0,03. Но това е федерална норма. Ако някой има частен водоизточник , нормите могат и да са различни. В западната част на Щатите има голям подземен резервоар, който захранва около 6 милиона души. Съдържанието на уран там е много по-високо от нормата, но водоизточникът се ползва. Ще дам и друг пример. Преди промените у нас стандартът за нитрати беше 30 милиграма на литър. Установи се обаче, че в България повечето от водите са с по-високо съдържание на нитрати и нормата беше сменена на 50 милиграма. Затова у мен възниква въпросът, че всяка норма трябва да се определя от лекари. Какви са основанията за определяне на тази норма? Знае се, че тя трябва да има и резерв. И ако съм лекар, ще сложа по-ниска норма, за да гарантирам 100 процента безопасност. Защото наистина здравето на хората трябва да е на първо място. Нужна ни е професионална и обективна оценка, а не емоционална. Тука е ролята на лекарите, на радиолозите, да кажат доколко това е рисково. Не бива уранът да се ползва като плашило. В съзнанието на обществото е навлязло мнението, че всичко, което е свързано с урана, е опасно, отровно, страшно. Има много други елементи, които са не по-малко опасни. Но думата „уран“ звучи страшно и затова се използва, за да се всява паника в обществото. При нас идваха хора от Велинград, от общината, за това, че са съобщили, че има повишено съдържание на уран и там. Изведнъж туризмът им пада. Казват с 40-60 процента… Правихме експертиза и се оказа, че няма абсолютно никаква опасност. Волфрамът е елемент, който много трудно се разпространява. Свидетели бяхме отново на злоупотреба с информация и слухове. В момента, в който волфрамът се разтвори, веднага започва да се утаява. Основният въпрос е, че се вкарват екологични „проблеми“ за решаване на бизнес проекти. Вкарва се и политика. Волфрамът дори се използва като заместител на оловото, където то е опасно за човека. Той не реагира. Няма нито един такъв елемент. До определен момент той е безвреден, а над определена доза е вреден. Важното е да се знае точната граница. В книгите пише, че морковите предизвикват алергия у определени хора. Но зависи от количеството. Не искаме с колегата Наков да омаловажим проблема. Нещата просто трябва да се решават професионално и обективно. Не един човек да излезе и да каже истината от последна инстанция. А да се съберат лекари, хидрогеолози, геолози, специалисти по ВиК и т. н. И те да изработят комплексна експертиза. Облъчват ни непрекъснато – глутенът е опасен, месото е опасно… А защо не говорят, че манганът е опасен в подземните води – за района на Хасково този проблем стои отдавна. В района на Хасково освен бивш добив на уран имаме и естествено присъствие на уран. Затова повтарям, че трябва да се установят реалните норми и да се види какво ще стане в бъдеще. Второ, да се установи източникът – естествен ли е или изкуствен. Затова е нужен колектив от водещи специалисти от различни организации. Сам по себе си уранът, попаднал в човешкия организъм, не е опасен. Той е опасен заради радиоктивния разпад. Лъчението е опасното. А това зависи и какъв е изотопът на урана. Опасно е бета-излъчването, както и гама-частиците. Алфа-частичките имат много малка сила. На практика лист хартия или кожата ги спира. Да не забравяме, че уран има навсякъде, в България – също. Ако сега донесем брояч и измерим мазилката на стените, може да се окаже, че фонът е завишен. Защото много често за мазилките се използва пясък от гранити, където съдържанието на уран е естествено по-високо. И тези гранити, като станат на пясък, може да покажат по-високо съдържание. Урана го има навсякъде, например в Хасковско, като пробиват подземни кладенци и в цялото Тракийско поле има находища на уран, в тези кладенци се просмуква от скалите естествен уран. Възможно е, защото за водоснабдяване се използват подземни кладенци и в един момент водата да е отмила малко повече от урановите пластове. При добив на урана са се използвали киселини. Тогава той става по-лесно разтворим. Ако не е кисела средата, той е по-трудно разтворим. Този уран, който се намира в Тракийското поле, също не е паднал отнякъде. Той е дошъл от скалите в Родопския масив, от околните оградни планини. В продължение на милиони години той се е натрупвал в скалите. Не ми хареса едно скорошно изказване по казуса: „Ние ще направим нови кладенци на хората от Хасково.“ Ами откъде? Това е в същите тези скали. Пак се връщам на казаното преди малко – важна е преценката на лекарите, на радиолозите. Къде е нормата? Превишаването й сега е една червена лампичка – да се оцени точното въздействие. Естествено се увеличава консумацията на минерална вода… И производителите на специализирана апаратура. С новата наредба се изисква по-висока точност на анализите. Но това не е на ниво България, на световно ниво е. Да оставим настрана конспиративните теории. Понеже говорим свободно, защо наистина изведнъж се появи информация за замърсяване на водата с уран? И то на различни места едновременно. Бях в Хасково по друга задача. Там хората са наистина уплашени. Те трябва да знаят реалния риск. Имали сме и други срещи. Идват „еколози“, наплашват хубаво хората . Нека не омаловажаваме проблема. Но той трябва да се решава професионално от широк кръг специалисти. Не бива да се намесва тук добивът. У нас вече от 1992 г. той е забранен. Например във Велинград никога не е имало добив на уран. Науката върви напред, но и нормативната база се сменя. Давам пример с флуора. Навремето се твърдеше, че е полезен за зъбите. Сега това се отхвърля. Хората поколения наред са пили една и съща вода, после се сменя нормативната база и изведнъж водата се оказва отровна! И тези хора почват да питат – какво направихте с водата ни? Има и политици, които използват това. Преди години, като работех в „Редки метали“, в Искърското дефиле до Елисейна имаше едно изворче буквално върху много богата уранова руда. На 20-ина метра до изворчето имаше къща с двама възрастни хора. Те си пиеха от това изворче. Ние им го гръмнахме изворчето, за да видим какво е качеството на водата, и те останаха много разочаровани. Не подценяваме проблема, но той трябва да се изследва сериозно. Има държавни органи и институции, които трябва да си кажат думата. Нашите гостиПроф. д-р Радослав Наков е директор на Геологическия институт на БАН. След завършване на висшето си образование работи като геолог в „Редки метали“. Защитава дисертация по геотектоника, специализирал е в САЩ и Швеция.Проф. д-р Алексей Бендеров е ръководител на секция „Хидрогеология“ при Геологическия институт на БАН. Водещ специалист в областта на хидрологията. Докторската му дисертация е на тема карстови води и находища. Има над 80 научни публикации у нас и в чужбина.", "date": "2017.05.10", "title": " Проф. Радослав Наков и проф. Алексей Бендерев от Геологическия институт на БАН пред „Труд“: Нека не ползваме урана като плашило за хората"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d0%b1%d0%b0%d0%bd%d0%ba%d0%b0-%d1%89%d0%b5-%d1%83%d0%b2%d0%b5%d0%bb%d0%b8%d1%87%d0%b8-%d1%84%d0%b8%d0%bd%d0%b0%d0%bd%d1%81/", "text": "Европейската банка за възстановяване и развитие ще увеличи до 2 милиарда евро финансирането на Гърция през 2018 година. Досега банката е предоставила 250 милиона евро, за да подпомогне рекапитализацията на четирите водещи гръцки банки. Тя отпусна и близо 190 милиона евро на германската компания „Фрапорт“ за рехабилитация на взетите от нея на концесия 14 регионални летища в Гърция, информира  Европейската банка за възстановяване и развитие е предвидила още 300 милиона евро за инвестиции в енергийни възобновяеми източници в страната.", "date": "2017.05.10", "title": " Европейската банка ще увеличи финансирането на Гърция с 2 млрд. евро през 2018 г."}
{"url": "https://trud.bg/%d0%bb%d1%8e%d0%b1%d0%be%d0%b2%d0%b5%d0%bd-%d1%80%d0%be%d0%bc%d0%b0%d0%bd%d1%81-%d1%81-14-%d0%b3%d0%be%d0%b4%d0%b8%d1%88%d0%bd%d0%b0-%d0%b4%d0%be%d0%ba%d0%b0%d1%80%d0%b0-%d0%be%d0%b1%d0%b2%d0%b8%d0%bd/", "text": "Районна прокуратура-Пловдив внесе днес в съда обвинителен акт спрямо 28-годишния Иван Н. за това, че от септември 2013 г. до 14 октомври 2014 г. като пълнолетно лице, без да е сключило брак, е заживял на съпружески начала с лице от женски пол, ненавършило 16-годишна възраст – престъпление по чл.191 ал.1 от НК. Обвиняемият Иван Н. живеел в село Ягодово, където се прибрал, след като през юли 2013 г. излязал от затвора в Пазарджик, където изтърпявал наказание „лишаване от свобода“.В селото се запознал с 14-годишно момиче, с което заживял на съпружески начала, когато я завел в къщата на чичо си в друго село в Пловдивска. По-късно двамата отново се прибрали в Ягодово и заживели на съпружески начала в дома на родителите на непълнолетното момиче. През месец октомври 2013 г. направили годеж, а през 2014 г. им се родило дете. През 2015 г. обвиняемият Иван Н. пак влязъл в затвора за изтърпяване на наказание „лишаване от свобода“. По време на досъдебното производство обвиняемият Иван Н. е дал обяснения и е признал вината си, фактическата обстановка се доказва от показания на свидетели, характеристична справка и др.", "date": "2017.05.10", "title": " Любовен романс с 14-годишна докара обвинителен акт на 28-годишен бивш затворник"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b9%d0%be%d1%82%d0%be%d0%b2%d0%b0-%d0%bc%d0%bd%d0%be%d0%b3%d0%be-%d1%81%d0%b5-%d0%b7%d0%b0%d1%80%d0%b0/", "text": "Много се зарадвах на новината, че Мария Габриел може да е следващият български еврокомисар, дано се потвърди в следващите часове, каза вицепрезидентът Илияна Йотова пред. Зная, че националният интерес на България ще е максимално защитен, тя би била много по-различен еврокомисар от предшествениците си. Почти 10 години съм работила с нея и заставам зад думите си, каза Йотова. Тя добави, че Габриел е работохолик.За тези три месеца се разбиха много митове – няма ги предречения апокалипсис и международна изолация, коментира Йотова по повод 100 си дни на поста.Това, което мога да кажа за мен и моята институция, е, че сме почтени хора и смятам, че се разбра и от най-върлите ни опоненти, каза Йотова.Президентът Румен Радев е желан партньор в Европа, на всички международни срещи. Даже участието му на съветите се отбелязва и в европейската преса, както и приносът му за декларацията от Рим. Това са много знакови неща, защото много добре зная колко труд и колко амбиция трябва да имаш, за да сложиш поне едно свое изречение в който и да е международен и европейски документ, каза Йотова.За отношенията си с президента тя посочи: „Ние сме екип с г-н Радев, споделяме, обсъждаме и събития, и позиции – всеки в крайна сметка си гледа работата, диалогът е съвсем нормален“.„Ако трябва да оценя тези 100 дни – почтеност и отговорност, не сме изменили на сантиметър от това, което сме казали на българските граждани“, заяви вицепрезидентът.„Моят стремеж, а мисля, че и на г-н Радев, е да покажем, че в България може да се прави и друг тип политика – в която не се изявяваш върху образа на врага. Не, ние си вършим работата, а най-добрата оценка ще дадат тези, които ни гледат отвън“, каза още Йотова.Вицепрезидентът отказа да коментира какво се случва в БСП и скандала „ЦУМ-гейт“. Няма да бъде етично, седейки отвън, да коментирам процеси, които стават в БСП. Винаги съм държала на това, партиите да са самостоятелни и да вземат самостоятелни решения, каза Йотова. На въпрос оформи ли се ЦУМ като втори властови център в БСП, тя отговори: За мен е по-важно каква ще бъде конфигурацията на БСП и останалите политически сили в този парламент, защото в момента България има огромна нужда от стабилност.", "date": "2017.05.10", "title": " Вицепрезидентът Йотова: Много се зарадвах, че Мария Габриел може да е следващият български еврокомисар"}
{"url": "https://trud.bg/evn-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8-%d0%b3%d0%be%d1%80%d0%b5%d1%89%d0%b0-%d0%b2%d0%be%d0%b4%d0%b0/", "text": "EVN Топлофикация-Пловдив продължава да предлага на своите клиенти гореща вода за битови нужни на промоционална цена, която е лимитирана до 10 лв. с ДДС за кубик. Отстъпката от този месец вече е валидна за всички абонати, които ползват услугата гореща вода, без да е необходимо подаване на заявление от тяхна страна. Клиентите на EVN Топлофикация-Пловдив могат да се възползват от отстъпката до 30 септември 2017 г.В случай, че домакинствата в дадена сграда заплащат регулярно по-малко от 10 лв. на кубик гореща вода, техният краен разход ще се запази в периода на кампанията, уточниха от ръководството на дружеството. Така, ако разходите на дадено домакинство за гореща вода за един месец са 8,50 лева за кубик, техният размер се запазва и няма да се повиши на 10 лева. Ползите за клиентите на EVN Топлофикация в Пловдив са безспорни – по-малки месечни разходи и неограничено количество гореща вода по всяко време. Все неща, за които абонатите на столичната Топлофикация могат само да мечтаят…", "date": "2017.05.10", "title": " EVN предлага на пловдивчани гореща вода на промоционална цена до 10 лв. с ДДС за кубик"}
{"url": "https://trud.bg/48-%d1%83%d0%b2%d0%b5%d0%bb%d0%b8%d1%87%d0%b5%d0%bd%d0%b8%d0%b5-%d0%bd%d0%b0-%d0%bf%d0%be%d1%81%d0%b5%d1%82%d0%b8%d1%82%d0%b5%d0%bb%d0%b8-%d0%be%d1%82%d1%87%d0%b8%d1%82%d0%b0%d1%82-%d1%82%d1%83%d1%80/", "text": "С 48 % са се увеличили посетителите на туристическите центрове в Пловдив през първите 4 месеца на 2017 година. Това показват данните от ежемесечната статистика на посетителите, водена в туристическите центрове. Най-интензивен е ръстът през февруари и април, през който посещенията са се увеличили почти двойно – от 1241 през февруари 2016 г. до 2129 през същия месец тази година и от 2329 през април 2016 г. до 4462 през същия месец на 2017-а.Най-многобройни са туристите от основните пазари, които Пловдив и България ежегодно привличат – Турция, Гърция, Франция, Великобритания, САЩ, Израел, Русия и Германия. Значително е нараснал броят на туристите от Румъния, Украйна, Холандия, Белгия, Швеция, Швейцария и други европейски държави, чиито запитвания са свързани предимно с културните забележителности на града, винарските изби в региона, събитията и дейностите, които могат да се извършват в Пловдивско, включително места за спорт и отдих.Статистиката сочи, че Пловдив се превръща и в дестинация за нови пазари, сред които досега не е бил популярен – ежемесечно се срещат индивидуални посетители от държави като Египет, Азербайджан, Казахстан, Обединени арабски емирства, Андора, Аржентина, Армения, Филипините и др. Значително е нараснал броят на местни посетители с цел опознаване на културните забележителности и събитийния календар, както и на тези от други родни градове – най-често семейства, избрали Пловдив за своя уикенд дестинация. Наблюдава се на само увеличение на туристите, но и разнообразие в търсената услуга. Все повече са запитванията за възможностите за организирана обиколка в града или извън него чрез наемане на екскурзовод или осъществяване на връзка с туроператор.", "date": "2017.05.10", "title": " 48% увеличение на посетители отчитат туристическите центрове в Пловдив"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%81%d0%b3%d0%be%d0%b2%d0%be%d1%80%d1%87%d0%b8%d0%b2%d0%b8%d1%8f%d1%82/", "text": "Той е сговорчив, диалогичен и умее да изчаква. Трудно е да разбереш, че е ядосан. Научил е политическият си урок и знае как да овладява емоциите си. В момента Красимир Каракачанов държи рекорда за най-дългогодишен действащ лидер на партия. Начело е на ВМРО от 1997 г. Влизал е в много съюзи с тезата на Ото фон Бисмарк , че политиката е изкуство да се приспособиш към обстоятелствата и да извлечеш полза от всеки, дори от този, който пречи.Красимир Каракачанов е избиран четири пъти за депутат – в 38-ото, 40-ото, 43-тото и 44-тото народно събрание. Два пъти е участвал в битката за “Дондуков” 2 – през 2011 г., когато печели 0,99 % на първи тур, и през миналата година, когато за него гласуваха 14,97 %. От 1990 г. Каракачанов е част от политическия живот на страната, но досега не бе влизал в изпълнителната власт.От 4 май лидерът на ВМРО е вицепремиер и министър на отбраната. Като министър има доста дебел портфейл, на който може да завиди всеки от колегите му в изпълнителната власт. Каракачанов разполага с близо 3 млрд. лв. за нова техника – 1,5 млрд. лв. за изтребители и още 1,2 млрд. лв. за превъоръжаване на Сухопътните войски.Уикицитат приписва на Красимир Каракачанов следната теза: “Гонките и засадите от лова се пренасят в политиката. Българската политика може да се определи по-скоро като бракониерство, а не като лов.” Във военното министерство обаче бракониерството не е на почит. Още повече че експертите във ведомството (доколкото са останали след Николай Ненчев) ще следят много внимателно всяка стъпка на новия министър. Не е за подценяване и фактът, че държавният глава Румен Радев е бивш шеф на ВВС, а голяма част от екипа му са военни. Това означава, че на практика на “Дондуков” 2 Каракачанов има надзорен съвет, който ще реагира.Решението лидерът на ВМРО да поеме министерството на отбраната не бе посрещнато еднозначно в ГЕРБ. В партията на Борисов веднага се появиха обструкции, че Каракачанов може и да не получи най-високата степен на достъп до тайните на НАТО – Cosmik Top Sekret Atomal (CTSA), заради съпричастност към Държавна сигурност. Последвалите сондажи в алианса подействали успокоително. Обясненията били, че Каракачанов не е работил срещу страни от НАТО, а единствено по въпроси, касаещи българските интереси в Македония.Самият Каракачанов никога не се е притеснявал от упреците за връзки с ДС. Отговаря по следния начин: “Не се срамувам от моето минало. Пожелавам на всеки да служи на България така, както съм служил аз. Смятам, че съм направил това, което е трябвало да направя в името на защитата на националните интереси на България, и ще продължавам да го правя.”Каракачанов е завършил Историческия факултет на Софийския университет през 1990 г., а през 2014 г. защитава докторат по право в Югозападния университет “Неофит Рилски”-Благоевград с тема “Външнополитическата дейност на ВМОРО (1893-1918)”.Като човек врял и кипял в обществените дела още от студентската скамейка, той е овладял непосилните за мнозина прийоми на дипломацията и съобразяването с партньора. Проумял е, че сговорчивостта е залог за оцеляване в свирепата политическа действителност. Коректността налага да припомним, че преди да протегне ръка към колективното кормило на властта, Каракачанов призова: “Крайно време е измислените политически различия да бъдат заличени. Политиците трябва да сложат егото и личните си амбиции в джоба и тогава да седнат на масата за преговори.”Дали самият Каракачанов е прибрал своето его в джоба, ще покаже времето… Предишните съюзиПрез 1997 г. под ръководството на Красимир Каракачанов ВМРО влезе като присъдружна партия на ОДС в 38-ото НС.Преди изборите през 2001 г. Каракачанов напусна ОДС, за да се събере с гергьовденците на Любен Дилов. Тогава малко не им стигна да влязат в НС.През 2005-а ВМРО се събра със земеделците от БНС и БЗНС-НС на Мозер, ССД на Софиянски и сговорната дружина проникна в 40-ото НС.През май 2014 г. за европейските избори ВМРО участва в коалиция с БДЦ и “Гергьовден”, а през юли Каракачанов заедно с НФСБ на Валери Симеонов създават Патриотичния фронт, с който влизат в 43-тото НС.За президентските избори през 2016 г. бе създадена коалицията “Обединени патриоти” – ВМРО, НФСБ и “Атака”. С нея трите партии влязоха и в 44-тото НС. За негоТой възроди патриотичното движение ВМРОКрасимир Каракачанов има огромната заслуга, че възроди едно патриотично движение като ВМРО. Това движение направи много – както в миналото, така и в настоящето – за опазване на българската национална идентичност в Македония. Дори само за това Каракачанов трябва да остане не просто в българския политически елит, а в историята. Поема голяма отговорностГоляма отговорност поема Красимир Каракачанов, изхождайки от факта, че за първи път ВМРО официално участва в управление на Република България. Това се случва за първи път от 130 години. Голяма е и отговорността към членовете и симпатизантите на ВМРО. Ще следим много внимателно дали действията му ще са подкрепени от българските граждани. Досието му в ДС не е проблемНе е проблем, че Красимир Каракачанов има досие в бившата Държавна сигурност. Да не забравяме, че и руският държавен глава Владимир Путин е бил служител на техните служби. Бившият американски президент Джордж Буш-баща – също. Така че на това в държавите, които даваме за пример, отдавна не се гледа с лошо око. Надявам се атаките срещу Каракачанов по този въпрос да са останали в миналото.юли 2016 г.", "date": "2017.05.10", "title": " Красимир Каракачанов – Сговорчивият"}
{"url": "https://trud.bg/20-%d0%bd%d0%be%d0%b2%d0%b8-%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%bf%d0%be%d0%bb%d0%be%d0%b6%d0%b8%d1%85%d0%b0-%d0%ba%d0%bb%d0%b5%d1%82%d0%b2%d0%b0/", "text": "Народните представители, които заемат местата на избраните за министри, положиха клетва. Председателят на парламента Димитър Главчев прочете решенията на ЦИК, с които народните представители заемат местата на избраните за министри. Клетва положиха и народните представители, които заемат местата на избраните за народни представители с прекратени правомощия, които са ги прекратили по свое желание или ще бъдат избрани за областни управители.Димитър Лазаров заема мястото на Бойко Борисов, избран за премиер. Иглика Иванова- Събева влиза в парламента на мястото на Томислав Дончев, избран за вицепремиер. Миглена Александрова заема мястото на Валери Симеонов, избран за вицепремиер. Десислава Костадинова- Гушева влиза в Народното събрание като заменя Екатерина Захариева, избрана за министър на външните работи. Владимир Вълев заема мястото на министъра по българското председателство Лиляна Павлова. Емилия Станева- Милкова ще бъде народен представител на мястото на министъра на спорта Красен Кралев. Калин Оковски заема мястото на избрания за министър на отбраната Красимир Каракачанов. Венка Стоянова ще бъде депутат от ГЕРБ на мястото на Теменужка Петкова, избрана за министър на енергетиката. Мартин Инчев заема мястото на министъра на туризма Николина Ангелкова. Калин Василев влиза в парламента на мястото на министъра на регионалното развитие и благоустройство Николай Нанков. Евгения Алексиева влиза в 44-тото НС на мястото на Владислав Горанов, избран за министър на финансите. Йорданка Фикерлийска ще заеме мястото на министъра на вътрешните работи Валентин Радев. Ралица Добрева ще бъде депутат от ГЕРБ, докато Ивайло Московски и Цецка Цачева заемат постовете министър на транспорта и министър на правосъдието. Севим Исмаил Али ще бъде депутат от ДПС. Ана Александрова заема мястото на началника на кабинета на Бойко Борисов Румяна Бъчварова. Недялко Славов от ГЕРБ е с прекратени правомощия след като се е отказал от мястото си, така в парламента влиза Красимир Събев. Станислав Дечев от ГЕРБ е с прекратени правомощия и на негово място влиза Георги Станков. Александър Манолев от ГЕРБ е с прекратени правомощия и на негово място влиза Димитър Гамишев. Семир Абу Мелих от ГЕРБ е с прекратени правомощия и на негово място в 44-тото НС влиза Галя Василева.", "date": "2017.05.10", "title": " 20 нови депутати положиха клетва"}
{"url": "https://trud.bg/%d0%bf%d0%be%d0%b4%d0%bf%d0%b0%d0%bb%d0%b8%d1%85%d0%b0-%d0%bc%d0%b0%d0%b3%d0%b0%d0%b7%d0%b8%d0%bd-%d0%b2-%d1%88%d1%83%d0%bc%d0%b5%d0%bd/", "text": "Магазин за спортни стоки „Бумеранг“ в центъра на Шумен беше унищожен при палеж към 1,19 часа през нощта в сряда. Пожарът започнал от входната врата и са нанесени значителни щети – унищожени са дрехи, манекени, компютър, климатик, касов апарат, опушени са 100 кв. стени.На мястото светкавично се отзовал екип на пожарната, с 200 литра вода пламъците били погасени. Образувано е досъдебно производство за палеж, научи „Труд“.Обектът на централния бул.“Славянски“ е бил под охраната на фирма „Телепол“.„Станал е пожар, не е взрив. Охранителите ми се обадиха, че са дошли на място и видяли, че гори магазина. Всичко е унищожено. Стока за десетки хиляди лева“, каза пред „Труд“ собственичката Стела Кирова.Тя е наемател на помещението от 15 г. и беше категорична, че с абсолютно никого няма неуредени сметки, не е получавала и заплахи. В магазина работи само една продавачка.Причините за инцидента са в процес на установяване. Според запознати, е възможно някой да е въздейства под вратата и така да е причинил пламъците. След това е последвало счупване на стъклената врата и витрини.", "date": "2017.05.10", "title": " Подпалиха магазин в Шумен"}
{"url": "https://trud.bg/%d0%b1%d0%b0%d0%b2%d0%b0%d1%80%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d0%ba%d1%8a%d0%bc-%d0%b1%d0%be%d1%80%d0%b8%d1%81%d0%be%d0%b2-%d0%b2%d0%b0%d1%88%d0%b8%d1%8f/", "text": "Министър-председателят на Бавария Хорст Зеехофер изпрати своите сърдечни и приятелски поздрави до премиера Бойко Борисов по повод избирането му начело на българското правителство, съобщи официалният сайт на Борисов.„Вашият опит дава гаранция за стабилното развитие на страната Ви. Предвид предстоящото председателство на България на Съвета на Европейския съюз, във време особено критично за Съюза, той е от голямо значение и далеч извън границите само на Вашата родина“, пише Зеехофер в поздравителния адрес. Той изразява своята убеденост, че под ръководството на Борисов добрите контакти между двете страни ще бъдат задълбочени още повече.„Пожелавам Ви успех и късмет при изпълнение на задачите Ви в служба на гражданите на Вашата страна и в областта на европейското сътрудничество“, допълва още Зеехофер в поздрава си до българския министър-председател.", "date": "2017.05.10", "title": " Баварският премиер към Борисов: Вашият опит е важен за българското председателство на ЕС"}
{"url": "https://trud.bg/1%d0%bb%d0%b2-%d1%81%d1%83%d0%b1%d1%81%d0%b8%d0%b4%d0%b8%d1%8f-%d0%b7%d0%b0-%d0%bf%d0%b0%d1%80%d1%82%d0%b8%d0%b8%d1%82%d0%b5-%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%be%d1%82-%d0%b3/", "text": "ГЕРБ внася в парламента законопроект за въвеждането на мажоритарния вот. Това каза на брифинг в парламента председателят на ПГ на ГЕРБ Цветан Цветанов.Депутатът Данаил Кирилов обясни, че в законопроекта, който ще внесат след няколко минути са изпълнили на 100% волята на българския избирател. „Развили сме предложенията така както са били поставени въпросите на поставения референдум. Развили сме уредбата на пълен мажоритарен избор в два тура с абсолютно мнозинство. Предложили сме разделението на територията на страната на 240 едномандатни района, във всеки един от които да се проведе мажоритарен избор в два тура в пълно мнозинство“, обясни Данаилов.Той уточни, че са предвидили районна избирателна комисия, която ще се състои от 13 члена. „За чужбина сме предвидили извършването на активна регистрация, която да даде точната картина на активните българските избиратели извън страната“, добави той. По думите му ще бъде въведена и субсидията от 1 лв. за партиите годишно на получен глас на парламентарни избори.В момента субсидията е 11 лв. на глас годишно. Промяната трябва да се направи в Закона за политическите партии.", "date": "2017.05.10", "title": " 1 лв. субсидия на глас годишно за партиите предложиха от ГЕРБ"}
{"url": "https://trud.bg/%d1%82%d1%80%d0%b8%d0%be-%d1%88%d0%b2%d0%b5%d0%b9%d1%86%d0%b0%d1%80%d1%81%d0%ba%d0%b8-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d0%b8-%d0%be%d1%87%d0%b0%d1%80%d0%be%d0%b2%d0%b0%d0%bd/", "text": "Град Пловдив беше част от маршрута на група швейцарски журналисти, които са на посещение в България до 10 май. Визитата им бе организирана от общинско предприятие „Туризъм“ в партньорство с ОИ „Старинен Пловдив“ и музеите в града под тепетата.Херберт Хубер и Жан Пиер Райнле са журналисти на свободна практика, които публикуват редовно в авторитетните „Ostschweiz am Sonntag“, „Zentralschweiz am Sonntag“ и “ Neue Zuercher Zeitung“, а Мартин Килхман е журналист, който пише на тема „Вино“ в популярното издание за пътуване, храна и вино „Fallstaff“.Триото прекара 2 дни в Пловдив с наситена и интересна програма. По време на престоя си журналистите се запознаха отблизо с туристическите атракции на града и местната кухня. Гостите бяха особено впечатлени от античната история на Пловдив, традиционните ресторанти и местни деликатеси.Експозицията на Регионалния археологически музей, Малката раннохристиянска базилика, Античният театър, Римският стадион, Форумът с Одеона на Филипопол и Небет тепе предизвикаха истински възторг в швейцарските журналисти. По време на разходката си из живописните улички на Стария Пловдив те бяха силно впечатлени от фасадите и интериора на възрожденските къщи. С огромен интерес разгледаха къщите на Лука Балабанов, Степан Хиндлиян, Никола Недкович и богатата експозиция на Регионалния етнографски музей.За да запознаят журналистите с кулинарните ни традиции, организаторите бяха подбрали ресторанти с традиционна българска кухня. Швейцарците споделиха прекрасните си впечатления от духа и атмосферата на бъдещата културна столица на Европа през 2019 година. Освен Пловдив посещението им у нас включва София и Казанлък.", "date": "2017.05.10", "title": " Трио швейцарски журналисти очаровани от Пловдив"}
{"url": "https://trud.bg/%d0%bf%d0%be%d0%ba%d0%b0%d0%b7%d0%b2%d0%b0%d1%82-%d0%bd%d0%b0-%d1%83%d1%87%d0%b5%d0%bd%d0%b8%d1%86%d0%b8-%d0%be%d1%82-%d0%b2-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%be-%d0%ba%d1%8a/", "text": "Къде и как се произвеждат части за „Мерцедес“, „Рено“, „Нисан“ и „Фолксваген“, ще могат да видят на място тази сряда учениците от три професионални гимназии от Пловдивска област.Възпитаниците на ПГ по машиностроене-Пловдив, ПГ „Цар Иван Асен Втори“-Асеновград и ПГ по селско стопанство-Куклен ще посетят производствените цехове на немската компания „Мекалит“ в зона „Куклен“ в Деня на отворените врати, организиран от ръководството на фирмата със съдействието на „Клъстер Тракия икономическа зона“ (КТИЗ) и Регионалното управление по образование (РУО) в Пловдив.Бизнесът в ТИЗ започна активно да помага за професионалното ориентиране на учениците от региона като промотира пред тях възможностите за индустриална кариера в България.Германската компания Mecalit стъпи у нас през 2012 г., за да снабдява оттук предприятията на Liebherr, Bosch-Siemens Hausgeraete и Miele с детайли за бяла техника.През 2016 г. „Мекалит“ навлезе в нова област – производство на пластмасови елементи за автомобилната индустрия, за клиенти като Mercedes, Renault – Nissan, Volkswagen. Благодарение на успешния пример на развитие на „Мекалит“ към индустриална зона Куклен тук бе привлечена още на една немска компания – „Willi Elbe Gelenkwellen“.", "date": "2017.05.10", "title": " Показват на ученици от в Пловдивско къде и как се произвеждат части за „Мерцедес“ в региона"}
{"url": "https://trud.bg/%d0%b7%d0%b0%d0%bd%d0%b0%d1%8f%d1%82%d1%87%d0%b8%d0%b9%d1%81%d0%ba%d0%b0%d1%82%d0%b0-%d1%87%d0%b0%d1%80%d1%88%d0%b8%d1%8f-%d0%b2-%d1%81%d1%82%d0%b0%d1%80%d0%b8%d0%bd%d0%b5%d0%bd-%d0%bf%d0%bb%d0%be/", "text": "Навръх Международния ден на детето – 1 юни, официално ще бъде открита Занаятчийската чаршия в Пловдив. Тя ще се намира на улица „Стръмна“ 1 и 3 в Стария град под Етнографския музей, а сагата с нея трае 5 години – от промяна на собствеността, през необходимите разрешителни от институциите, до ремонтните дейности, които още продължават.„Радвам се, че с решение на ОбС тези къщи бяха дадени на Занаятийската камара. Надявам се тези пространства да привличат все повече туристи. Ние като община ще направим така, че Занаятчийската улица да бъде включена в туристическите маршрути на Пловдив и да бъде открита като нова дестинация в Стария град, заяви зам.-кметът Амелия Гешева при огласяването на новината.Занаятчийската чаршия ще има пекарна и много ателиета – за рисуване на стъкло, художествени тъкани, керамика, плъсти, а тенденцията е да се разширява с още занаяти. Детският панаир на занаятите, който традиционно се провежда на 1 юни, също ще е на ул. „Стръмна“, като идеята е малчуганите да са близо до майсторите и да са съпричастни към правеното от тях, обяви Тони Симидчиева, председател на Регионалната занаятчийска камара в Пловдив. Ц Тони Симидчиева. Идеята е децата да са близо до майсторите, за да бъдат съпричастни към правеното от тях.", "date": "2017.05.10", "title": " Занаятчийската чаршия в Старинен Пловдив отваря врати на 1 юни"}
{"url": "https://trud.bg/10-%d0%bc%d0%b0%d0%b9-%d0%b4%d0%b5%d0%bd-%d0%bd%d0%b0-%d0%ba%d0%b0%d1%80%d0%b8%d0%b5%d1%80%d0%b0%d1%82%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%8f-%d1%83%d0%bd/", "text": "10 май е обявен за Ден на кариерата в Пловдивския университет „Паисий Хилендарски“ и ще се проведе в новата сграда на вуза на бул. „България 236 от 10.30 до 13 часа.Организатори са Университетският информационен център за кариерно развитие и Студентският съвет към ПУ, а в събитието своята дейност ще представят 31 фирми и институции от държавния и частния сектор. Сред тях са енергийни дружества, банки, компании от хранително-вкусовия сектор, преводачески агенции, фондации и неправителствени организации, държавна администрация, кол центрове, IT фирми.Студентите ще имат възможността да се срещнат с евентуални бъдещи работодатели и да зададат въпросите, които ги вълнуват, обясни проф. Дора Левтерова, директор на Университетския информационен център за кариерно развитие на ПУ „Паисий Хилендарски“.", "date": "2017.05.10", "title": " 10 май – Ден на кариерата в Пловдивския университет „Паисий Хилендарски“"}
{"url": "https://trud.bg/%d1%81%d1%8a%d0%b4%d1%8f%d1%82-%d0%b8%d0%bc%d0%b0%d0%bd%d1%8f%d1%80%d0%ba%d0%b0-%d0%ba%d1%80%d0%b8%d0%bb%d0%b0-%d1%81%d1%82%d0%be%d1%82%d0%b8%d1%86%d0%b8-%d0%b0%d1%80%d1%82%d0%b5%d1%84%d0%b0%d0%ba/", "text": "49-годишна варненка ще бъде съдена за иманярство, след като в дома й били открити  стотици артефакти от античността и Средновековието, съобщиха от пресцентъра на Апелативната прокуратура.Органите на реда влезли в дирите на Иванка Черната през юли 2015 г. след подаден сигнал, че тя къта незаконно множество ценности. При обиск в дома й във Варна и в семейна къща в Долище в тайници били открити медни и сребърни монети от епохата на османизма, антични амфори, медицински инструменти, върхове на стрели от I – IV век преди Христа.Експертизи установили, че Иванка е събрала цели колекции от монети, сечени при управлението на различни турски султани. Описанието на иззетите артефакти съдържа повече от 30 листа от обвинителния акт, внесен в съда от окръжната прокуратура. Освен ценностите, в жилищата били намерени пет самоделни металотърсача и системи, предназначени за дълбочинно търсене на метални предмети.Разследването установило, че Иванка Черната е известно име в иманярските среди. С нелегалния бизнес се занимавал и съпругът й, който обаче изчезнал безследно преди 11 г. Ако бъде призната за виновна, подсъдимата може да получи до 6 г. лишаване от свобода, глоба от 3000 до 15 000 лв.,  конфискация на имущество и забрана да упражнява определена професия или дейност, уточниха от прокуратурата.", "date": "2017.05.10", "title": " Съдят иманярка, крила стотици артефакти от античността и Средновековието"}
{"url": "https://trud.bg/%d1%81%d0%b8%d0%bc%d1%84%d0%be%d0%bd%d0%b8%d1%87%d0%bd%d0%b8%d1%8f%d1%82-%d0%bc%d0%b5%d1%82%d1%8a%d0%bb-%d0%bd%d0%b0-%d1%85%d0%be%d0%bb%d0%b0%d0%bd%d0%b4%d1%86%d0%b8%d1%82%d0%b5-%d0%be%d1%82-epica/", "text": "Организаторите на „HILLS OF ROCK“ в Пловдив продължават да добавя нови имена към списъка за първото издание на фестивала. Последното ново попълнение е холандската банда „EPICA“, известна със своето симфонично метъл звучене, която ще свири в първия ден на фестивала на 30 юни и 1 юли.На трите сцени около гребния канал в града под тепетата почитателите на рок музиката ще видят големите Evanescence и Guano Apes и още 30 артисти и групи от България и чужбина. Наред с най-големите си хитове EPICA ще представят и новия си албум „The Holographic Principle“, който според музикалната критика е най-добрата им творба до момента.„Искахме този албум да е изпълнен с най-добрата музика, на която сме способни. Отделихме много време за подготовката му и в съчетанието на различни инструменти, които никога преди не бяхме ползвали в песните си. Включихме брас, струнни, духови, етно инструменти и перкусии, за да направим звука по-жив и за да постигнем онзи ефект, който ние в групата наричаме ултимативния EPICA звук“, твърди Коен Янсен (Coen Janssen).Той свири на пиано и синтезатор в групата, създадена през 2002 г. от бившия вокалист и китарист на After Forever Марк Янсен (Mark Jansen).", "date": "2017.05.10", "title": " Симфоничният метъл на холандците от „EPICA“ ще звучи на „HILLS OF ROCK 2017“"}
{"url": "https://trud.bg/%d1%82%d0%b5%d0%be%d0%bb%d0%be%d0%b7%d0%b8-%d0%b8-%d0%b1%d0%be%d0%b3%d0%be%d1%81%d0%bb%d0%be%d0%b2%d0%b8-%d0%be%d0%b1%d1%81%d1%8a%d0%b6%d0%b4%d0%b0%d1%82-%d0%bf%d1%80%d0%b0%d0%b2%d0%be%d1%81%d0%bb/", "text": "Кръгла маса на тема „Православие – традиции и съвременност“ организира тази сряда катедра „Теология“ към Философско-исторически факултет на Пловдивския университет „Паисий Хилендарски“.Форумът, който ще се проведе за четвърта поредна години, ще е в зала „Съединение“ на Регионален исторически музей, а участие в него ще вземат теолози, богослови, докторанти и студенти от ПУ „Паисий Хилендарски“, Софийския университет „Св. Климент Охридски“ и Великотърновския университет „Св. св. Кирил и Методий“.Те ще представят своите проучвания в областта на християнската етика, история на Българската православна църква, литургика, старобългарска книжнина, агиология, патрология, християнско изкуство, църковна музика и др.", "date": "2017.05.10", "title": " Теолози и богослови обсъждат православието на кръгла маса в ПУ"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d1%80%d0%be%d0%b5%d0%ba%d1%82%d0%b0-%d0%bd%d0%b0-%d0%b3%d0%b5%d1%80%d0%b1-%d0%b7%d0%b0-%d0%bc%d0%b0%d0%b6%d0%be%d1%80%d0%b8%d1%82%d0%b0%d1%80%d0%bd%d0%b0-%d0%b8/", "text": "Проектът на ГЕРБ за въвеждане на мажоритарна избирателна система беше публикуван на сайта на Народното събрание. Състои се от 11 страници поправки в сега действащия Изборен кодекс.Предвидено е в 240 едномандатни избирателни района, определени с указ на президента, да се провежда мажоритарен вот с абсолютно мнозинство в два тура.В случай на незаконен избор или предсрочно прекратяване на мандата от ГЕРБ предлагат да се прави частичен вот.Предвидено е кандидатите на партиите, коалициите и инициативните комитети да могат да участват във вота само в един избирателен район.Идеята на ГЕРБ за избирателите в чужбина е да гласуват с бюлетини за избирателния им район по постоянен адрес в България. От партията обявиха, че разчитат улеснение на сложния вот зад граница да има чрез машинно гласуване и евентуално въвеждане на гласуване по интернет.Предвидено е месец преди първите парламентарни избори по новата система да се проведе активна регистрация на българите в чужбина чрез сайта на ЦИК. ", "date": "2017.05.10", "title": " Вижте проекта на ГЕРБ за мажоритарна избирателна система"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d1%83%d0%bf%d1%80%d0%b5%d0%ba%d0%bd%d0%b0-%d1%81%d0%b0%d1%89-%d0%b7%d0%b0%d1%80%d0%b0%d0%b4%d0%b8-%d0%b2%d1%8a%d0%be%d1%80%d1%8a%d0%b6%d0%b0%d0%b2%d0%b0%d0%bd/", "text": "Турските власти отхвърлиха като „неприемливо“ решението на Вашингтон да доставя оръжие и военно оборудване на кюрдски бойци, които се бият срещу джихадистите от „Ислямска държава“ в Сирия, предаде АФП.„Доставките на оръжия за кюрдските милиции (YPG) е неприемливо“, заяви заместникът на министър-председателя Нуретин Чанъкли пред телевизионния канал Haber.„Подобна политика няма да е от полза за никого“, допълни Чанъкли.", "date": "2017.05.10", "title": " Турция упрекна САЩ заради въоръжаване на сирийските кюрди"}
{"url": "https://trud.bg/39-%d1%80%d1%8a%d1%81%d1%82-%d0%bd%d0%b0-%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0%d1%82%d0%b0-%d0%bf%d1%80%d0%b5%d0%b7-2017-%d0%b3/", "text": "Икономиката на България ще продължи да нараства и през тази година брутният вътрешен продукт /БВП/ ще достигне 3,9%. Това прогнозират банкери от УниКредит по време на годишната среща на Европейската банка за възстановяване и развитие, която се провежда до 11 май в Кипър. ", "date": "2017.05.10", "title": " 3,9% ръст на икономиката през 2017 г."}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%bd%d0%b8%d0%b5-%d1%81%d0%bc%d0%b5-%d0%b7%d0%b0-%d0%bc%d0%b0%d0%b6%d0%be%d1%80%d0%b8%d1%82%d0%b0%d1%80/", "text": "Имаме принципна позиция, че сме „за“ мажоритарно-смесена система. И в рамките на обсъждането на този законопроект, ще внесем своите предложения. Това каза на брифинг в парламента лидерът на БСП Корнелия Нинова.„По отношение на партийните субсидии, също ще направим предложение за тяхното намаление. По отношение на заплатите, сме категорични, че трябваше да ги замразим, защото не е справедливо на тримесечие заплатите да се увеличават, докато доходите на хората стоят замразени или реално намаляват с увеличението на цените на много стоки и услуги“, коментира Нинова. По думите й що се отнася до дарителските ни дейности, са го правили досега, ще продължат и занапред.„Винаги парламентарната група сме дарявали, ще продължим да го правим и от сегашната си заплата. Искаме да се замразят заплатите, докато се преизчисли формулата и се намери по-справедлив вариант. Ние сме за по-справедливо възнаграждение на политическата класа и статуквото“, каза още Корнелия Нинова. Тя не пожела да коментира какво мисли за партийната субсидия от 1 лв.„Ще сложим край на произвола на частните съдебни изпълнители“, каза още лидерът на БСП Корнелия Нинова. Тя обяви, че „БСП за България” внася законодателни промени в защита на гражданите от злоупотреба с имуществото им. Председателят на БСП обясни, че омбудсманът няма право на законодателна инициатива, а прави само препоръки и предложения, и е необходимо депутати да внесат тези промени, за да станат факт. „Искаме да доведем до край битката с монополите и да защитим правата на гражданите”, каза още тя. „Няма да оставим Мая Манолова сама в тази битка“- каза лидерът на БСП.Корнелия Нинова поясни, че за призоваването се предлага да се удължи срокът и поне 3 пъти в един месец да бъде търсен длъжникът. Тя подчерта, че единият от тези 3 пъти трябва да е в неработен ден. „Ако и така не бъде намерен и призован длъжникът, съдът служебно да го направи и ако не може, да му бъде назначен особен представител, който да защитава правата му”, допълни лидерът на левицата.Корнелия Нинова обясни и друга промяна- в заповедта за изпълнение да се посочва банкова сметка, по която длъжникът да може доброволно да плати и ако го направи, да не дължи такси. „Дава се възможност и длъжникът да може да обжалва оценката на движимото и недвижимото имущество, както и всички действия на съдебния изпълнител”, каза тя. Председателят на БСП посочи, че се предлага таксите да не надхвърлят като стойност дължимото. „Предлагаме доходът от труд и пенсия, в размер на минималната работна заплата, да не може да бъде отнеман от длъжника”, заяви тя.Корнелия Нинова подчерта, че с тези предложения ще бъде поправена несправедливост спрямо българските граждани, които са осъждани без да имат информация, запорира им се имущество много над стойността, която дължат с натрупване на лихви и такси. Нинова подчерта, че левицата внася за втори път тези предложения и ще изведе тази битка до край.", "date": "2017.05.10", "title": " Корнелия Нинова: Ние сме „за“ мажоритарно-смесена система"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%be%d0%b8-%d1%81%d0%b0-%d0%bd%d0%be%d0%b2%d0%b8%d1%82%d0%b5-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d0%b8-%d0%bd%d0%b0-%d0%ba%d0%be/", "text": "Народните представители утвърдиха състава на  Председател на комисията ще бъде Менда Стоянова от ПГ на ГЕРБ, зам. – председатели Диана Йорданова от ГЕРБ, Георги Търновалийски от „БСП за България“, Николай Александров от „Обединени патриоти“ и Йордан Цонев от ДПС.Председател на ще бъде Данаил Кирилов от ПГ на ГЕРБ, а заместник-председател са Десислава Атанасова от ГЕРБ, Филип Попов от „БСП за България“ и Хамид Хамид от ДПС.Петър Кънев от „БСП за България“ ще бъде председател на , а негови заместници ще бъдат Даниела Савеклиева от ГЕРБ, Маргарита Николова от „Обединени патриоти“ и Адлен Шевкет от ДПС.Председател на  е Искрен Веселинов от „Обединени патриоти“. Зам.-председатели на комисията ще бъдат Петя Аврамова от ГЕРБ, Дора Янкова от „БСП за България“ и Пламен Христов от „Воля“.Председател на  ще бъде Джема Грозданова от ГЕРБ. Зам.-председатели ще бъдат Пламен Манушев от ГЕРБ, Красимир Богданов от „Обединени патриоти“ и Полина Христова от „Воля“. ще бъде с председател ген. Константин Попов от ГЕРБ. Зам.-председатели ще бъдат Владимир Тошев от ГЕРБ, Николай Цонков от „БСП за България“ и Борис Вангелов от „Обединени патриоти“.Председател на ще бъде Цветан Цветанов от ПГ на ГЕРБ, а зам.-председатели Пламен Нунев от ГЕРБ, Георги Андреев от „БСП за България“, Десислав Чуколов от „Обединени патриоти“ и Ахмет Ахмедов от ДПС. ще се оглавява от Десислава Танева от ГЕРБ. Зам.-председатели на комисията ще бъдат Димитър Гечев от ГЕРБ, Светла Бъчварова от „БСП за България“, Йордан Апостолов от „Обединени патриоти“ и Бюрхан Абазов от ДПС.Председател на  ще бъде Хасан Адемов от ДПС. Светлана Найденова от ГЕРБ ще бъде зам.-председател на комисията, както и Георги Гьоков от „БСП за България“ и Калин Поповски от „Обединени патриоти“.Председател на ще бъде Милена Дамянова от ГЕРБ. Зам.-председатели ще бъдат Галя Захариева от ГЕРБ, Анелия Клисарова от „БСП за България“, Милен Михов от „Обединени патриоти“, Ерол Мехмед от ДПС. ще бъде с председател Славчо Атанасов от „Обединени патриоти“. Зам.-председатели ще бъдат Стефан Апостолов от ГЕРБ, Весела Лечева от „БСП за България“ и Боряна Георгиева от „Воля“. ще бъде с председател Даниела Дариткова от ГЕРБ. Зам.-председатели ще бъдат Лъчезар Иванов от ГЕРБ, Георги Йорданов от „БСП за България“ и Георги Колев от „Обединени патриоти“.Председател на  ще бъде Ивелина Василева от ГЕРБ, а зам.- председатели Христо Грудев от ГЕРБ, Манол Генов от „БСП за България“ и Атанас Стоянов от „Обединени патриоти“. ще бъде с председател Халил Летифов от ДПС. Зам.-председатели ще бъдат Станислав Иванов от ГЕРБ, Георги Свиленски от „БСП за България“, Росен Иванов от „Обединени патриоти“.Председател на  ще бъде Вежди Рашидов от ГЕРБ. Зам.-председатели на комисията ще бъдат Диана Саватева от ГЕРБ, Станислав Станилов от „Обединени патриоти“.  ", "date": "2017.05.10", "title": " Вижте кои са новите председатели на комисиите в парламента"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b7%d0%b0-%d0%b5%d0%b2%d1%80/", "text": "Излъчваме най-силната кандидатура за български еврокомисар, ресорът й ще стане ясен след разговор с Жан-Клод Юнкер. Това каза на брифинг след края на правителственото заседание вицепремиерът и външен министър Екатерина Захариева.„Днес българското правителство предложи за български еврокомисар Мария Габриел. Ще кажа няколко думи за нея. Мария Габриел е европейски депутат от 2009 година, била е член в Европейския парламент на някои от най-важните комисии, в които много е помагала на България“, поясни Захариева и уточни, че като евродепутат Мария Габриел има най-много разкрити офиси в България от нашите евродепутати.„Оттук нататък процедурата предвижда във вторник, 16 май, Мария Габриел да има първо интервю с председателя на Европейската комисия Жан-Клод Юнкер, а след този разговор ще бъде определен ресорът й. След това ще се проведе изслушване в Ервопейския парламент“, каза още тя. „Пожелаваме й успешен мандат, в което сме убедени“, допълни Захариева.Номинацията ми за ерокомисар е израз на доверие и отговорност, водещо в работата ми ще бъде обединението. Това каза след края на правителственото заседание предложената за български еврокомисар Мария Габриел. Габриел благодари на премиера Борисов и на цялото правителство за номинацията й.„За мен тази номинация е израз на доверие и отговорност“, обясни Мария Габриел.„Доверие най-напред в натрупания от мен досега опит и отговорност – да приложа този опит в полза на България, отговорност България силно да отстоява своя интерес в рамките на общоевропейския. Така че всички заедно да продължим да допринасяме за този единен и толкова важен за нас ЕС“, каза още Габриел.„Водещо в работата ми ще бъде обединението. Преди 131 г. дедите ни са написали на сградата на НС „Съединението прави силата”. За мен днес тази фраза придобива значението на обединението гради бъдещето. Точно това ще отстоявам“, добави тя. По думите й България в последните години показа авторитет, вследствие на натрупания опит и действия в ЕС, чрез правителството и премиера Борисов.„Това сега за нас е още едно предизвикателство България да продължи да бъде обединител за каузи. Образованието и опитът ми са именно това – низ от доведени успешно до край каузи – каузата за защита на земеделските производители, каузата ми за защита правата на жените и тук заедно със министър Екатерина Захариева сме допринесли за това България да подпише Истанбулската конвенция, работата ми в областта на миграцията и Средиземноморието, и като съхранител на европейските ценности“, допълни Мария Габриел.Министър-председателят Бойко Борисов информира председателя на Европейската комисия Жан-Клод Юнкер за решението на правителството да издигне кандидатурата на Мария Габриел за член на ЕК от България.В писмо до Юнкер Борисов припомня, че темата е обсъдена между двамата в телефонен разговор в петък. „С радост мога да Ви съобщя, че днес – още на първото си заседание, българското правителство взе решение да номинира за този пост Мария Габриел. Благодарение на нейните професионални качества и дългогодишен опит в Европейския парламент съм убеден, че Мария Габриел ще има важен и стойностен принос към работата на Комисията”, посочва министър-председателят.Той изразява очакване да обсъди възможно най-скоро с председателя на ЕК номинацията и да получи неговото съгласие, както предвижда Договорът за ЕС.Мария Иванова Габриел е член на Европейския парламент от делегацията на ГЕРБ в състава на Групата на ЕНП от 2009 г. Тя е заместник-председател на Групата на ЕНП в Европейския парламент по въпросите на разширяването на ЕС, Средиземноморието, Близкия Изток и Северна Африка и ръководител на българската делегация в Групата на ЕНП.Като зам.-председател на Групата на ЕНП председателства Работната група „Евромед“ и работи по приоритетни въпроси като миграцията, сигурността, борбата с тероризма и радикализацията, външната политика на ЕС, Западните Балкани, правата на жените. Под нейно ръководство е изготвена Стратегическата позиция на ЕНП за Средиземноморието за мандата 2014–2019 г. Зам.-председател е на ЕНП Жени от 2012 г.Мария Габриел е родена на 20 май 1979 г. в Гоце Делчев. През 1997 г. завършва Езикова гимназия „Д-р Петър Берон“ в Кюстендил, а през 2001 г. придобива бакалавърска степен по „Български и френски език“ в Пловдивски университет „Паисий Хилендарски“. Продължава образованието си в Института по политически науки в Бордо (Франция), където изучава международни отношения, история на европейските институции, политическа социология, сравнителна политика.Завършва магистратура по „Сравнителна политика и международни отношения“ в Докторската академия по политически науки, Бордо през 2003 г. От 2004 до 2008 г. е асистент научен изследовател в Института по политически науки в Бордо (Франция). Преподавателската ѝ дейност е свързана с темите за процеса на вземане на решения в ЕС, политическа социология и международни отношения. В екипа е на два международни проекта – по Европейска програма Equal 2004 – 2008 „Ценности и икономика – равенството в професионалната дейност и социалната и солидарна икономика“ и Международна изследователска програма „Парламентарното представителство на национално и европейско ниво“ с ръководител Оливие Коста.В Европейския парламент е член на Комисията по граждански свободи, правосъдие и вътрешни работи, Комисията по външни работи, Комисията по правата на жените и равенството между половете, Подкомисията по правата на човека. Мария Габриел е сред най-активните членове на Съвместната парламентарна асамблея на ЕС и страни от Африка, Карибите и Тихия океан и на Парламентарната асамблея на Съюза за Средиземноморието.През 2016 г. Мария Габриел е ръководител на мисията на ЕС за наблюдение на президентските избори в Габон и ръководител на две мисии на ЕС в ДР Конго – през 2011 г. на мисията за наблюдение на президентските и парламентарни избори и през 2014 г. на експертната мисия за оценка изпълнението на препоръките. Пет пъти е ръководител на делегации на Европейския парламент за наблюдение на избори – Танзания, Судан, Нигерия, Сиера Леоне и Йордания. Била е наблюдател на Европейския парламент в други седем мисии – Хаити, Чад, Киргизстан, Того, Бурунди, Буркина Фасо, Уганда.Комисия по граждански свободи, правосъдие и вътрешни работи (LIBE)Като член на Комисията по граждански свободи, правосъдие и вътрешни работи от 2009 г., Мария Габриел работи в няколко приоритетни области: миграционната политика на Съюза; Шенген; споразуменията за визова либерализация с трети страни; сигурността; борбата срещу тероризма и трафика на хора. Следи въпросите, свързани с Фронтекс и Системата за влизане/излизане в ЕС. Тя е докладчик по 1/3 от всички споразумения на ЕС за либерализиране на визов режим, последните от които с Колумбия, Перу, Грузия и Украйна.Мария Габриел е член на Специалната комисия по организираната престъпност, корупцията и изпирането на пари (CRIM), създадена в Европейския парламент в началото на 2012 г. и приключила работата си през 2013 г.Комисия по външни работи (AFET)От 2014 г. в Комисията по външни работи по въпросите на отношенията със страните от Средиземноморието, Африка, Близкия Изток, страните от Арабския полуостров. След преизбирането й за зам.-председател на Групата на ЕНП, към портфолиото й е добавен ресор „Разширяване на ЕС“ и отговаря за връзките с държавите от Западните Балкани.Води преговори от името на Групата на ЕНП за резолюции по случаи на нарушаване на правата на човека, демокрацията и принципа на правовата държава в тези страни и по света.Комисия по правата на жените и равенство между половете (FEMM)От 2012 до 2014 г. Мария Габриел е координатор на Групата на ЕНП в Комисията по правата на жените и равенството между половете. Тя е докладчик на Европарламента по Директивата за жените в управителните съвети на дружествата Women on board.През 2015 г. стартира национална кампания „Насилието над жените: да отворим очи и нарушим мълчанието“, която допринася България да подпише т.нар. Истанбулска конвенция за защита на жените от домашно насилие.Комисия по земеделие и развитие на селските райони (AGRI)От началото на първия си, Мария Габриел работи по въпросите на Общата селскостопанска политика на ЕС. Работата ѝ е свързана с принципите за по- справедлива, гъвкава и опростена селскостопанска политика; подкрепа за животновъдите и пчеларите, подкрепа за малките и средни селскостопански производители.В периода 2011 – 2013 г. провежда обществен дебат „Земеделие и политика – връзката си ти“ в редица областни градове в България, който допринася за единна национална политика относно Бъдещето на ОСП.От 2014 г. е председател на Работната група по Пчеларство и здраве на пчелите.През 2015 и 2016 г. организира Европейската седмица на пчелите и опрашването в Европейския парламент, като в изданието през 2016 г. привлича за каузата Принца на Монако Албер Втори. В рамките на специализираната седмица поставя началото на Европейски форум на пчеларите и земеделските стопани. През 2017 г. стартира национална кампания „Медена закуска“ в училищата с цел популяризиране приноса на пчелите за биоразнообразието и ползите от консумацията на мед и пчелни продукти.Дунавска стратегияМария Габриел организира редица конференции в България и в Европейския парламент и отстоява Дунавската стратегия като стратегически важна за ЕС, базирана на подхода „отдолу-нагоре“. През 2012 г. организира обществен дебат „Дунавската стратегия – възможност да градим регионите в Европа“ в партньорство с Министерство на регионалното развитие и благоустройството и фондация „Ханс Зайдел“Извънпарламентарна дейностЦентрално място в извънпарламентарната дейност на Мария Габриел заемат инициативите, насочени към младите хора. Има разкрити общо шест европейски информационни центрове – два в София, Благоевград, Русе, Бургас и Сливен. Чрез тях организира обучения, презентации, кампании, запознаващи младите хора и всички останали граждани с предимствата от членството на България в ЕС. Сред извънпарламентарните инициативи на Мария Габриел се отличават ежегодния национален конкурс на европейска тематика, който организира за ученици, и националната кампания „Читател на годината“.Мария Габриел печели два пъти престижната награда „Евродепутат на годината“ – през 2016 г. е носител на приза в категория „Развитие“, а през 2013 г. е удостоена с отличието в категория „Равенство между половете“. През 2016 е удостоена с Ордена на Колумбия „Сан Карлос“ за заслуги към страната в областта на международните отношения и дипломацията. През 2015 печели наградата „Евродепутат, защитник на социална кауза“ на Европейската асоциация на агенциите по комуникации за приноса й за равенството между половете и правата на жените.„България днес представя много, много добър кандидат за следващ комисар.“ каза председател на групата на ЕНП в ЕП Манфред Вебер по повод номинацията на Мария Габриел за еврокомисар.„Мария Габриел е много опитен колега в европейската сфера. Работи в Европейския парламент от 2009 година, сега е заместник-председател на най-голямото политическо семейство в парламента, така че знае за какво става дума, когато говорим за европейски въпроси. Връзката й с България е наистина много силна. Знам това, защото съм го видял много пъти, бил съм там. Тя познава проблемите на България. Млада е и е жена! Имаме нужда от идеите на младите жени за бъдещето на Европа. Ето защо наистина поздравявам Бойко Борисов и неговото правителство да представят Мария Габриел за следващ комисар. Тя ще свърши страхотна работа!“, заявява още Вебер във видео обръщение.", "date": "2017.05.10", "title": " Борисов предложи Мария Габриел за еврокомисар"}
{"url": "https://trud.bg/%d0%ba%d0%b0%d0%ba-%d0%b1%d0%bb%d0%be%d0%bd%d0%b4%d0%b8%d0%bd%d0%ba%d0%b0-%d1%81%d0%b5-%d1%8f%d0%b2%d1%8f%d0%b2%d0%b0-%d0%bd%d0%b0-%d0%b8%d0%b7%d0%bf%d0%b8%d1%82-%d0%b2-%d0%bc%d1%83%d0%b7%d0%b8%d0%ba/", "text": "75-годишна жена от Кюстендил изхвърли две щайги с череши през балкона, подлъгана от телефонни измамници.***Жените не закъсняват. Просто ти дават време да се опомниш и шанс да избягаш.***Доживяхме до заплата, останаха ни и пари… Седим и мислим какво е станало – научихме се да икономисваме, или забравихме да платим нещо?***Мъж влязъл в зоомагазин, за да си купи папагал. Продавачът посочил три еднакви птици в кафез.– Колко струва оная отляво? – попитал купувачът.– Петстотин долара.– Защо е толкова скъпа?– Защото разбира от юридически проучвания.– Ами средната?– Хиляда долара, защото може да върши всичко, на каквото е способен първият папагал, но освен това може да пише заключителни речи, които ще спечелят всяко дело.– А колко струва третият папагал?– Пет хиляди долара.– Какво толкова може да върши?– Честно казано, никога не съм го виждал да върши нещо, обаче другите два му викат „старши партньор“.***Преди да измислят фейсбук, изразът „Виж колко лайка събрах“ имаше коренно различно значение.***Монологът „Нямам какво да облека“ най-често завършва с въпроса: „Ти мен обичаш ли ме?“***Българин, французин и африканец се возят в самолет. Минават над Африка, пилотът пита:– Къде летим?Африканецът отговаря:– Над Африка.– А стига бе, как позна?– Ами видях главите на жирафите – отговаря той.Продължават да летят и след малко пилотът пак пита:– Къде летим?– Над Париж – отговаря французинът.– Ти пък откъде знаеш?– Виждам Айфеловата кула! – отговаря французинът.След малко пилотът пак пита:– А сега, къде летим?– Над България! – отговаря българинът.– А ти пък какво видя? – недоумяват всички.– Нищо не съм видял. Току-що ми откраднаха часовника!***Звъни се на вратата. Отварям и гледам – пияна жена… Влиза в антрето, внимателно затваря вратата, обръща се с гръб към мен и казва:– Аз съм за седмия етаж…***Празничната нощ. Семейството се е събрало около масата за коледната вечеря. По едно време се звъни на вратата. Детето отваря, Дядо Коледа на вратата:– Е, детенце, искаш ли да видиш каква изненада имам в чувала?!– Мамооо, татеее, перверзникът от миналата година пак е тук!***В магазина мъж се обръща към продавачката:– Гoспожице, бихте ли ми препоръчали нещо за подарък на мъж, който няма нужда от нищо?!– Моя телефонен номер!***– Измъчват ли ви еротични сънища? – пита психиатърът.– Защо да ме измъчват? – недоумява пациентът.***Блондинка се явява на изпит в Музикалната академия.Един от изпитващите казва:– Значи вие сега ще застанете с гръб, а ние ще натиснем един клавиш на пианото и вие трябва да познаете…Обръща се тя, чува се тон. Обръща се с лице към комисията, поглежда ги един по един и в един момент посочва един от професорите и тържествуващо казва:– Ти го натисна!***Мъж в командировка решил да изпрати на жена си новогодишен подарък. Получила тя колета и като го отворила, намерила вътре чорапогащник. На единия му крачол било написано „Честита Коледа“, а на другия „Честита Нова година“.Тогава жената изпратила на мъжа си следната телеграма:„Благодаря ти за подаръка. Надявам се, че ще дойдеш да ме видиш между двата празника…“***Две жени седят на пейката пред къща. От къщата излиза трета и започва да се оплаква:– Ох, всичко ме боли, ръцете ме болят, краката ме болят, не е живот това…Двете я подхващат:– Стига лъга, ма! Вчера от вас двама мъже си тръгнаха, днес още един идва и си отиде. Какво ти е болното…– Ех, защо хората са толкова проклети. Едно здраво място да имаш, и за него да ти завидят…***Една жена се качила в такси и какво да види: на тавана закачени едни чехли!Попитала шофьора:-За какво си ги закачил тия чехли, бе? !А той й казал:-Ами обуй ги и ще разбереш! ….***Животните от гората пътували с влак до училището. Веднъж другите животни решили да скрият чантата на баба Меца. Тя като видяла, че я няма, много се ядосала и извикала:– Веднага ми върнете чантата!– Няма да ти я върнем!– Върнете ми я веднага!– Няма да ти я върнем!– Върнете ми я, да не стане като миналия път!Животните се уплашили, върнали я и я попитали:– Ама бабо Мецо, какво стана миналия път?– Ами не ми я върнаха…", "date": "2017.05.10", "title": " Как блондинка се явява на изпит в Музикалната академия?"}
{"url": "https://trud.bg/49-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d0%bd%d0%b0-%d0%bf%d1%8a%d1%82%d1%8f-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d0%b5/", "text": "През последното денонощие на територията на Пловдивска област стана още една тежка катастрофа със смъртен случай, при която на пътя Пловдив – Пещера край село Кадиево загина 49-годишен мъж от град Стамболийски. Той бил зад волана на лек автомобил „ФИАТ“, който се движел в посока Пловдив без включени фарове по предварителна информация, навлязъл в насрещната лента и ударил в „БМВ“, което се завъртяло и блъснало трета кола – „Фолксваген“.Инцидентът е станал около 21.30 часа във вторник, а при него пострадало и 12-годишно момиченце, пътувало в БМВ-то, управлявало от 46-годишна жена. Тя и 52-годишният водач на фолксвагена са тествани с дрегер за алкохол, но резултатите са отрицателни. Причините за възникване на пътния инцидент се разследват в рамките на образувано досъдебно производство в РУ на МВР – Стамболийски.", "date": "2017.05.10", "title": " 49-годишен мъж загина на пътя Пловдив-Пещера след челен сблъсък, карал без включени фарове"}
{"url": "https://trud.bg/%d0%bf%d0%be%d1%81%d0%bb%d0%b5%d0%b4%d0%bd%d0%b8-%d1%81%d0%bc%d0%b5-%d0%b2-%d1%86%d0%b8%d0%b5-%d0%bf%d0%be-%d0%b8%d0%bd%d1%82%d0%b5%d1%80%d0%bd%d0%b5%d1%82-%d0%b1%d0%b0%d0%bd%d0%ba%d0%b8%d1%80%d0%b0/", "text": " Едва около 8% от хората у нас ползват тази услуга България е на последно място в Централна и Източна Европа /ЦИЕ/ по интернет банкиране. Това показва проучване на УниКредит, представено по време на годишната конференция на Европейската банка за възстановяване и развитие /ЕБВР/ в Кипър.Едва около 8% от хората у нас, които са имали достъп до интернет през последните три месеца, използват онлайн банкиране, сочат данните. За сравнение средно в ЦИЕ този процент е 60. Непосредствено преди нас в края на класацията са Румъния /8%/, Русия /13%/, Турция /35%/ и Гърция /30%/.90% от холандците извършват банковите си операции онлайнНа другия полюс са Холандия, Бенелюкс и Балтийските републики. Жителите на тези страни, предпочитат да пестят време, извършвайки всякакъв вид банкови операции предимно онлайн. Първенци са холандците – над 90 на сто от тях ползват интернет банкиране, след тях с 80% се нареждат държавите от Балтика /Литва, Латвия и Естония/ и Бенелюкс, следвани от Франция и Великобритания, където от тази услуга се възползват близо 70% от гражданите.От 2007 г. досега ползването на интернет банкирането в България се е увеличило с по-малко от 5 на сто. По този показател най-бързо се развиват Чехия и Словакия, където ръстът за 10 години е с близо 30%.Очаква се цифровото банкиране да играе важна роля в региона на Централна и Източна Европа, прогнозират експертите на банката. Според тях повечето държави от ЦИЕ имат относително висока степен на цифровизация и въпреки че тя е по-ниска в сравнение снай-напредналите страни в ЕС, те успяват да ги догонват. Анализаторите на УниКредит считат, че районът е добро място за банките да развиват по-иновативни начини за предоставяне на банкови услуги.", "date": "2017.05.10", "title": " Последни сме в ЦИЕ по интернет банкиране"}
{"url": "https://trud.bg/%d0%b2%d1%81%d1%81-%d0%be%d1%81%d0%b2%d0%be%d0%b1%d0%be%d0%b4%d0%b8-%d0%be%d1%82-%d0%b4%d0%bb%d1%8a%d0%b6%d0%bd%d0%be%d1%81%d1%82-%d1%81%d1%8a%d0%b4%d0%b8%d1%8f-%d0%b2%d0%bb%d0%b0%d0%b4%d0%b8%d0%bc/", "text": "Съдийската колегия на Висшия съдебен съвет освободи Владимира Янева Янева – Манолева от заеманата длъжност „съдия“ в Софийския градски съд. Това съобщиха от пресцентъра на ВСС.Решението влиза в сила, считано от датата на вземането му.С влязла в законна сила на 19.04.2017 г. присъда на Софийския градски съд, Владимира Янева Манолева е призната за виновна за извършено от нея престъпление по чл. 284в от Наказателния кодекс – „“Тя е  на една година затвор условно с тригодишен изпитателен срок. Наложена й е и глоба в размер на 1000 лева. ", "date": "2017.05.10", "title": " ВСС освободи от длъжност съдия Владимира Янева"}
{"url": "https://trud.bg/%d0%bf%d1%81%d0%b8%d1%85%d0%be%d0%bb%d0%be%d0%b7%d0%b8-%d0%b7%d0%b0%d0%bf%d0%be%d1%87%d0%b2%d0%b0%d1%82-%d1%80%d0%b0%d0%b1%d0%be%d1%82%d0%b0-%d1%81-%d0%bf%d1%80%d0%b5%d0%b1%d0%b8%d1%82%d0%be%d1%82/", "text": "Психолози започват работа с пребитото 10-годишно момче от Велико Търново. Четвъртокласникът от ОУ „Бачо Киро“ в старата столица постепенно се възстановява от тежката черепно-мозъчна травма,Драмата се разиграла в понеделник вечерта. Тогава 40-годишният мъж, който работи в автосервиз в покрайнините на болярския град се прибрал и се напил.Според една от версиите, по които работят разследващите причината за трагедията е изключително дребнав повод. В злополучната вечер момчето влязло в тоалетната. След минути се провикнало и поискало тоалетна хартия. Баща му се разгневил и се разкрещял. Хлапето се изплашило и се заключило в помещението. Борис Борисов обаче под въздействието на алкохола бил афектиран, нахлул в тоалетната и се нахвърлил върху сина си и захванал да го налага с юмруци. Предполага се, че детето е било блъснато силно, залитнало е и си е ударило главата в твърд предмет. То обаче успяло да се изплъзне от схватката с бащата и да изскочи през прозореца като побягнало към гробищния парк, който се намирал в близост. По-късно случайни минувачи го открили в безпомощно състояние и обляно в кръв и незабавно подали сигнал на тел.112. Пострадалото момче било откарано в областната болница във Велико Търново и настанено с черепно-мозъчна контузия в отделението по неврохирургия.„Детето беше с опасност за живота, но вече се възстановява. Не се налага операция. На консервативно лечение е и е контактно. Стресирано е от преживяното и затова с него ще работят психолози и педагози. Момчето ще остане под наблюдение в болницата до 10 дни“, обясни пред „Труд“ лекуващият лекар д-р Николай Мойнов.Междувременно бащата бе задържан като с постановление на наблюдаващ прокурор от Районната прокуратура в старата столица мярката му е удължена на 72 часа. Държавното обвинение ще настоява пред съда, Борисов да бъде оставен за постоянно в ареста. По случая са разпоредени експертизи. Повдигнато му е обвинение по чл.131 от НК за нанасяне на средна телесна повреда. Пред разследващите, Борисов отказвал да дава обяснения. Той отричал да е бил сина си. Оказало се, че той има криминалистични регистрации за кражба на МПС, за повреждане и унищожаване наимущество, но в последствие е бил реабилитиран.Според друга версия, причина за бащината саморазправа станал забравен ключ от детето. „От удара в главата е възможно момчето да има и амнезия. Затова не бива да му се вярва на напълно“, предупреждава д-р Мойнов.Оказва се обаче, че това не е единствения случай на упражнено насилие върху ученикът от родителя. Борисов сам се грижи за момчето още откакто то е било на 3 г. Според познати на мъжа в семейството е имало тежка драма. Съпрузите са имали по-малко дете, което е починало от рядка болест. Скръбта по рожбата им ги съкрушила и през 2010 г се разделили. Съпругата на Борис Борисов заминала на гурбет в чужбина, а той останал сам да се грижи за сина им, но от мъка се пропил. Тъй като пък се слави като един от най-добрите в града автомонтьори, собстевникът на сервиза Димитър Чомаков настанил него и момчето в битови помещения към работилницата. Борисов имал приятелка, която не жевеела с него и момчето, но била много порядъчна жена и се грижела за детето и за домакинството.„Потресени сме от случилото се. Детето е скромно и е добър ученик. Винаги идва на училище чисто и нахранено. Не е лишавано от нищо. Пред класния си ръководител обаче е споделяло, че му е трудно да живее с баща си, който под влиянието на алкохола ставал агресивен. Заради това преди години срещу него е имало дело, защото забравил да прибере детето от детската градина. За кратко му били отнети родителските права, но след това били възстановени“, сподели директорът на училището Владимир Николов.Откакто момчето е в болницата всекидневно при него ходят учителите идиректорът, както и майката на негов съученик, която също е хоспитализирана в лечебницата. „Борис работи от над 15 г в сервиза. Като работник беше много добър. Не съм забелязал да проявява агресия и мисля, че никой от колегите не евидял подобни прояви. Явно нещо се е отключило, нещо е станало. Веднъж само съм го виждал употребил по-голямо количество алкохол, но той концентрат не пие. Освен това смятам, че добре се грижеше за сина си“, коментира Димитър Чомаков.Социалните служби също работят по случая. Детето ще бъде отнето от бащата и настанено в социално заведение, където ще му бъде осигурена закрила.", "date": "2017.05.10", "title": " Психолози започват работа с пребитото от бащата момче в Търново"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%ba%d1%80%d0%b0%d0%b4%d0%b5%d1%86-%d0%be%d1%82-%d0%b2%d0%b0%d1%80%d0%bd%d0%b0-%d1%88%d0%b5%d1%82%d0%b0%d0%bb-%d0%b2-%d0%b1%d1%83%d1%80/", "text": "В резултат на полицейските действия на служители от отдел «Криминална полиция» при ОДМВР – Бургас и Първо Районно управление – Бургас за извършен грабеж на територията на Централна градска част е задържан криминално проявения и осъждан М.С., 35 годишен от Варна / констатирано е, че същият на 07.05.т.г. около 05.40 ч. в района до баничарницата, разположена срещу ресторант „Чадъра” на бул. „Демокрация”, нападнал 42 годишен бургазлия, като му отнел портфейл с парична сума/.От извършената проверка е установено, че М.С. излязъл от затвора на 10 март, като до момента извършител множество кражби на велосипеди и строителни инструменти от избени помещения в целия град. Сред тези кражби е и последната от 04.05.т.г., когато чрез взломяване на входната врата на избено помещение, разположено на ул. «Дунав» № 9 в ж.к. «Братя Миладинови», собственост на 56 годишен бургазлия, е извършена кражба на велосипед, бормашина и ъглошлайф.Откраднатите вещи са пласирани за ниски суми на бургазлии, преимущественно живеещи в кв. «Победа».М.С. направил пълни самопризнания за престъпните си деяния, като част от откраднатите вещи са намерени и иззети. Задържан е за срок от 72 часа, като предстои внасяне на искане за постоянна мярка «задържане» под стража». Работата по случаите продължава.", "date": "2017.05.10", "title": " Задържаха крадец от Варна, „шетал“ в Бургас"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-3850-%d0%bb-%d0%bd%d0%b5%d0%bb%d0%b5%d0%b3%d0%b0%d0%bb%d0%b5%d0%bd-%d0%b0%d0%bb%d0%ba%d0%be%d1%85%d0%be%d0%bb-%d0%b2-%d1%81%d0%ba%d0%bb%d0%b0%d0%b4-%d0%b2/", "text": "Служители от митническа мобилна група от ЦМУ на Агенция „Митници“ откриха 3850 литра нелегален алкохол в складово помещение в индустриалната зона на град Плевен. При проверката се установява, че в пластмасови съдове с различна вместимост се съхраняват 1850 л наливен алкохол с висок алкохолен градус и мирис на ракия и 2000 л наливна течност с мирис на вино.Собственикът на склада не е представил документи за произход и платен акциз, както и документи, удостоверяващи, че стоката е освободена за потребление, съгласно ЗАДС. Взети са проби за лабораторен анализ. По случая ще бъде образувано административнонаказателно производство.", "date": "2017.05.10", "title": " Спипаха 3850 л нелегален алкохол в склад в Плевен"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b1%d0%b0%d0%bb%d1%8a%d0%ba%d0%be%d0%b2-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d1%88%d0%be%d1%83-%d0%bc%d0%b0%d1%87%d0%b0/", "text": "Красимир Балъков е поредното голямо име, което ще се включи в благотворителния мач на 14 юни, организиран от Димитър Бербатов, Луиш Фиго и техните фондации. Лично бившият нападател на „Манчестър Юнайтед“ обяви името на играча, защитавал цветовете на „Етър“, „Спортинг“ и „Щутгарт“.Ето какво написа Димитър Бербатов в своя профил във Фейсбук:„Той е сред магьосниците във футбола. Наричат го и диригент, и гений. Той е типичен представител на рядката порода футболисти – интелигентен плеймейкър. Гордост е, че този изключителен полузащитник е българин, признат по целия свят.Бронзов медалист от световното в САЩ през 1994 г. Избран е в идеалния отбор на първенството заедно с Христо Стоичков. Има 92 срещи и 16 гола за националния отбор.Тръгва от „Етър“ (В. Търново), с който достига два пъти до бронзовите медали в България, а играе и през есента от историческия шампионски сезон на отбора през 1990/1991.През 1991 преминава в „Спортинг“ (Лисабон), а още през 1992 г. е избран за най-добрия чужденец в португалския елит. Завоюва си статут на легенда на лисабонския гранд. Искат го „Реал“ (Мадрид) и „Барселона“, но тогавашният бос на „Спортинг“ го определя за безценен. По-късно преминава в „Щутгарт“, където също е със специален статут – печели Купата на Германия, два пъти Интертото, играе финал за КНК. Беше избран за най-добрия играч на „Щутгарт“ в историята.Той е и двукратен Футболист №1 на България. Феновете оценяват футболната магия, която създава.И завинаги ще го свързват с онова незабравимо българско лято на 1994-а… Красимир Балъков! Очакваме го за звездния мач на 14 юни в София!“", "date": "2017.05.10", "title": " Красимир Балъков ще участва в шоу мача на 14 юни"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%ba%d0%be%d1%81%d1%82%d0%be%d0%b2-%d1%81%d1%82%d0%b0%d0%b2%d0%b0-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d0%bc%d0%b8%d1%82%d0%bd%d0%b8/", "text": "Бившият главен секретар Георги Костов става директор на Агенция „Митници“, Галя Димитрова поема НАП. Това съобщи министърът на финансите Владислав Горанов.„С решение от днес правомощията на Бойко Атанасов, като изпълнителен директор на НАП, са прекратени. Той, считано от утре, ще бъде третият зам.-министър на финансите, с ресор приходните агенции“, обясни Горанов.„Промяна търпи и ръководството на Агенция „Митници“. Розалия Димитрова, досегашният директор, се връща в администрацията на директорски пост, по изрично нейно настояване. Предложението беше да бъде зам.-директор на Агенцията, но тя предпочете да се върне там, откъдето я номинирахме. Огромният оперативен опит и необходимостта от укрепване на митницата за нещата, които ни предстоят напред, предположи за директор на Агенцията да предложен доскорошния главен секретар на МВР Георги Костов. Предполагам, че от утре това ще е факт“, добави той и уточни, че Костов е с много голям опит в борбата с престъпността под различните й форми.„Неговият богат оперативен опит ще ни помогне, както и познанията му като главен секретар, още по-ефективно да се борим с всички форми на злоупотреби, свързани с приходите на бюджета. От утре и двете приходни администрации имат нови ръководители“, допълни Владислав Горанов.„Галя Димитрова ще е изпълнителен директор на НАП, тя е досегашен зам.-изпълнителен директор на агенцията. Георги Костов става директор на „Митниците“. Надявам се с този екип да успеем да постигнем още по-добри резултати спрямо това, което досега правихме в битката с контрабандата и измамите, както и загубите за бюджета от това“, каза още финансовият министър.В края на февруари , с който освободи Костов от поста му на главен секретар, след като това беше поискано от Министерския съвет.Служебният министър на вътрешните работи Пламен Узунов заяви, че в периода 2015 – 2016 г. Костов е оказвал натиск върху петима полицейски служители, които били отстранявани от работа не по установения ред и „доброволно” са напускали или са били премествани на по-ниски длъжности.Самия Костов пък обяви, че е освободен след натиск от служебния премиер Огнян Герджиков, който отрече обвиненията.", "date": "2017.05.10", "title": " Георги Костов става директор на митниците"}
{"url": "https://trud.bg/%d0%b1%d0%b0%d0%b1%d0%b0-%d0%be%d0%b3%d1%80%d0%b0%d0%b1%d0%b8-%d0%b3%d1%80%d0%b0%d0%b4%d0%b8%d0%bd%d0%b0-%d1%81-%d0%bf%d0%b8%d0%bf%d0%b5%d1%80-%d0%b2-%d0%bc%d0%be%d0%bd%d1%82%d0%b0%d0%bd%d1%81%d0%ba/", "text": "Среднощен грабеж на близо 700 стръка пипер разследва полицията в Лом. 65 годишна жена нахлула в двора на своя възрастна съселянка, оскубала разсада й за чушки и я набила, съобщиха от Областната дирекция на МВР в Монтана. Земеделският екшън се е разиграл във вторник към 22.20 ч. в село Септемврийци на 35 км от Лом.65 годишната Стефка Г. прескочила в тъмното оградата на 71 годишната Лиляна Ц. и изтръгнала от лехите й 665 стръка пипер. Бабата, която вече била в леглото, усетила апашкия набег и излязла да брани зеленчука си. Обирджийката обаче не оставила плячката, а се нахвърлила върху старицата, напердашила я и избягала с разсада. Съседка, станала случаен свидетел на среднощната схватка, подала сигнал в полицията и в селото пристигнали група пазители на реда и линейка.Пострадала баба е била откарана в ломската болница, където лекар я прегледал, оказал й първа помощ и я освободил за домашно лечение. През това време полицаите открили грабителката в дома й със задигнатите купищата пипер. Стефка Г. признала за нападението и предала откраднатите стръкове. Срещу нея е образувано досъдебно производство за грабеж, за което я грозят между 3 и 10 години затвор.Според местни хора грабежът е станал заради свада между двете жени. Стефка, чието семейство гледа крави, дала преди дни шише с мляко на баба Лиляна, но тя заявила, че е развалено и не го платила. Ядосаната краварка решила да си отмъсти. „Баба Лиляна едва свързва двата края, а и мъжът й дядо Цветан е болен. Гледа повече чушки за прехрана. За нея тази кражба, че и бой отгоре, са тежък удар!”, заявиха съселяни.", "date": "2017.05.10", "title": " Баба ограби градина с пипер в монтанско село"}
{"url": "https://trud.bg/%d0%b1%d0%b5%d0%bd%d0%be%d0%b0-%d0%b0%d0%bc%d0%be%d0%bd-%d0%bf%d1%80%d0%b8%d0%b7%d0%be%d0%b2%d0%b0-%d0%b4%d0%b0-%d1%81%d0%b5-%d0%b8%d0%b7%d0%b3%d1%80%d0%b0%d0%b4%d0%b8-%d0%bd%d0%b0%d0%bd%d0%be%d0%b2/", "text": "Кандидат-президентът на Франция от редиците на Социалистическата партия Беноа Амон заяви в сряда, че ще създаде ново ляво движение, предаде АФП.Амон, който остана на пето място след гласуването в първия тур на президентските избори във Франция, покани членове на всички партии да се присъединят към него и да „изградят наново лявото“.Той обаче поясни, че ще остане в редиците на управляващата Социалистическа партия.", "date": "2017.05.10", "title": " Беноа Амон призова да се изгради „наново“ лявото във Франция"}
{"url": "https://trud.bg/%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%bd%d0%b8-%d0%bf%d1%80%d0%b5%d0%b1%d0%b8%d0%bb%d0%b8-%d0%b8-%d0%be%d0%b3%d1%80%d0%b0%d0%b1%d0%b8%d0%bb%d0%b8-%d1%88%d0%be%d1%84%d1%8c%d0%be%d1%80/", "text": "Криминалисти от Велико Търново разследват грабеж. Работата по случая е започнала, след като във вторник в 2 часа в полицията е получен сигнал от 30-годишен мъж от областния град, че малко по-рано е бил нападнат от двама непознати на ул. „Никола Габровски“. След като му нанесли побой те му отнели 40 лв. и счупили задно панорамно стъкло на лекия му автомобил „БМВ“. По случая е започнато досъдебно производство.Взломна кражба на 400 лв. и златни накити от жилище в областния град, разследват служители на местното полицейско управление. Престъплението е извършено на 9 май, чрез отключване на входната врата. На местопроизшествието е извършен оглед. По случая е започнато досъдебно производство.", "date": "2017.05.10", "title": " Неизвестни пребили и ограбили шофьор в центъра на Търново"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%ba%d0%be%d0%bd%d0%b5%d0%ba%d1%80%d0%b0%d0%b4%d0%b5%d1%86-%d0%b1%d0%b5%d0%b7%d1%87%d0%b8%d0%bd%d1%81%d1%82%d0%b2%d0%b0%d0%bb-%d0%b2-%d1%81%d0%b5/", "text": "Карловски полицаи задържаха автора на две кражби на коне, извършени в пловдивското село Васил Левски. Най-напред от селскостопанска постройка на 52-годишен местен жител бил задигнат кон със седло, а малко след това в землището на селото било откраднато малко конче, собственост на негов 37-годишен съсед.При предприетите активни издирвателни действия разследващите криминалисти от Карлово влезли в дирите на 49-годишен мъж от старозагорското село Мъглиж, криминално проявен и осъждан. С полицейска заповед той е задържан за 24 часа, а по двата случая се води бързо производство.", "date": "2017.05.10", "title": " Заловиха конекрадец, безчинствал в село Васил Левски"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%ba%d1%80%d0%b0%d0%b4%d0%b5%d1%86-%d1%81%d0%b0%d0%bc%d0%be%d0%bd%d0%b0%d1%81%d1%82%d0%b0%d0%bd%d0%b8%d0%bb-%d1%81%d0%b5-%d0%b2-%d1%87%d1%83%d0%b6%d0%b4/", "text": "Полицейски служители от Велико Търново задържаха в момент на кражба от жилище в областния град 37-годишен мъж.След сигнал във вторник на бдителни граждани е извършена проверка в жилище в старата столица, в което е установен Й. Й., който се самонастанил в имота.След извършен оглед на жилището от собственика е установено, че липсват две печки на твърдо гориво, дюшеци, покривки за легла и нощни лампи.Й. Й. е задържан за срок до 24 часа по Закона за МВР. По случая е започнато досъдебно производство.", "date": "2017.05.10", "title": " Хванаха крадец самонастанил се в чужд имот"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%b2%d0%bb%d0%b0%d0%b4%d0%b8%d0%bc%d0%b8%d1%80%d0%be%d0%b2-%d0%b5-%d0%bd%d0%b0%d0%b7%d0%bd%d0%b0%d1%87%d0%b5%d0%bd-%d0%be%d1%82%d0%bd%d0%be%d0%b2/", "text": "Министърът на транспорта, информационните технологии и съобщенията назначи Владимир Владимиров за изпълнителен директор на „Холдинг БДЖ” ЕАД, съобщават от пресцентъра на компанията.От м. ноември 2014 г. до м. февруари 2017 г. Владимиров заемаше поста изпълнителен директор на дружеството, след което беше освободен от служебния министър на транспорта, информационните технологии и съобщенията. Сега е възстановен на длъжността с цел да продължи да изпълнява създадения от неговия екип План за оздравяване и развитие на БДЖ.Като управител на „БДЖ – Товарни превози” ЕООД се завръща Любомир Илиев, а за управител на „БДЖ – Пътнически превози” ЕООД е назначен Пламен Пешаров, който е дългогодишен специалист в извършването на транспортни услуги.", "date": "2017.05.10", "title": " Владимир Владимиров е назначен отново за изпълнителен директор на БДЖ"}
{"url": "https://trud.bg/%d1%81%d1%8a%d0%b4%d1%8f%d1%82-25-%d0%b3%d0%be%d0%b4%d0%b8%d1%88%d0%b5%d0%bd-%d0%b7%d0%b0-%d0%ba%d1%80%d0%b0%d0%b6%d0%b1%d0%b0-%d0%be%d1%82-%d0%bc%d0%b5%d0%b1%d0%b5%d0%bb%d0%b5%d0%bd-%d1%86%d0%b5/", "text": "Районна прокуратура-Пловдив внесе днес в съда обвинителен акт спрямо 25-годишния Георги С. за това, че при условията на продължавано престъпление е отнел чужди движими вещи от владението на собственика без негово съгласие и с намерението противозаконно да ги присвои – престъпление по чл.194 ал.1 във връзка с чл.26 ал.1 от НК.През декември 2015 г. обвиняемият започнал работа в цех за мебели в Пловдив. Георги С. бил финансово затруднен, защото няколко пъти взел бързи кредити, с чиито вноски закъснявал. За да си набави нужните пари, обвиняемият Георги С. решил да открадне различни инструменти от цеха, които впоследствие да залага в заложна къща и с получените парични суми да погасява дълговете си. Така за времето от 1 до 26 април 2016 г. изнесъл от цеха триони, циркуляр, оберфреза, преносим компютър и други инструменти на обща стойност 2395 лева. Обвиняемият залагал вещите в заложна къща в Пловдив и обяснявал, че фирмата подменяла инвентара. Един от служителите в заложната къща знаел, че работи в мебелен цех и не се усъмнил в твърденията му. По-късно обвиняемият е върнал няколко от отнетите вещи на собственика на цеха.Разпитан в хода на досъдебното производство, обвиняемият Георги С. се е признал за виновен и изразил съжаление за стореното. Предстои Районен съд-Пловдив да насрочи първо заседание по делото.", "date": "2017.05.10", "title": " Съдят 25-годишен за кражба от мебелен цех в Пловдив"}
{"url": "https://trud.bg/%d1%80%d0%b5%d0%ba%d0%be%d0%bd%d1%81%d1%82%d1%80%d1%83%d0%ba%d1%86%d0%b8%d1%8f%d1%82%d0%b0-%d0%bd%d0%b0-%d0%ba%d1%80%d0%b0%d0%b9%d0%b5%d0%b7%d0%b5%d1%80%d0%bd%d0%b0-%d0%b5-%d0%bf/", "text": "Реконструкцията на ул. „Крайезерна“ навлезе във финална фаза. Всички усилия са впрегнати, за да бъде обектът завършен до края на юни. Така обновената и разширена улица ще поеме трафика към Южното Черноморие и още тази година ще спомогне за отпушване на пословичните летни задръствания при входа на Бургас.Реконструкцията на ул. „Крайезерна“ е продължение на един от най-важните инфраструктурни проекти за региона – изграждането на надлеза над Товарна гара. Своевременното завършване на проекта е от голямо значение за осигуряване на достъп до терените в Северна промишлена зона и за извеждане на транзитния трафик към южните курорти извън центъра на Бургас. Целта е да се осигури директна връзка с главен път І-6 София – Бургас и І-9 Варна – Бургас – Малко Търново – ГКПП „Малко Търново“, както и с прилежащите производствени зони „Север“, „Юг“ и „Победа“, пристанищен комплекс „Запад“ и с цялото Южно Черноморие.Във връзка с извършване на финалните строително-ремонтни дейности по „Крайезерна“, в участъка от Пътен възел „Запад“ до бензиностанция „Ромпетрол“, се налага въвеждане на забрана за транзитно преминаване на пътни превозни средства – от 07.30 до 17.30 ч. на следните дати:– 13.05.2017 г. и 14.05.2017 г. (събота и неделя);– 20.05.2017 г. и 21.05.2017 г. (събота и неделя);– 27.05.2017 г. и 28.05.2017 г. (събота и неделя);– 03.06.2017 г. и 04.06.2017 г. (събота и неделя).В дните от 10.06.2017 г. (събота) до 30.06.2017 г. (петък) също ще е в сила забраната за транзитно преминаване на пътни превозни средства. На определени места движението ще се регулира и контролира от екипи на сектор „Пътна полиция“ при ОДМВР – Бургас. Обходните маршрути по време на забраната ще се осъществяват, като следва:– ул. „Одрин“ – кръстовище „Трапезица“ – бул. „Т. Александров“, в двете посоки.– АМ „Тракия“ – гр. Камено – с. Братово – кв. „Горно Езерово“ – Пътен възел „Юг“, в двете посоки.Община Бургас се извинява предварително за причиненото временно неудобство, но тези ограничения са необходими за качественото изпълнение на проекта.", "date": "2017.05.10", "title": " Реконструкцията на “Крайезерна” е пред финал, което налага периодично затваряне на улицата за движение през май и юни"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8-%d1%81-%d0%bd%d0%b0%d1%80%d0%ba%d0%be/", "text": "Наркотични вещества са иззети от двама пловдивчани при полицейски проверки в понеделник. Около 11 часа на ул. „Калина“ в ромския квартал „Столипиново“ служители на Шесто РУ на МВР установили, че 32-годишен криминално проявен и осъждан носи в себе си 0,134 грама хероин и таблетка ривотрил.Същата вечер около 22.30 часа на ул. „Преслав“ колегите им от „Специализирани полицейски сили“ спрели 24-годишен, който направил опит да се освободи от 0,282 грама марихуана. Извършителите са вкарани за по 24 часа в полицейския арест.Материалите по образуваните бързи производства са внесени в Районна прокуратура-Пловдив.През последното денонощие на територията на Областна дирекция на МВР-Пловдив са регистрирани 18 криминални престъпления – 11 кражби, 2 притежания на наркотици и 5 други.Разкрити са 9 престъпления.", "date": "2017.05.10", "title": " Арестуваха двама пловдивчани с наркотици"}
{"url": "https://trud.bg/%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d0%be%d1%82%d0%bc%d1%8a%d0%ba%d0%bd%d0%b0%d0%bb%d0%b8-150-%d0%b5%d0%b2%d1%80%d0%be-%d0%be/", "text": "Телефонна измама разследват служители на полицейското управление във Велико Търново. В 19,55 часа във вторник съдействие в полицията потърсила 25-годишна жена от старата столица.Тя обяснила на униформените, че същия ден по обяд по телефона й се обадил непознат мъж, който се представил за старши комисар от полицията. Той успял да я заблуди, че има нужда от съдействието й за освобождаването на задържан британски гражданин. Под наставленията на мнимия полицай тя превела във фирма за парични преводи 150 евро. По случая е започнато досъдебно производство.", "date": "2017.05.10", "title": " Телефонни измамници отмъкнали 150 евро от поредна жертва"}
{"url": "https://trud.bg/%d0%b1%d0%b5%d0%b1%d0%b5-700-%d0%b3%d1%80%d0%b0%d0%bc%d0%b0-%d0%bf%d1%80%d0%be%d1%85%d0%be%d0%b4%d0%b8-%d0%b1%d1%8a%d1%80%d0%b7%d0%be-%d0%b2%d0%be%d0%b4%d0%b5%d0%bd%d0%be-%d0%be%d1%82-%d1%81%d0%bf/", "text": "Прощъпулник по стара българска традиция спретна Центърът за ранно детско развитие в Шумен след като четири от малките му възпитаници проходиха успешно под грижите на специалисти. Три момченца и родената само 700 грама Радостинка зарадваха в сряда родители и гости. Ритуалът мина по всички традиции с търкулната пита, първи стъпки и избор на любим предмет от децата.Радостинка се родила едва 700 гр. преждевременно в 6-ия месец от бременността и оживяла по чудо, споделят специалистите от Центъра за ранно детско развитие. Дошла при тях, защото родителите се притеснели, че е вече на 1 година, а не пълзи и не иска да стъпи на крачетата си като другите деца на същата възраст. Само за 2 месеца интензивна рехабилитация, момиченцето вече прави първите си самостоятелни крачки.Другият проходил – Сюлейман е от приемно семейство и поради забавяне в двигателното развитие, не можел да се изправя и да сяда сам. „Посещенията в центъра започнаха с изграждане на емоционална връзка с детенцето и приемната му майка, след това терапията продължи с активна гимнастика“, разказа рехабилитаторката Елза Жендова. Резултатите идват с помощта на изпитани методики на Бобат, Войта, аналитична гимнастика. След месец се появяват и първите самостоятелни крачки на хлапето, което всички в центъра галено наричат Съни. Сега е на година и половина и очаква своите нови родители.Никола също е на 1,5 г., роден е с деформация на двете стъпала, с повишена подвижност на ставите и намален мускулен тонус. Идва в центъра преди 2 месеца, защото не се изправя и няма самостоятелна походка. В залата за рехабилитация, момченцето и майка му се обучават с игри. Процедурите се повтарят и у дома, и след месец идват първите уверени стъпки. Четвъртият герой е момченце със синдрома на Даун. Заболяването е свързано с намален тонус на мускулатурата и това забавя двигателното развитие, обясни кинезитерапевтът Ивайло Гогов. С подходящи игрови раздвижвания, детето наваксва изоставането. Сега Дорук е на година и 7 месеца и върви. С него работи и логопед, за да се появят първите думички.61 деца от община Шумен от бебета до 7-годишни и 50 родители получават подкрепа от специалистите в Центъра. Грижата е безплатна. „Ранната терапия е много важна и решаваща за по-нататъшното развитие на децата и за преодоляване на двигателните, говорните и поведенческите им нарушения. Целта е семействата да бъдат подкрепени и да получат съвети как да се справят с ежедневните трудности“, казва ръководителят на Центъра Пенка Атанасова.", "date": "2017.05.10", "title": " Бебе 700 грама проходи бързо, водено от специалисти"}
{"url": "https://trud.bg/%d0%b5%d0%bc%d0%b8%d0%bb-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d0%b7%d0%b0%d0%b1%d1%80%d0%b0%d0%bd%d1%8f%d0%b2%d0%b0-%d1%81%d0%b5-%d0%bf%d1%80%d0%b8%d0%b2%d0%b0%d1%82/", "text": "Забранява се приватизацията на държавни акции и дялове. Това каза на брифинг в Министерски съвет министърът на икономиката Емил Караниколов.„Възложено е на Министерство на икономиката да подготви законопроект, който още днес ще бъде качен на сайта на Министерството, с който се забранява приватизацията на държавни акции и дялове, както и приватизацията на акции и дялове от дъщерни дружества“, обясни Караниколов.По думите му важен момент в този законопроект е, че оттук нататък обособени части от имущества на държавни дружества или дъщерни техни ще бъдат продавани след решение на НС по предлоежние на МС.„Всички започнати процедури по приватизация на акции и дялове на държавните дружества ще бъдат спрени веднага“, поясни икономическият министър. „Към момента анализите на Агенция за приватизация и следприватизационен контрол първо показват, че над 98% от дружествата, които не са били в забранителния списък към Закона за приватизация и следприватизационен контрол са раздържавени. Останалият пакет се предлага в последните 3-4 години, но без никакъв интерес. А дружествата, които са в забранителния списък са стратегически за държавата ни“, добави той и заяви, че оттук нататък, както е било и досега, ще се направи всичко възможно те да бъдат развивани.„Спира се приватизация на акции и дялове на държавни дружества. Под приватизация се разбира и продажба на имоти, частна държавна собственост, които се предлагат от областните управители, продажбите се съгласуват с министъра на финансите, това и сега е така по закон, другото е приватизацията на обособени части“, уточни Караниколов и добави, че това и сега ще остане, но след решение на НС, по предложение на МС.„Приветстваме всички действия, свързани с приемане на законодателството, което ще регламентира публично-частното партньорство“, добави той.„Изчерпан е ресурсът на българската държава за приватизация. Идеята е оттук нататък дружествата, които са останали и съществуват над 20 години вече и се развиват“, пояси икономическият министър.„Няма да продаваме, оттук нататък ще развиваме дружествата, включително и тези в Министерство на икономиката, а и в другите дружества. Давам пример с военно-промишления комплекс“, допълни Караниколов.На въпрос ще бъде ли възобновена процедурата по концесия на Летище „София“, министърът коментира: „Тук говорим за един друг способ, който е концесията. Трябва да се обърнете към министъра на транспорта“.", "date": "2017.05.10", "title": " Емил Караниколов: Забранява се приватизацията на държавни акции и дялове"}
{"url": "https://trud.bg/%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba%d1%8a%d1%82-%d0%bd%d0%b0-%d0%b4%d0%b0%d0%bd%d0%b8%d0%b5%d0%bb-%d0%bc%d0%b8%d1%82%d0%be%d0%b2-%d1%85%d1%80%d0%b8%d1%81%d1%82%d0%be-%d0%b0%d0%bd/", "text": "След като вчера бяха повдигнати обвинения на бившия външен министър Даниел Митов, специализираното звено “Антикорупция“ в Софийска градска прокуратура внесе обвинителен акт срещу бившия му заместник Христо Ангеличин. От държавното обвинение съобщиха, че обвинението е за престъпление по служба/ чл. 282 ал.1 НК/.Той е обвинен в това, че в периода от 17.11.2016 г. до 05.12.2016 г. в гр. София, като длъжностно лице заемащо отговорно служебно положение – заместник министър на външните работи нарушил служебните си задължения с цел да набави за „Б.“ ООД облага и от това са могли да настъпят значителни вредни последици за МВнР в размер на 429 422 евро /839 876,43 лв./, както и нарушаване на принципите на равнопоставеност и недопускане на дискриминация, свободна конкуренция, пропорционалност, публичност и прозрачност от страна на МВнР като публичен възложител на обществени поръчки.Със своя заповед от 08.10.2015 г. министърът на външните работи е упълномощил Христо Ангеличин да наблюдава и контролира дейността на структурни звена Дирекция „Бюджет и финанси“, Дирекция „Управление на собствеността и материално – техническо осигуряване“ и Дирекция „Сигурност“.Във връзка с предстоящото председателство на Република България в Съвета на Европейския съюз, от МВнР бил изготвен „План за подготовка на българското председателство на съвета на ЕС през 2018 г.“. Според този план подмяната на централите трябвало да бъде извършена през 2017 г., след изпълнение на обществена поръчка.Необходимата сума за подмяната на телефонните централи била над определения от ЗОП праг, което е налагало провеждане на открита процедура.Вместо това, а и в нарушение на забраната за разделяне на обществените поръчки, не била проведена обществена поръчка, а Ангеличин разпоредил на ръководителите на 12 задгранични представителства /ПП – Брюксел, ЗП – Брюксел, ПП – Женева, посолства – Париж, Рим, Виена, Берлин, Брюксел, Варшава, Стокхолм, Анкара и ГК Истанбул/ да заплатят незабавно на посочено от него търговско дружество/„Б“ ЕООД/ общо сумата от 429 422 евро /839 876,43 лв./ за закупуване на телефонни централи, с които дружеството не е разполагало и не е могло да достави, поради липса на сертификат.На всеки посланик били изпратени оферта от това дружество за телефонна централа, банковата сметка на дружеството и проформа фактура от дружеството с посочена сума.Целта на Ангеличин е била да се облагодетелства дружеството с 429 422.00 евро.Щети в този размер не са настъпили, тъй като след сезирането на прокуратурата и незабавно започване на проверка от ДАНС в МВнР, част от ръководителите не са предприели действия по превод на парите за телефонните централи, а друга част от тях са предприели действия по връщането на парите.В хода на разследването е изискана цялата документация по случая. Разпитани са 15 свидетели.Христо Ангеличин е с мярка за неотклонение „Подписка“.СЗА е уведомила КОПНИ за повдигнатото обвинение на Ангеличин.Предстои Софийски градски съд да насрочи разглеждането на делото.", "date": "2017.05.10", "title": " Заместникът на Даниел Митов Христо Ангеличин е предаден на съд за престъпление по служба"}
{"url": "https://trud.bg/%d1%8e%d0%bd%d0%ba%d0%b5%d1%80-%d1%89%d0%b5-%d0%be%d0%bf%d1%80%d0%b5%d0%b4%d0%b5%d0%bb%d0%b8-%d1%80%d0%b5%d1%81%d0%be%d1%80%d0%b0-%d0%bd%d0%b0-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80/", "text": "Тази сутрин председателят на Европейската комисия Жан-Клод Юнкер получи предложението на българския министър-председател Бойко Борисов за номинация на г-жа Мария Габриел за кандидат, който да замени предишния комисар Кристалина Георгиева, съобщиха от представителството на ЕК в България.Предложението за номинация бе направено след телефонен разговор между председателя Юнкер и премиера Борисов, проведен на 5 май, петък. По време на разговора двамата ръководители постигнаха съгласие, че номинацията за кандидат за комисар трябва да се представи в кратък срок.Следващата стъпка е председателят Юнкер да се срещне с Мария Габриел и да проведе интервю. Целта е да се прецени способността на кандидата да изпълнява длъжността европейски комисар, особено с оглед на член 17, параграф 3 от Договора за Европейския съюз, който гласи: ,,Членовете на Комисията се избират на основание на тяхната обща компетентност и ангажираност към европейската идея и измежду лица, чиято независимост е извън съмнение“. Въз основа на интервюто председателят Юнкер ще вземе решение и за разпределянето на отговорностите на бъдещия комисар с българско гражданство. Това е в съответствие с член 17, параграф 6 от Договора за Европейския съюз, по силата на който председателят на Комисията има изключителното право да организира работата на Комисията.От процедурна гледна точка за назначаването на нов комисар с българско гражданство е необходимо взаимно съгласие между председателя на Комисията и Съвета, след консултация с Европейския парламент (член 246, втора алинея от Договора за функционирането на Европейския съюз). Освен това съгласно междуинституционалното Рамково споразумение за отношенията между Европейския парламент и Европейската комисия председателят на Комисията, преди да даде съгласието си относно решението на Съвета за назначаване на новия комисар, трябва да ,,разгледа задълбочено“ резултата от консултацията с Европейския парламент (параграф 6 от Рамковото споразумение), който провежда размяна на мнения с кандидата.След решението на бившия заместник-председател Кристалина Георгиева да напусне Европейската комисия комисар Гюнтер Йотингер пое отговорността на 1 януари 2017 г. за бюджета и човешките ресурси, а председателят Юнкер временно разпредели портфолиото за цифровата икономика и цифровото общество на заместник-председателя Андрус Ансип.", "date": "2017.05.10", "title": " Юнкер ще определи ресора на Мария Габриел след интервю"}
{"url": "https://trud.bg/46-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8%d0%bd-%d0%b7%d0%b0%d0%b4%d0%b8%d0%b3%d0%bd%d0%b0-200-%d0%bb%d0%b2-%d0%be%d1%82-%d0%bc/", "text": "Криминално проявен 46-годишен пловдивчанин попадна в полицейския арест за кражба на 200 лева от монетника на детска електромеханична люлка, монтирана в квартал „Кършиака“ в града под тепетата.Разследването стартирало в Трето РУ на МВР-Пловдив по сигнал от средата на април на собственика на люлката, а в хода на работата криминалистите установили автора на грабежа, който се оказал 46-годишен мъж, известен за подобни престъпления и с присъди. Спрямо него е взета 24-часова мярка за неотклонение, а за случая е уведомена Районна прокуратура-Пловдив.", "date": "2017.05.10", "title": " 46-годишен пловдивчанин задигна 200 лв. от монетника на детска люлка"}
{"url": "https://trud.bg/%d0%b7%d0%b0%d0%bf%d0%b0%d0%b7%d0%b5%d0%bd%d0%b0%d1%82%d0%b0-%d0%bc%d0%b0%d1%80%d0%ba%d0%b0-%d0%bd%d0%b0-%d1%80%d0%b0%d0%b7%d0%b1%d0%b8%d1%82%d0%b0%d1%82%d0%b0-%d0%be%d1%82-%d0%b3%d0%b4%d0%b1/", "text": "Подробности по разследването, започнало в края на миналата година, оповестиха административният ръководител на Специализираната прокуратура Иван Гешев, старши комисар Стефан Джолев – заместник-директор на ГД „Борба с организираната престъпност“, и началникът на отдел „Криминална полиция“ комисар Илко Илиев, съобщават от пресцентъра на МВР.В хода на проведените оперативни действия на служителите от ГДБОП и криминалистите на ГДНП и СДВР са били събрани данни за , занимавала се с широкоспектърна дейност – от разпространение на наркотици, извършване на тежки криминални престъпления, включително и убийства, до грабежи. На всичките 12 участници в престъпната дейност са повдигнати обвинения, четирима от тях се укриват и предстои издаването на Европейска заповед за тяхното издирване по линия на Интерпол. Седем са привлечени като обвиняеми за участие в организирана престъпна група, шестима са задържани под стража, а на един е наложена мярка „домашен арест“.Установено е, че мултикриминалната престъпна група е работела при ясно диференцирани функции на участниците. Някои от тях са действали с изключителна жестокост, запазената им „марка“ била нападение с мачете. На 5 януари м.г. те нанасят тежък побой на професор ортопед , пребиват до смърт и началника на смяна на Софийския затвор. Всички те са криминално проявени и имат регистрации за различни престъпления, част от групата гравитирала около столична спортна агитка.Операцията е реализирана на територията на столицата на два етапа. Първо били задържани участниците, занимавали се с наркоразпространение основно на територията на кв. „Дружба“. На следващия ден последвало залавянето и на останалите членове на групата. Установен е и ръководителят им , който в момента излежава присъда в Софийския затвор за наркотици и рекет. Изяснено е, че той е предавал разпорежданията си оттам, основно чрез съпругата си, разполагал е и със средства за връзка. При извършените претърсвания на различни техни адреси и автомобили са намерени наркотици и голямо количество хладно оръжие – мачете, мечове, ками и др.В резултат на проведената операция и задържането на опасната престъпна група са пресечени опити за убийство на още трима служители на Софийския затвор, уточни комисар Илков. Ръководителят на Специализирания съд призова гражданите, които разполагат с допълнителна информация по случая, да сигнализират на тел. 112 или в ГДБОП и ГДНП. Анонимността им е гарантирана.", "date": "2017.05.10", "title": " Запазената „марка“ на разбитата от ГДБОП престъпна група е била нападение с мачете"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%be-%d0%bf%d1%80%d0%be%d1%8f%d0%b2%d0%b5%d0%bd-%d0%b8-%d0%be%d1%81%d1%8a%d0%b6%d0%b4%d0%b0%d0%bd-3/", "text": "Дрогиран шофьор бе заловен в Асеновград във вторник около 13.20 часа на бул. „България“, където служителите на реда спрели за проверка лек автомобил „Пежо“.Зад волана бил 32-годишен местен жител, известен на полицията, криминално проявен и осъждан, а пробата с драг чек реагирала положително за употреба на наркотици.По същото време полицаите от Стамболийски спипали на кръстовище в града 66-годишен шофьор от село Йоаким Груево, който управлявал лек автомобил „ФИАТ“ след употреба на спиртни напитки и с 1,58 промила алкохол. Срещу нарушителите са образувани бързи производства.", "date": "2017.05.10", "title": " Спипаха криминално проявен и осъждан да шофира дрогиран в Асеновград"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%bf%d0%b0%d0%bc%d0%b5%d1%82%d0%bd%d0%b8%d0%ba%d0%b0-%d0%bd%d0%b0-%d1%80%d0%b5%d0%b9%d0%b3%d1%8a/", "text": "Паметникът на бившия американски президент Роналд Рейгън в Южния парк беше открит на официална церемония с участието на посланика на САЩ Ерик Рубин.Бюстът беше поставен по решение на Столичния общински съвет от 2011 г., предложено от Стефан Иванов от СДС. Шеф на инициативния комитет за паметника беше общинарят Владимир Кисьов, който е бивш главен преговарящ за влизането на България в ЕС.", "date": "2017.05.10", "title": " Откриха официално паметника на Рейгън в Южния парк"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0%d0%bd/", "text": "На 11 май, от 11.00 часа вицепрезидентът Илияна Йотова ще участва в церемонията по отбелязване на патронния празник и деня на Светите равноапостоли братята Кирил и Методий във Великотърновския университет „Св. Св. Кирил и Методий“, съобщиха от прессекретариата на държавния глава.Преди церемонията от 10:30 часа вицепрезидентът ще се срещне с проф. д-р Христо Бонджолов, ректор на Великотърновския университет „Св. Св. Кирил и Методий“.", "date": "2017.05.10", "title": " Илияна Йотова ще участва в отбелязването на патронния празник на ВТУ"}
{"url": "https://trud.bg/%d0%bb%d1%8a%d1%81%d0%ba%d0%b0%d1%82-%d1%88%d1%83%d0%bc%d0%b5%d0%bd-%d0%be%d1%82-%d0%b3%d1%80%d0%b0%d1%84%d0%b8%d1%82%d0%b8-%d0%bf%d1%80%d0%b5%d0%b4%d0%b8-%d0%bf%d1%80%d0%b0%d0%b7%d0%bd%d0%b8%d0%ba/", "text": "Ден преди празника на Шумен – 11 май, фирма премахна грозните графити от центъра на града. Работници почистиха с пясъкоструйка разноцветните драсканиците по гранитната стена пред Драматично-куклен театър „В. Друмев“.В четвъртък тук ще бъде даден старт на истински театрален маратон с официалното откриване на международните Друмеви театрални празници „Нова българска драма“.Това не е първо чистене на центъра, „разкрасен“ от неумели улични художници. Досега обаче, спреят е бил чистен с химически препарати.Целият град се обновява часове преди празника, който ще даде старт на десетки културни прояви.Във всички зони за отдих и Градската градина се коси и тревата, и това е поредно минаване на косачките за годината.", "date": "2017.05.10", "title": " Лъскат Шумен от графити преди празника 11 май"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%80%d0%b5%d1%88%d0%b8-%d0%ba%d0%b0%d0%b1%d0%b8%d0%bd%d0%b5%d1%82%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-3-%d0%bd/", "text": "Министър Лиляна Павлова ще упражнява правата на държавата в НДКМинистърът за Българското председателство на Съвета на Европейския съюз 2018 Лиляна Павлова ще упражнява правата на държавата в капитала на „Национален дворец на културата – Конгресен център София“ ЕАД. Досега принципал на държавното дружество беше вицепремиерът по подготовката на българското председателство на Съвета на ЕС-2018. Промяната е в резултат на одобрената от Народното събрание нова структура на Министерския съвет. Правителството назначи 22-ма областни управителиМинистерският съвет назначи двадесет и двама областни управители, освобождавайки досегашните. В Благоевград постът ще заеме Бисер Михайлов, във Варна – Стоян Пасев, във Враца – Малина Николова, в Кюстендил – Виктор Янев, в Ловеч – Георги Терзийски, в Смолян – Недялко Славов, в Хасково – Станислав Дечев, а в Ямбол – Димитър Иванов. Те са заемали същите длъжности в периода от 2014 г. до 2017 г. Ирена Соколова за втори път става областен управител на Перник. Тя е заемала длъжността през 2014 г. и 2015 г. Митко Стайков поема поста в Търговище, където вече е бил областен управител от 2009 г. до 2013 г. Двама заместник областни управители – на Видин Албена Георгиева и на Пазарджик Стефан Мирев, стават областни управители, а Ивелин Иванов, който от 2015 г. е главен секретар на областната администрация в Силистра, е определен за областен управител на Силистра. Любомира Попова застава начело на област Велико Търново. Тя е професор към катедра „Педагогика” в педагогическия факултет на Великотърновския университет „Св. Св. Кирил и Методий“. В Габрово областен управител става Невена Петкова. От 2004 г. до 2016 г. е старши разследващ полицай в ОДМВР – Габрово, РУ – Севлиево. Магистър е по право от ВТУ „Св. Св. Кирил и Методий“. За областен управител в Кърджали е назначен Никола Чанев. В териториалната данъчна дирекция в града последователно той е заемал различни постове – от данъчен инспектор до началник сектор. Магистър е по национална и регионална сигурност от ПУ „Паисий Хилендарски“, както и магистър по счетоводство и контрол от УНСС. За областен управител на Монтана е определен Росен Белчев – икономист от УНСС, който в момента работи в частния сектор. На поста в Плевен е назначен Мирослав Петров. Магистър е по икономика от СА „Димитър Ценов“ в Свищов, завършил е и НВУ във Велико Търново. През 2013 г. е бил директор на ОД на МВР – Плевен. Народният представител в 43-ото Народно събрание Гюнай Хюсмен ще оглави областната администрация в Разград. В Сливен областен управител става Чавдар Божурски. Работил е продължително време в сектора сигурност, бил е директор в ОДМВР – Сливен. Магистър е по право от СУ „Св. Климент Охридски“. На длъжността областен управител в Стара Загора е назначена Гергана Микова, която два мандата е общински съветник в Стара Загора. Завършила е българска филология в ПУ „Паисий Хилендарски“. Проф. Стефан Желев поема ръководството на областната администрация в Шумен. Бил е народен представител в 42-рото и 43-ото Народно събрание. Ръководител е на факултета по технически науки в Шуменския университет „Епископ Константин Преславски”. Галя Димитрова става изпълнителен директор на НАПМинистерският съвет освободи Бойко Атанасов от длъжността изпълнителен директор на Националната агенция за приходите (НАП) по негово искане. За ръководител на Агенцията е назначена Галя Димитрова – досегашен заместник-изпълнителен директор на НАП. Галя Димитрова отговаря на предвидените в закона изисквания за заемане на длъжността – притежава висше икономическо образование с образователно-квалификационна степен „магистър“ и има повече от 22 години стаж в системата на приходната администрация. Тя е доказала своя професионализъм при изпълнение на функциите на заеманите от нея различни ръководни позиции в агенцията – началник на отдели „Ревизии“ и „Управление на изпълнението“, директор на дирекция „Управление на изпълнението“ и директор на териториална дирекция „Големи данъкоплатци и осигурители“. От 3 юли 2013 г. до настоящия момент е заместник-изпълнителен директор на НАП. Одобрени са промени в Устройствения правилник на МСПравителството одобри промени в Устройствения правилник на Министерския съвет и на неговата администрация, които отразяват одобрената от Народното събрание структура на кабинета. Приети са промени и по отношение на разпределението на щатовете в политическите кабинети на вицепремиерите, без да се променя досегашният им общ брой (26 за четирите кабинета). Заместник министър-председателите, които не ръководят министерства – Томислав Дончев и Валери Симеонов, ще разполагат с по девет съветници и сътрудници, а вицепремиерите Екатерина Захариева и Красимир Каракачанов – с по четирима. С постановлението се извършват промени и в друг акт на правителството, засягащ създаването на национален механизъм за координация на подготовката и провеждането на Българското председателство на Съвета на ЕС през 2018 г. Министърът за Българското председателство на Съвета на ЕС 2018 става Национален координатор за подготовката и провеждането на Председателството, като създаденият Национален център също преминава към министъра. Отстранена е техническа грешка в ПМС 67/2017Правителството одобри промени в ПМС 67/2017, с което е одобрено прогнозното разпределение на разходите по подготовка и провеждане на Българското председателство на Съвета на ЕС през 2018 г. и на допълнителни разходи за 2017 г. С промените се отстранява допусната техническа грешка в разпределените за МВР средства за подготовка на председателството, без да се променя общата отпусна сума от 8 млн. лева. Одобрени са позиции на България за заседания на Съвета на ЕСПравителството прие позицията на България за заседанието на Съвета на Европейския съюз по земеделие и рибарство, което ще се проведе на 11 май в Брюксел. На заседанието ще се търси общ подход по предложението за регламент на Европейския парламент и на Съвета относно опазването на рибните ресурси и защитата на морските екосистеми чрез технически мерки. В точка „Други въпроси“ делегацията на Швеция ще представи информация във връзка с предстоящата Конференция за океаните, която ще се проведе в периода 5-9 юни 2017 г. в Ню Йорк. По искане от делегацията на Полша, Европейската комисия ще представи информация за международната ситуация във връзка с болестта „африканска чума по свинете”. Правителството одобри и българската позиция за заседанието на Съвет „Външни работи/Търговия”, което ще се проведе на 11 май в Брюксел. На него ще бъдат разгледани теми относно подготовката на 11-ата министерска конференция на СТО през декември, автономните търговски мерки на ЕС спрямо Украйна, прилагане на споразуменията за свободна търговия на ЕС, Споразумението за защита на инвестициите между ЕС и Бирма/Мианмар, търговските отношения с Чили, Нова Зеландия и Австралия. Ще се обсъдят също Споразуменията за свободна търговия на ЕС с Япония, Мексико и Меркосур, и проект на Регламент на ЕП и Съвета изменящ Регламент (ЕС) 2016/1036 относно защитата срещу дъмпингов внос от страни извън ЕС и Регламент (ЕС) 2016/1037 относно защитата срещу субсидиран внос от страни извън ЕС. Приети са промени в Устройствения правилник на ИА „Одит на средствата от ЕС”Правителството прие промени в Устройствения правилник на ИА „Одит на средствата от ЕС”. С тях се прецизират правомощията на изпълнителния директор и се съобразяват функциите му с всички действащи, приложими за дейността на агенцията, регламенти и национални нормативни актове, като се предвижда ръководителят на Одитния орган да утвърждава стратегически и годишен одитен план на агенцията. В съответствие с РМС 223/2017 г. отпадат задълженията на ИА „Одит на средствата от Европейския съюз“ към министъра на финансите като Одитен орган по програмата, финансирана със средства от Европейския фонд за морско дело и рибарство. Съгласно разпоредбите на Закона за администрацията и Устройствения правилник на МФ е направена промяна в разпоредбата, свързана с разглеждането на предложения и сигнали за злоупотреби с власт и корупция, лошо управление на държавно имущество или за други незаконосъобразни или нецелесъобразни действия или бездействия на служители в агенцията, с които се засягат държавни или обществени интереси, права или законни интереси на други лица. Прецизирани са функциите на дирекция „Финансово-стопанска и административна дейност“ с цел привеждането им в съответствие с Наредбата за длъжностните характеристики на държавните служители. Отстранена е и неточност в изписването на наименованието на дирекция от специализираната администрация в приложението към Устройствения правилник на ИА „Одит на средствата от ЕС“. Мария Габриел е кандидатурата на България за член на Европейската комисияПравителството одобри кандидатурата на Мария Габриел за член на Европейската комисия от името на България. Мария Габриел е български политик от партия ГЕРБ и депутат в Европейския парламент от групата на Европейската народна партия (ЕНП). През 2013 г. е избрана за „Евродепутат на годината“ в категория „Равенство на половете“. След европейските избори през 2014 г. Мария Габриел е заместник-председател на групата на ЕНП в Европейския парламент, член на Делегацията в Съвместната парламентарна асамблея АКТБ-ЕС, член на Делегацията в Парламентарната асамблея на Съюза за Средиземноморието, член на Комисията по граждански свободи, правосъдие и вътрешни работи, заместник в комисиите „Външни работи“, „Права на човека“, „Права на жените и равенството на половете“. Мария Габриел е завършила езикова гимназия „Д-р Петър Берон“ в Кюстендил през 1997 г., а през 2001 г. придобива бакалавърска степен по „Българска и френска филология“ в ПУ „Паисий Хилендарски“. Продължава образованието си в Института по политически науки в Бордо, Франция, където изучава международни отношения, история на европейските институции, политическа социология и сравнителна политика. Завършва магистратура по „Сравнителна политика и международни отношения“ в Докторската академия по политически науки, Бордо, през 2003 г. Правителството отпусна 1,93 млн. лв. за спешно подобряване на водоснабдяването в община ХасковоПравителството осигури средства за спешно подобряване на водоснабдяването в община Хасково. Решението предвижда да бъдат отпуснати допълнителни трансфери в размер на 1,93 млн. лева. Средствата ще бъдат предоставени чрез трансфер от бюджета на МРРБ по бюджета на общината. Това ще стане на базата на сключено споразумение между министерството и общината за целево финансиране на обект „Допълнително аварийно водоснабдяване на гр. Хасково“ от водно тяло BG3G00000NQ009 „Порови води в Неоген – Кватернер – Хасково“ с подобектите към него. Заради установеното несъответствие в качеството на водата по химичен показател „уран“ и радиологичен показател обща „алфа активност“ в някои тръбни кладенци, използвани за питейно-битово водоснабдяване на част от града, от „Водоснабдяване и канализация“ ЕООД, гр. Хасково, незабавно са предприели мерки за реорганизация на схемата на водоснабдяване и изключване на водоизточниците с най-високо отклонение от посочените показатели с цел превенция на общественото здраве. Въпреки това, подаваната вода от „Северна вододайна зона“, която е с доказано добри физикохимични и радиологични показатели, не може да компенсира водните количества от изключените от експлоатация кладенци и се очаква преминаване към режимно водоснабдяване. За преодоляване на създалата се кризисна ситуация е необходимо да се дублират някои от компрометираните кладенци и да се възстановят или подменят части от съществуващите водопроводи. Посочените аварийни мерки трябва да бъдат изпълнени в най-кратки срокове, за да се намали рискът за здравето на живеещите в Хасково и да се ограничи режимното водоподаване през следващите месеци. Средствата се осигуряват за сметка на резерва за непредвидени и/или неотложни разходи за 2017 г. в частта за предотвратяване, овладяване и преодоляване на последиците от бедствия по чл. 1, ал. 2, раздел II, т. 5.1 от Закона за държавния бюджет на Република България за 2017 г.", "date": "2017.05.10", "title": " Вижте какво реши кабинетът „Борисов 3“ на първото си заседание"}
{"url": "https://trud.bg/%d0%bc%d0%b0%d0%b9%d0%ba%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0-%d1%81%d1%80%d0%b5%d1%89%d1%83-%d0%bd%d0%b0%d1%81%d0%b8%d0%bb%d0%b8%d0%b5%d1%82%d0%be-%d0%b2/", "text": "Със зелени балони в ръка под мотото: „Не на насилието в детските градини и училища”, майки излязоха на мирен протест в столицата, предава Много от майките дойдоха с децата си пред сградата, където се намират две от дирекциите на Столична община. Казаха, че излизат на мирен протест, провокирани от последните няколко случая в ясли и детски градини.В групата им в социалната мрежа са посочени 10 искания, сред тях и изграждане на cиcтеми за видеонаблюдение в сградите на детските градини. „Видеонаблюдението е едно от тях, но държа да отбележа, че то е вследствие на сегашната ситуация. Ако цялата система се реформира, може и да няма необходимост от него. В сегашната ситуация, обаче, има огромна необходимост от него, защото особено при най-малките, родителите не знаят какво се случва в яслите, те искат да знаят какво се случва“, посочи Ема Черногорска, която е сред организаторите на протеста. Те предлагат цялостна реформа на образованието. „Както вече разбрахме образованието ще бъде приоритет на третия мандат на сегашното управление, така че, надяваме се наистина да се помисли за цялостна реформа на системата, из основи“, подчерта тя.Черногорска отбеляза, че протестът е провокиран от последните няколко на брой случая в ясли, детски градини, училища. „Агресия от страна на възпитатели към деца, агресия между децата в училищата. Просто случаите са много фрапантни и именно това провокира нашия протест“, каза тя. Те предлагат цялостна реформа на образованието. „Както вече разбрахме образованието ще бъде приоритет на третия мандат на сегашното управление, така че надяваме се наистина да се помисли за цялостна реформа на системата, из основи“, заяви една от протестиращите майки.Според тях, отговорът на институциите е добро начало. Организаторите на протеста бяха поканени на среща-разговор, където да се разгледат предложенията им, а вчера е имало работна група, която функционира редовно от 2008г. „Не само сме запознати, а и има много добри предложения, които смятаме да бъдат реализирани“, каза Мария Минчева – директор на дирекция „Образование“ в Столична община. Като добри тя оцени например това, че трябва в детските градини и в яслите да има ежеседмичен, ако не и ежедневен добър контакт и комуникация с директорите. „Защото за нас е изключително важно не само поставянето на камери, а да има диалог и комуникация с родителите. Родителят трябва да има доверие в институцията“, подчерта Минчева и добави, че има и предложения, които обаче трябва да направят към законодателя.Синът на Михаела Михалкова е на около година и половина. Майката подчерта, че от яслата, в която ще ходи той е доволна. „Не съм чула една лоша дума, но въпреки всичко ме притесняват нещата, които се случват в България, защото това ни е бъдещето. Не може с едно детенце да се отнасяш така“, каза тя и допълни, че подкрепя протеста. На мнение е, че трябва да се промени цялата система.Красимира Хаджииванова от сайта „Майко Мила“ беше на протеста и заяви, че основното е, че са за цялостна промяна на процеса на въвеждане, адаптация и отглеждане на деца в ясли и детски градини. „За съжаление моделът в България е такъв, че той не допуска, особено в яслите, родителите до помещенията, в които децата се отглеждат. Тоест отиваш, оставяш си детето от първия ден, затварят вратата и си го получаваш след няколко часа, без да знаеш какво се случва вътре. Това отдавна не се практикува във всички нормални държави по света. Доказано е, че когато родителите имат достъп до яслите и могат да поседят с детето примерно по 2-3 часа на ден в рамките на няколко дни, процесът на адаптация протича много по-лесно“, каза тя.Сред исканията на майките има и такива, които са свързани с медицинските сестри. Медицинската сестра в 31-ва ясла Ива Петрова посочи 12 техни искания. „Ние сме за видеонаблюдението, но ние искаме да работим с деца по наредбата, колкото е в нашите възможности. Искаме и достойно възнаграждение, не да работим за 250 евро. Никоя медицинска сестра не работи в Европа по този начин“, добави още тя. ", "date": "2017.05.10", "title": " Майки протестираха срещу насилието в детски градини и училища"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bf%d1%80%d0%b8%d0%b1%d1%80%d0%b0-%d0%be%d1%89%d0%b5-%d0%b4%d0%b2%d0%b0%d0%bc%d0%b0-%d0%be%d1%82/", "text": "Държавният глава Румен Радев подписа укази, с които назначи секретари в своя екип, съобщиха от „Дондуков“ 2.Президентът назначава Пламен Узунов на длъжността секретар по правни въпроси и антикорупция. С друг свой указ държавният глава назначава Стефан Янев на длъжността секретар по сигурност и отбрана.Узунов беше министър на вътрешните работи, а Янев – на отбраната и вицепремиер в назначеното от Радев служебно правителство.Вчера президентът назначи и служебния социален министър Гълъб Донев за секретар по социални политики и здравеопазване.", "date": "2017.05.10", "title": " Президентът Радев прибра още двама от служебните министри на „Дондуков“ 2"}
{"url": "https://trud.bg/%d1%80%d0%b5%d1%81%d1%82%d0%b0%d0%b2%d1%80%d0%b8%d1%80%d0%b0%d1%82-%d1%87%d0%b5%d1%80%d0%ba%d0%b2%d0%b0-%d0%bd%d0%b0-%d1%82%d1%80%d0%b8-%d0%b2%d0%b5%d0%ba%d0%b0-%d0%bf%d1%80%d0%b8%d1%8e%d1%82%d1%8f/", "text": "Строители започнаха ремонт на една от най-старите черкви в област Монтана – ”Света Петка Параскева” в село Драганица. Според местни историци храмът е съграден към 1660 година, а през 1870 година в него Васил Левски е събирал членовете на местния революционен комитет.Черквата, която се намира на хълм над селото, вече е със санирани стени. Монахините от Клисурския манастир пък ще реставрират иконите, рисувани през 1869 г. Възстановяването на средновековния храм става с финансовата подкрепа на фондация „Помощ за благотворителността в България”, учредена от бизнесмена Иво Евгениев, чийто род е от Драганица. Благотворителната организация провежда всяка година и профилактични прегледи на жителите в селото и помага и за лечението им.", "date": "2017.05.10", "title": " Реставрират черква на три века, приютявала Левски"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0%d0%b7%d0%bd%d0%b0%d1%87%d0%b8-22-%d0%bc%d0%b0-%d0%be%d0%b1%d0%bb%d0%b0%d1%81%d1%82%d0%bd%d0%b8-%d1%83/", "text": "Министерският съвет назначи двадесет и двама областни управители, освобождавайки досегашните. Това съобщиха от пресцентъра на МС.В Благоевград постът ще заеме Бисер Михайлов, във Варна – Стоян Пасев, във Враца – Малина Николова, в Кюстендил – Виктор Янев, в Ловеч – Георги Терзийски, в Смолян – Недялко Славов, в Хасково – Станислав Дечев, а в Ямбол – Димитър Иванов. Те са заемали същите длъжности в периода от 2014 г. до 2017 г.Ирена Соколова за втори път става областен управител на Перник. Тя е заемала длъжността през 2014 г. и 2015 г. Митко Стайков поема поста в Търговище, където вече е бил областен управител от 2009 г. до 2013 г.Двама заместник областни управители – на Видин Албена Георгиева и на Пазарджик Стефан Мирев, стават областни управители, а Ивелин Иванов, който от 2015 г. е главен секретар на областната администрация в Силистра, е определен за областен управител на Силистра.Любомира Попова застава начело на област Велико Търново. Тя е професор към катедра „Педагогика” в педагогическия факултет на Великотърновския университет „Св. Св. Кирил и Методий“.В Габрово областен управител става Невена Петкова. От 2004 г. до 2016 г. е старши разследващ полицай в ОДМВР – Габрово, РУ – Севлиево. Магистър е по право от ВТУ „Св. Св. Кирил и Методий“.За областен управител в Кърджали е назначен Никола Чанев. В териториалната данъчна дирекция в града последователно той е заемал различни постове – от данъчен инспектор до началник сектор. Магистър е по национална и регионална сигурност от ПУ „Паисий Хилендарски“, както и магистър по счетоводство и контрол от УНСС.За областен управител на Монтана е определен Росен Белчев – икономист от УНСС, който в момента работи в частния сектор.На поста в Плевен е назначен Мирослав Петров. Магистър е по икономика от СА „Димитър Ценов“ в Свищов, завършил е и НВУ във Велико Търново. През 2013 г. е бил директор на ОД на МВР – Плевен.Народният представител в 43-ото Народно събрание Гюнай Хюсмен ще оглави областната администрация в Разград.В Сливен областен управител става Чавдар Божурски. Работил е продължително време в сектора сигурност, бил е директор в ОДМВР – Сливен. Магистър е по право от СУ „Св. Климент Охридски“.На длъжността областен управител в Стара Загора е назначена Гергана Микова, която два мандата е общински съветник в Стара Загора. Завършила е българска филология в ПУ „Паисий Хилендарски“.Проф. Стефан Желев поема ръководството на областната администрация в Шумен. Бил е народен представител в 42-рото и 43-ото Народно събрание. Ръководител е на факултета по технически науки в Шуменския университет „Епископ Константин Преславски”.", "date": "2017.05.10", "title": " Правителството назначи 22-ма областни управители"}
{"url": "https://trud.bg/%d0%ba%d0%b8%d1%82%d0%b0%d0%b9%d1%81%d0%ba%d0%b8-%d0%bc%d0%b0%d0%ba%d0%b1%d0%b5%d1%82-%d0%be%d1%82%d0%ba%d1%80%d0%b8%d0%b2%d0%b0-%d1%8e%d0%b1%d0%b8%d0%bb%d0%b5%d0%b9%d0%bd%d0%be%d1%82%d0%be-%d0%b8/", "text": "Зрелищен спектакъл на Института за пекинска опера от провинция Анхуей-Хъфей ще открие XXV юбилейно издание на Международния театрален фестивал „Варненско лято“. За първи път стартът на театралния маратон ще бъде даден от чужденци. 40-членната трупа ще представи на 1 юни китайска трактовка на една от най-въздействащите трагедии на Уилям Шекспир под заглавието „Ужасената душа: Макбет“.Постановката комбинира европейската традиция с артистичния микс от акробатика, бойни изкуства, музика и ярки маски на Изтока, обясниха артдиректорът на фестивала Цветана Манева и проф. Николай Йорданов, шеф на фондация „Виа Фест“, която е основен организатор на най-мащабното театрално събитие в България. По традиция то ще се проведе от 1 до 11 юни в 4 модула. В българската селекция ще бъдат представени 9 от най-гледаните през сезона постановки, а в международната публиката ще види пиеси от Македония, Сингапур, Германия, Франция, Унгария, САЩ, Китай. Съвместно с Международния музикален фестивал „Варненско лято“ организаторите ще поднесат и специална изненада на любителите на фламенко със спектакъла на новата звезда на испанския танц Едуардо Гереро „Desplante“.Иновативни и преведени на английски български постановки ще има в модула „Шоукейс“, а в паралелната програма са предвидени изложби, концерти, дебюти на студенти и ученици. Сред най-ефектните прояви ще са първоюнският уличен парад „Магията на морето“ с костюми – дело на студенти от НХА и НАТФИЗ, и интерактивният хепънинг „Почувствай огъня“, който ще представи на 3 юни „Жар театър“ на входа на Морската градина. И тази година фестивалът ще хвърли мост отвъд Океана със сателитни излъчвания на лондонските постановки „Ничия земя“ и „Амадеус“ и на „Травиата“ на Метрополитън опера-Ню Йорк с блестящото участие на Соня Йончева като Виолета.", "date": "2017.05.10", "title": " Китайски „Макбет“ открива юбилейното издание на МТФ „Варненско лято“"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d0%bd%d0%b5%d0%b8%d0%b7%d0%b3%d0%be%d0%b4%d0%bd%d0%b0-%d1%81/", "text": "Върховна касационна прокуратура образува досъдебно производство срещу длъжностни лица от „Комплексен онкологичен център – Пловдив“ ЕООД за съзнателно сключване на неизгодна сделка, от която за дружеството са настъпили щети в размер на повече от 500 000 лв. Това съобщиха от държавното обвинение, откъдето квалифицират случая като особено тежък.Предмет на сделката е доставка, монтаж и въвеждане в експлоатация на 32–срезов компютърен томограф за нуждите на КОЦ – Пловдив на стойност 950 000 лева.ВКП бе сигнализирана от продуцента на предаването „Господари на ефира“ със сигнал, в който бяха изложени данни за злоупотреби при закупуването на томографа. Проверката по случая бе извършена лично от прокурор от ВКП и от ДАНС.С постановление на главния прокурор е разпоредено наказателното производство да се проведе под ръководството на СЗ “Антикорупция“ – СГП, за да се постигне по-пълно, всестранно и обективно разследване.Определен е двумесечен срок за разследване, което ще се проведе от следовател от СЗ “Антикорупция“ – СГП.", "date": "2017.05.10", "title": " Прокуратурата разследва неизгодна сделка в онкоцентъра в Пловдив"}
{"url": "https://trud.bg/%d0%bc%d0%b0%d0%b9%d1%81%d0%ba%d0%b8%d1%82%d0%b5-%d0%ba%d1%83%d0%bb%d1%82%d1%83%d1%80%d0%bd%d0%b8-%d0%bf%d1%80%d0%b0%d0%b7%d0%bd%d0%b8%d1%86%d0%b8-%d0%b2-%d0%b0%d1%81%d0%b5%d0%bd%d0%be%d0%b2%d0%b3/", "text": "Майските културни празници в Асеновград започват от днес с традиционно литийно шествие от храма „Света Богородица – Благовещение“ през центъра на града ще продължат до 28 май, като афишът с програмата включва десетки събития – концерти, изложби, театрални постановки, кинопрожекции и много други. Кулминацията на Майските културни празници ще е на 28 май, когато Асеновград чества своя празник.Програмата за днес предвижда и прожекция на филма „Светителят хирург“, разказващ за живота и знаменитите открития в медицината на Лука Кримски Чудотворец, от 19 часа в читалище „Родолюбие“. На 11 май от 13,30 часа в Градска библиотека „Паисий Хилендарски“ ще се състои среща на библиотекарите от Община Асеновград по случай професионалния им празник. По време на Майските културни празници ще се проведе и киномаратон. В Асеновград гостува „София филм фест“ с лентите „Белгийският крал“, „Императорът“, „Солта на земята“, „Рай“, „Франц“, „Слава“, „Зоотроп“ и др.На 14 май в читалище „Родолюбие“ ще се състои концерт „Рок на живо“ с участието на местни рок групи и музиканти от различни поколения. На 15 май от 12,30 часа се организира тържествено изпращане на випуск-2017 от Средно училище „Свети княз Борис първи“, а от 19 часа в читалище „Родолюбие“ местните жители ще могат да гледат театралната постановка „Четирима в леглото“. На 23 и 24 май се организират ритуали за изпращане на абитуриентите от училищата в Асеновград. На 28 май градът ще отбележи своя празник. От 9 часа в храма „Свети Николай Чудотворец“ ще се отслужи празнична литургия за благоденствие на Асеновград.От 10 часа на Асеновата крепост ще се проведе специална церемония, на която ще бъдат връчени почетните звания на община Асеновград. В 10,30 часа е началото на празничното шествие от Асенова крепост към града, а 20 минути по-късно ще бъдат поднесени венци и цветя пред паметника на Цар Иван Асен Втори, а от 11 часа започва церемония по издигане на националния флаг, след която кметът на общината д-р Емил Караиванов ще произнесе празнично слово. От 18,30 часа купонът се пренася на площад „Академик Николай Хайтов“ в Асеновград с концерти на фолклорната певица Ива Давидова и рок група БТР. Празникът на Асеновград ще завърши с лазерно шоу и илюминации.", "date": "2017.05.10", "title": " Майските културни празници в Асеновград започват от днес с литийно шествие"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%b2%d0%b0%d0%bd%d0%b4%d0%b0%d0%bb-%d0%bd%d0%b0%d1%80%d1%8f%d0%b7%d0%b0%d0%bb-%d1%81-%d1%80%d0%b5%d0%b7%d0%b0%d1%87%d0%ba%d0%b0-%d0%bb%d0%be%d0%b7/", "text": "Неизвестен вандал е опустошил и нарязал с резачка лозови масиви на 10 стопани от  санданското село Катунци.Във вторник лозарите едва не припаднали, когато видели лозята си съсипани,нямало здрава дори една лозничка. Всички били насечени.Потърпевшите стопани веднага подали сигнал в полицията и прокуратурата в Сандански. Лозовите им насаждения са от години,  били им дадени за стопанисване от някогашното АПК.Местните жители  подозират за вандалския акт мъж от Петричко, който имал претенции към имотите на лозарите и многократно се заканвал, че ще ги съсипе,за да си върне земята.По случая се води разследване.", "date": "2017.05.10", "title": " Издирват вандал, нарязал с резачка лозята на 10 стопани в Санданско"}
{"url": "https://trud.bg/%d1%81%d0%bb%d0%b0%d0%b2%d0%b8-%d1%82%d1%80%d0%b8%d1%84%d0%be%d0%bd%d0%be%d0%b2-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b3%d0%b5%d1%80%d0%b1-%d0%b2%d0%bd%d0%b5%d1%81%d0%b5-%d0%bf%d1%80/", "text": "От „Шоуто на Слави“ обявиха, че днес водещият няма да излиза на протест пред Народното събрание. От предаването разпространиха обръщение на Слави Трифонов, след като от  за въвеждане на мажоритарна избирателна система:Явно да приемеш волята на суверена, изразена в Референдум, е нещо много сложно. Поне така изглежда според действията на българските депутати. А всъщност е толкова просто. Има референдум. Суверенът се е произнесъл категорично. Депутатите го приемат. И… както казва един популярен български боксьор – “продължаваме напред.”Днес началото на приемането на волята на 2 милиона и половина българи бе дадено. Сложно или просто – но беше започнато. И сега ще стане ясно дали това е театър, с цел трупане на народна любов или са реални действия, с цел приемане на мажоритарния избор в два тура, намаляване на държавната субсидия на един лев и задължително гласуване на избори и референдуми. От действията на депутатите през следващите два месеца ясно ще се види кои са там, за да работят в интерес на хората и кои са там, за да работят за своя собствен интерес.Нищо не е приключило и нищо не е свършило.", "date": "2017.05.10", "title": " Слави Трифонов след като ГЕРБ внесе проект за мажоритарна система: Нищо не е приключило"}
{"url": "https://trud.bg/60-748-%d1%83%d1%87%d0%b5%d0%bd%d0%b8%d1%86%d0%b8-%d0%bf%d1%80%d0%b5%d0%b4%d0%b2%d0%b8%d0%b6%d0%b4%d0%b0-%d0%bf%d0%bb%d0%b0%d0%bd-%d0%bf%d1%80%d0%b8%d0%b5%d0%bc%d0%b0-%d0%b2-viii-%d0%ba%d0%bb%d0%b0/", "text": "60 748 ученици ще се обучават в 2333 паралелки през новата 2017-2018 учебна година. Това предвижда утвърденият държавен план-прием в VIII клас, съобщават от МОН. Предвижда се да има 1185 профилирани паралелки и 1139 професионални паралелки.Единствено тази година учениците, завършили основно образование в VII и VIII клас, могат да кандидатстват в държавния план-прием. Той определя местата, на които се приемат ученици в паралелките за професионална подготовка в професионалните и в профилираните гимназии, в средните и в обединените училища. План-приемът утвърждава също профилите и специалностите от професии и паралелки, както и формите на обучение – дневна, вечерна, задочна и дуална система. За първа година план-прием ще има и в V клас в профилирани гимназии с профил „Математика“ и „Природни науки“.Анализът на МОН сочи, че през миналата учебна година броят на завършващите VII клас намалява с предходната с 1032 ученици, но през сегашната година има увеличение. В София-град има най-много ученици и броят им се увеличава с всяка следваща година. Намаляват учениците, които завършват VII клас, в областите Ямбол, Силистра, Русе, Разград, Пловдив, Видин и Габрово.Най-много паралелки за прием по профили са утвърдени по „Чужди езици“, следвани от „Софтуерни и хардуерни науки“, а най-малко – по „Изобразително изкуство“ и „Музика“.Намалява и броят на учениците, които завършват VIII клас. Такава тенденция има в областите Ямбол, Търговище, Шумен, Хасково, София-област, Русе, Пловдив, Кюстендил, Кърджали и Добрич. В София-град и тук завършващите са най-много и броят им постоянно расте.", "date": "2017.05.10", "title": " 60 748 ученици предвижда план-приема в VIII клас за новата учебна година"}
{"url": "https://trud.bg/%d0%b3%d1%83%d0%b1%d0%b5%d1%80%d0%bd%d0%b0%d1%82%d0%be%d1%80-%d1%81%d0%b4%d0%b0%d0%b4%d0%b5-%d0%bf%d0%be%d1%81%d1%82%d0%b0-%d1%81%d1%8a%d1%81-%d1%81%d0%b8%d0%b3%d0%bd%d0%b0%d0%bb%d0%b8-%d0%b4%d0%be/", "text": "Назначеният от служебното правителство областен управител на Варна Тодор Йотов сдаде поста с отчет, че е сезирал окръжната прокуратура за серия от нарушения, които установил по време на 3-месечното си управление и заради които уволнил двама служители.Най-драстичното било продажба на държавен имот в центъра на Варна без търг. Друга нередност Йотов открил при зареждането на служебните коли на областната управа.„Всички са дизелови, а се оказа, че миналата година са заредени 1800 л пропан-бутан. Част от автомобилите са ползвани от служители без командировъчни, единият път дори навръх Нова година във Велинград“, изреди на изпроводяк Йотов.С решение на МС от сряда на поста се връща юристът Стоян Пасев, който бе уволнен от служебния кабинет, а след това бе избран за депутат от листата на ГЕРБ. Пасев се отказа от мястото си в парламента, за да оглави отново областната управа във Варна.„Очаквам отговор от прокуратурата по сигналите, но няма нередности при зареждането на автомобили. Част от служителите ползват личните си коли на газ по работа, за това има документи. Ако колегата беше питал, щеше да го знае“, коментира при приемането на поста Пасев. Той уточни, че до края на деня очаква да бъдат назначени двамата му заместници – Илиян Карагьозов от „Обединени патриоти“ и Петър Манчев от ГЕРБ.", "date": "2017.05.10", "title": " Губернатор сдаде поста със сигнали до прокуратурата"}
{"url": "https://trud.bg/1924720-2/", "text": "Немските сили за сигурност извършват антитерористична операция в Лайпциг, провинция Саксония, съобщава В ход е „национална акция под егидата на Федералната прокуратура“, поясни говорител на полицията в Лайпциг. Тя е насочена срещу предполагаеми членове и привърженици на близкоизточната радикална групировка „Ислямска държава“.Служите на правоохранителните органи извършват обиски в Бавария, Берлин, Саксония и Саксония-Анхалт.По данни на властите в Лайпциг са претърсени три обекта. Към момента обаче полицията не е успяла да извърши арести.  ", "date": "2017.05.10", "title": " Антитерористична операция срещу членове на ИД в Лайпциг"}
{"url": "https://trud.bg/%d0%bc%d0%bb%d0%b0%d0%b4%d0%be%d1%81%d1%82-3-%d0%be%d1%81%d1%82%d0%b0%d0%b2%d0%b0-%d0%b1%d0%b5%d0%b7-%d1%82%d0%be%d0%bf%d0%bb%d0%b0-%d0%b2%d0%be%d0%b4%d0%b0-%d0%be%d1%82-18-%d0%bc%d0%b0%d0%b9/", "text": "Части от столичния квартал „Младост 3“ ще бъдат без топла вода от 18 май до 13 юни. Това съобщиха за  от „Топлофикация София“. Причината за удължената профилактика е подмяна на топлопровод, което ще засегне десет блока в квартала.От дружеството обясниха, че на засегнатите блокове са разлепени бележки, за да не очакват жителите им, че ще имат вода на 19 май, както останалите хора в квартала.Вчера беше спрян най-големият ТЕЦ на „Топлофикация София“ – „София Изток“. Заради това без топла вода до 19 май ще бъдат както източните квартали на столицата, също така – „Лозенец“, „Гео Милев“, „Подуяне“, „Редута“. Причина за ремонта е подмяна на части от централен топлопровод. Негова авария стана причина преди три месеца и половина хиляди софиянци да останат на студено за повече от пет дена.Тогава „Топлофикация“ обеща обезщетение на засегнатите, но размерите на сумите получени по сметките са едва между 3 и 6 лева.", "date": "2017.05.10", "title": " „Младост“ 3 остава без топла вода от 18 май до 13 юни"}
{"url": "https://trud.bg/%d0%bf%d1%80%d0%b5%d0%bb%d1%8f%d0%bb%d0%be-%d0%b4%d0%b5%d1%80%d0%b5-%d0%bd%d0%b0%d0%b2%d0%be%d0%b4%d0%bd%d0%b8-%d1%88%d1%83%d0%bc%d0%b5%d0%bd%d1%81%d0%ba%d0%be-%d1%81%d0%b5%d0%bb%d0%be/", "text": "Дере в центъра на шуменското село Вехтово преля от поройния дъжд в сряда вечерта. Бедствието започнало след 17 часа в сряда, половин час дъждът бил много силен и това покачило нивото на дерето, което било изчистено, но се свлякъл чакъл от изровен път.Това послужило като тапа и заради тесния мост, водата излязла. Тя заляла площада, земеделски земи, дворове и стара кирпичена селскостопанска постройка. Няма засегнати домове, но навсякъде са останали кални наноси. Създадена е организация за почистване и отстраняване на последствията, съобщиха от община Шумен. Ще се търсят средства за корекция на дерето от фонд „Бедствия“.", "date": "2017.05.10", "title": " Преляло дере наводни шуменско село"}
{"url": "https://trud.bg/%d0%bf%d0%b0%d0%b7%d0%b0%d1%80%d0%b4%d0%b6%d0%b8%d1%88%d0%ba%d0%b8%d1%8f%d1%82-%d1%81%d1%8a%d0%b4-%d0%b4%d0%b0%d0%b4%d0%b5-%d1%85%d0%be%d0%b4-%d0%bd%d0%b0-%d0%bf%d0%be%d1%80%d0%b5%d0%b4%d0%bd%d0%be/", "text": "Пазарджишкият окръжен съд даде ход на поредното заседание по делото срещу 14-те обвиняеми за разпространяване на идеите на ИДИЛ и призив към джихад, предава . Компютрите на подсъдимите съдържат множество файлове, в които има насилие, призиви към война на „Ислямска държава“ и тиражирани основните й символи.Защитата отказа да приеме заключението на вещите лица, тъй като информацията за съдържанието на файловете е само на оптичен носител, а не и на хартиен, заради големия обем. Поради тази причина съдът разпореди да бъде пусната видеостената в съдебната зала, за да се види част от анализираната компютърна информация. Делото продължава с въпроси и отговори.", "date": "2017.05.10", "title": " Пазарджишкият съд даде ход на поредното заседание срещу 14-те имами"}
{"url": "https://trud.bg/%d1%83%d0%b2%d0%be%d0%bb%d0%bd%d0%b5%d0%bd%d0%b8%d1%8f%d1%82-%d1%88%d0%b5%d1%84-%d0%bd%d0%b0-%d1%84%d0%b1%d1%80-%d0%b7%d0%b0%d1%81%d1%82%d1%80%d0%b0%d1%88%d0%b0%d0%b2%d0%b0%d0%bb-%d0%b2%d0%bb%d0%b0/", "text": "Републиканци, демократи и дори бегълци от американското правосъдие, като Джулиан Асандж и Едуард Сноудън, се обявиха срещу решението на президента Доналд Тръмп да уволни директора на ФБР Джеймс Коми.В меморандума на Министерството на правосъдието, който стана основание за уволнението на Коми, се казва, че той е злоупотребил със своите пълномощия. Става дума за решението му да закрие делото срещу Хилари Клинтън, обвинявана в използването на личната си електронна поща, докато е била държавен секретар на САЩ (2009-2012 г.. „Директорът погрешно узурпира властта на генералния прокурор на 5 юли 2016 година, обявявайки своето заключение, че делото трябва да бъде закрито без криминално преследване“, казва се в документа.Един от първите, който реагира, бе основателят на сайта „Уикилийкс“ Джулиан Асандж. „Уикилийкс“ биха били радостни да разгледат въпроса за наемането на Джеймс Коми за подпомагане на управлението на офиса във Вашингтон, сигурно ще се радва да разследва по подобаващ начин правителството на САЩ“, заяви Асандж в Туитър, съобщава .Другият противник на американските спецслужби и бивш техен служител Едуард Сноудън окачестви уволнението като „политическа намеса в работата на ФБР“. „Този директор в продължение на години се опитваше да ме вкара в затвора заради моята политическа дейност. Щом аз мога да се обявя срещу неговото уволнение, значи можете и вие“, написа той също в Туитър.Редица конгресмени също поставиха под съмнение уволнението на Джеймс Коми. Лидерът на фракцията на Демократическата партия в Сената Чък Шумър заяви: „Ние знаем, че ФБР е проучвало дали предизборният щаб на Тръмп се е сговорил с руснаците, а това е много сериозно правонарушение. Докато ФБР роди разследване, което твърде бързо доближава президента, възниква въпросът, че генералният прокурор (Джеф) Сешънс, който се самоотстрани от „руското“ разследване, е имал пръст в уволнението на човека, оглавил това разследване“.Брайън Фелън, който беше говорител на Хилари Клинтън по време на президентската кампания, отбеляза, че дейността на Коми е застрашавала Тръмп. „Иронията с уволнението на Коми е, че този човек, който помогна Тръмп да стане президент, е лицето, което бе напълно в състояние да го свали“ написал Фелън в Туитър.Няма съгласие и сред партийните привърженици на президента. Сенаторът Джон Маккейн заяви, че е разстроен от оставката на директора на ФБР. „Джеймс Коми е един честен и почтен човек, който оглавяваше ФБР при извънредни обстоятелства“, отбеляза сенаторът от Републиканската партия.", "date": "2017.05.10", "title": " Уволненият шеф на ФБР застрашавал властта на Тръмп"}
{"url": "https://trud.bg/%d0%b9%d0%b5%d0%bd%d1%81-%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d0%b8-%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d1%89%d0%b5-%d0%be%d0%b1%d1%81%d1%8a%d0%b4/", "text": "Генералният секретар на НАТО Йенс Столтенберг ще бъде приет на Даунинг стрийт от британския премиер Тереза Мей, за да обсъдят изпращането на допълнителни сили в Афганистан, информира Би Би Си.Още преди няколко седмици Алиансът се е обърнал с молба към Лондон за дислоцирането на допълнителни военнослужещи в Афганистан. Към момента в азиатската страна има 500 войници на Обединеното кралство. САЩ обаче обмислят разширяването на контингента в страната.По-рано в американските медии бе разпространена информация, съгласно която Вашингтон препоръчва изпращането на най-малко три хиляди допълнителни военнослужещи в Афганистан за борба срещу талибаните. Американската мисия в страната приключи официално през 2014 г. В момента на територията на Афганистан има 13 хил. войници от НАТО, 8,4 хил. от които са американци.", "date": "2017.05.10", "title": " Йенс Столтенберг и Тереза Мей ще обсъдят изпращането на допълнителни сили в Афганистан"}
{"url": "https://trud.bg/%d0%bf%d1%80%d0%be%d1%84-%d0%bb%d1%8e%d0%b1%d0%be%d0%bc%d0%b8%d1%80%d0%b0-%d0%bf%d0%be%d0%bf%d0%be%d0%b2%d0%b0-%d0%b5-%d0%bd%d0%be%d0%b2%d0%b8%d1%8f%d1%82-%d0%be%d0%b1%d0%bb%d0%b0%d1%81%d1%82%d0%b5/", "text": "Проф. Любомира Попова е новият областен управител на област Велико Търново.Това стана ясно след заседание на Министерския съвет в сряда, на което бяха освободени и съответно назначени 22-ма нови губернатори.Проф. Попова бе втора в листата на ГЕРБ на парламентарните избори през март тази година.Тя бе на втора позиция в депутатската листа веднага след водача Цветан Цветанов. Въпреки, че ГЕРБ изпратиха трима депутати в парламента, чрез преференциален вот Попова бе изместена и в Народното събрание влязоха инж. Клавдия Ганчева и Станислава Стоянова.Любомира Попова е професор към катедра „Педагогика“ в Педагогическия факултет на ВТУ „Св. Св. Кирил и Методий“. Член е на Съюза на учените в България.Самата Попова има вече натрупан опит в областната администрация, тъй като при двата кабинета Борисов 1 и Борисов 2 заемаше поста заместник областен управител от квотата на ГЕРБ. Тя е втората поред жена, която заема този пост в областта след Гергана Трифонова, която беше губернатор при правителството на НДСВ.", "date": "2017.05.10", "title": " Проф. Любомира Попова е новият областен управител на Велико Търново"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%bf%d0%be%d1%81%d1%82%d0%b0%d0%bd%d0%be%d0%b2%d0%b8-400/", "text": "Апелативният съд във Велико Търново отмени определение на Окръжен съд – Варна, с което на Боян В. К. (28 г) е била наложена мярка за неотклонение „подписка“ заради повдигнатото му от прокуратурата обвинение за държане на наркотични вещества с цел разпространение.Със своето определение на 24 април тази година окръжните магистрати във Варна са отхвърлили искането на държавното обвинение за налагане на най-тежката мярка за неотклонение „задържане под стража“ за Боян В. К.Така вместо това варненлията е освободен срещу „подписка“. Срещу определението е бил внесен въззивен протест от Окръжна прокуратура – Варна.Поради отвод на всички съдии от Апелативен съд-Варна, делото е било изпратено във ВКС за определяне на друг, равен по степен съд, който да разгледа делото. С определение на ВКС от 2 май казусът е възложен за разглеждане на Апелативен съд – Велико Търново, където е образувано дело. То е разгледано в открито съдебно заседание на 10 май.„След като изслуша страните и прецени събраните по делото доказателства, съставът на Великотърновският апелативен съд постави определение, в мотивите към което посочва, че протестът на прокуратурата е частично основателен в частта, в която той се отнася до обществената опасност на деянието. Според въззивния състав са налице достатъчно доказателства, за да се направи обосновано предположение, че Боян В. К. е извършил именно деянието по чл. 354а ал. 1 от НК, за което му е повдигнато обвинение.От друга страна, съставът не споделя изложената от представителят на прокуратурата теза за наличие на реална опасност деецът да се укрие или да извърши ново престъпление“, гласи становището на апелативните съдии от старата столица.Поради отчетената висока обществена опасност на деянието и ниска обществена опасност на дееца, който е неосъждан, трудово зает, грижи се за малолетно дете, съдействал на разследването и направил самопризнания, съдебният състав е постановил парична гаранция за обвиняемия в размер на 4000 лв.Сумата трябва да бъде внесена в срок от 10 дни.Определението на ВТАС е окончателно.", "date": "2017.05.10", "title": " Апелативният съд в Търново постанови 4000 лв парична гаранция за варненлия хванат с наркотици"}
{"url": "https://trud.bg/%d0%b8%d0%b7%d0%b2%d0%b5%d1%81%d1%82%d0%bd%d0%b8%d1%8f%d1%82-%d0%b4%d0%b8%d0%b4%d0%b6%d0%b5%d0%b9-%d1%80%d0%be%d0%b1%d1%8a%d1%80%d1%82-%d0%bc%d0%b0%d0%b9%d0%bb%d1%81-%d0%bf%d0%be%d1%87%d0%b8%d0%bd/", "text": "Известният италиански диджей Робърт Майлс е починал във вторник вечерта в испанския курорт Ибиса. По първоначални данни, 47-годишният музикант е бил болен.Истинската фамилия на легендарния диджей и продуцент е Кончина. Той стана известен през 90-те с трака си „Children“, който се превърна в един от най-големите денс хитове, достигайки върха в 12 държави от целия свят.Трагичната новина за кончината на Майлс обяви първо изданието DJ Mag Italia.„Трагичната новина за смъртта на един много талантлив художник на нашето време ме разстрои Аз ще скучая…особено по неговия талант да намира звуци и мелодии, които нямат аналог“, твърди приятелят му и диджей Джо Т. Ваннелли.Робърт Майлс е роден през 1969 година, син на италиански имигранти. Освен световноизвестен DJ, Робърт е и продуцент, композитор, радиоводещ. В средата на 90-те Майлс популяризира т. нар. dream trance – подстил на епик транса, който много често включва спокойни инструментали, изпълнени на пиано.Майлс се увлича по пианото още като дете, когато живеее с родителите си в малко италианско градче. От 1984 година започва да работи в различни италиански клубове като DJ и радиоводещ. През 1990 г. Робърт използва спестяванията си, за да основе свое звукозаписно студио и пиратска радиостанция.Дебютният му албум „Dreamland” излиза в началото на юни 1996 в Европа, а няколко дни след това и в САЩ.През 2003 Робърт се мести от Лондон в Лос Анджелис. Там той създава собствен лейбъл- „Salt Records”. През 2012 г. основава собствена радиостанция „OpenLab”, която излъчва от Меката на електронната музика Ibiza.", "date": "2017.05.10", "title": " Известният диджей Робърт Майлс почина на 47 г."}
{"url": "https://trud.bg/%d1%83%d0%bb%d0%b8%d1%86%d0%b0-%d0%bd%d0%b0-%d0%b7%d0%b0%d0%bd%d0%b0%d1%8f%d1%82%d0%b8%d1%82%d0%b5-%d1%89%d0%b5-%d0%bf%d1%80%d0%b8%d0%b2%d0%bb%d0%b8%d1%87%d0%b0-%d1%82%d1%83%d1%80%d0%b8%d1%81%d1%82/", "text": "Улица на занаятите ще е новата лятна атракция във Варна. Тя ще бъде открита до средата на юни на Централния пазар в града с намерението да се превърне в притегателно място за туристите.Инициативата е на комисията по туризъм към местния парламент и на общинското дружество „Пазари“. То ще предостави девет климатизирани павилиона, които безвъзмездно ще ползват до края на октомври избрани след конкурс занаятчии.Задължението им ще е единствено да си плащат сметките за ток и вода и да представят работата си по атрактивен начин. Кандидатури за участие в Улицата на занаятите ще се приемат до 1 юни чрез разписан в свободен стил проект.Тричленно жури начело с художника Венцеслав Антонов ще подбере деветте най-атрактивни проекта. При равен резултат предимство ще имат майсторите, които работят с български материали и владеят чужди езици.", "date": "2017.05.10", "title": " Улица на занаятите ще привлича туристи на варненския пазар"}
{"url": "https://trud.bg/%d1%81%d0%b5%d0%b4%d0%bc%d0%be%d0%ba%d0%bb%d0%b0%d1%81%d0%bd%d0%b8%d1%87%d0%ba%d0%b0-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d1%80%d0%b8%d1%82%d0%bd%d0%b8%d0%ba/", "text": "14-годишно момиче е пострадало при сбиване в столичното 47-о СОУ „Христо Г. Данов“.Седмокласничката била ритната в гърба от момче. Инцидентът се е разиграл вчера следобед, но за него става ясно едва днес, съобщи .На място е изпратен екип на полицията. Детето е откарано в „Пирогов“ за преглед. Там е получило помощ и е било освободено за домашно лечение.Случаят е поет от психолози. Най-вероятно между двете деца не е имало стара вражда, а момчето е ритнало съученичката си след скарване. ", "date": "2017.05.10", "title": " Седмокласничка в болница след ритник в гърба от съученик"}
{"url": "https://trud.bg/%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%bc%d0%b0%d1%80%d0%b5%d1%88%d0%ba%d0%b8-%d1%81%d0%b5-%d1%81%d0%ba%d1%80%d0%b8-%d0%be%d1%82-%d0%bc%d0%b5%d0%b4%d0%b8%d0%b8%d1%82%d0%b5/", "text": "Временната анкетна комисия в парламента, която трябва да реши дали да удовлетвори искането на главния прокурор за сваляне имунитета на Веселин Марешки, реши да проведе закрито заседание.Предложението беше направено от председателя на комисията Христиан Митев („Обединени патриоти“) и беше подкрепено единодушно.„От една страна такава е парламентарната практика при разглеждане на такива искания на главния прокурор за възбуждане на наказателно преследване срещу народни представители, а от друга страна основният мотив да направя подобно предложение е това, че налице са материали по наказателно дело от общ характер, които са достъпни само за страните по делото и за членовете на временната комисия“, мотивира се Митев.Той най-вероятно имаше материали от подслушване на телефона на Марешки по искане на Варненската окръжна прокуратура с разрешение на местния Окръжен съд в периода от 11 ноември 2014 г. до 11 януари 2015 г. и от 14 януари до 16 март 2015 г., части от които  в сп. A-specto.Лидерът на „Воля“ не се появи. След съставянето на съставянето на комисията миналата седмица той обеща доброволно да свали имунитета си след първото заседание.", "date": "2017.05.10", "title": " Комисията „Марешки“ се скри от медиите"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%bc%d1%8a%d0%b6-%d0%bf%d1%80%d0%b5%d0%b1%d0%b8%d0%bb-3-%d0%b3%d0%be%d0%b4%d0%b8%d1%88%d0%bd%d0%be-%d0%bc/", "text": "По искане на Окръжна прокуратура – Видин съдът наложи постоянна мярка за неотклонение „задържане под стража“ на Николай Ш., който на 07.05.2017 г. преби до смърт тригодишното момиченце на жената, с която живеел на съпружески начала. Това съобщиха от пресцентъра на държавното обвинение.Тридесетгодишният обвиняем, излязъл преди месец от затвора и се настанил с майката на детето в пристройка в селскостопански двор в с. Слана бара. Двамата работели като кравари при местен фермер.В неделния ден около обяд Николай Ш. помолил хора от фермата да извикат бърза помощ, тъй като на детето му е лошо. Казал, че момиченцето паднало от леглото. Докато лекарите се опитвали да спасят детето, обвиняемият изчезнал.Полицията заловила Николай Ш., докато се опитвал да напусне селото.Заключението на извършената аутопсия сочи, че смъртта на детето е настъпила в резултат на множество кръвоизливи в мозъка, корема и гръдния кош.Видно от събраните до момента гласни, писмени и веществени доказателства по делото, е налице обосновано предположение, че обвиняемият е извършил престъплението, в което е обвинен.Лицето е привлечено към наказателна отговорност за „тежко престъпление“ по смисъла на чл. 93, т.7 от НК, за което се предвижда наказание лишаване от свобода не по-малко от петнадесет години.Освен това ОС – Видин е приел, че е налице реална опасност обвиняемият Николай Ш. да се укрие или да извърши друго престъпление, предвид предишните му осъждания и трайно установени престъпни навици.Обвиняемият е освободен предсрочно от затвора – Враца на 21.03.2017 г., като в изпитателния си срок е извършил престъпление.", "date": "2017.05.10", "title": " Оставиха в ареста мъж пребил 3-годишно момиченце"}
{"url": "https://trud.bg/%d0%bd%d0%be%d0%b2%d0%be-%d0%bf%d0%be%d0%bf%d1%8a%d0%bb%d0%bd%d0%b5%d0%bd%d0%b8%d0%b5-%d0%b2%d1%81%d1%82%d1%8a%d0%bf%d0%b8-%d0%b2-%d0%b4%d0%bb%d1%8a%d0%b6%d0%bd%d0%be%d1%81%d1%82-%d0%b2-%d0%b0%d0%bf/", "text": "Ново попълнение встъпи официално от днес в длъжност в гражданското отделение на Апелативен съд – Пловдив. Става дума за Елена Арнаучкова, чието назначаване за апелативен съдия е след проведен конкурс за повишаване в длъжност и преместване и с решение на Висшия съдебен съвет от 11 април 2017 г.Тържествената церемония по встъпването й се състоя днес на Общо събрание на съдиите в Апелативен съд – Пловдив. Председателят му Магдалина Иванова приветства новия съдия с пожелание за здраве и високи професионални успехи.Досега Елена Арнаучкова е работила като заместник-председател на гражданското въззивно отделение на Окръжен съд-Пловдив. Тя е възпитаник на Юридическия факултет на Софийски университет „Климент Охридски“ и притежава най-високия ранг в съдебната система – „съдия във ВКС и ВАС“.", "date": "2017.05.10", "title": " Ново попълнение встъпи в длъжност в Апелативен съд-Пловдив"}
{"url": "https://trud.bg/%d0%bd%d0%b0%d0%b5%d1%82-%d0%b4%d0%b0-%d0%bf%d0%b0%d0%b7%d0%b8-%d0%ba%d1%8a%d1%89%d0%b0-%d1%8f-%d0%be%d0%b1%d1%80%d0%b0/", "text": "Къщата на емигрант в САЩ беше обрана от човека, назначен да пази имота му в шуменското село Тодор Икономово. Когато се върнал в селото след година в чужбина собственикът М.Х. открил, че липсва телевизор, лаптоп и две охранителни камери със записващо устройство.Подал сигнал за отарашения дом в сряда и полицаите за часове стигнали до извършителя.Това е Кямил И./49г./ от село Тодор Икономово, който бил нает да наглежда имота, а всъщност го обрал. Действал още в края на миналата година, когато инсценирал обир. Разбил странична малка врата, а казал на собственика, че някой е опитал да влезе, но той е поставил катинар.Още тогава от къщата била изнесена скъпата техника, а Кямил я продал на непознати хора за 300 лв. Работата по случая продължава. В досието на „пазача“ има и други кражби.", "date": "2017.05.10", "title": " Нает да пази къща я обра"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%bc%d0%b5%d0%b6%d0%b4%d1%83-%d0%bb%d0%b0%d0%b2%d1%80%d0%be%d0%b2-%d0%b8-%d1%82%d0%b8%d0%bb%d1%8a%d1%80%d1%81/", "text": "Срещата във Вашингтон между първия дипломат на Москва Сергей Лавров и американския му колега Рекс Тилърсън започна, предаде  РИА Новости.Очаква се двамата външни министри да обсъдят кризите в Сирия и Украйна, ситуацията на Корейския полуостров и двустранните отношения между Москва и Вашингтон.След преговорите с Тилърсън Лавров ще бъде приет от президента Доналд Тръмп за среща в Овалния кабинет.", "date": "2017.05.10", "title": " Започна срещата между Лавров и Тилърсън"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d1%80%d0%be%d0%b5%d0%ba%d1%82%d0%b0-%d0%bd%d0%b0-%d0%bc%d0%b8%d0%bd%d0%b8%d1%81%d1%82%d1%8a%d1%80%d0%b0-%d0%bd%d0%b0-%d0%b8%d0%ba%d0%be%d0%bd%d0%be%d0%bc%d0%b8/", "text": "На портала за обществени консултации беше публикуван проект на Решение на Министерския съвет за одобряване на законопроект за допълнение на Закона за приватизация и следприватизационен контрол (ЗПСК).Идеята за спиране на приватизацията  „Борисов 3“ министърът на икономиката Емил Караниколов.Проектът на закон предвижда въвеждане на забрана за продажбата на акции и дялове-собственост на държавата от търговски дружества с държавно участие в капитала, както и на акции и дялове, собственост на търговски дружества с повече от 50 на сто държавно участие в капитала в други дружества.", "date": "2017.05.10", "title": " Вижте проекта на министъра на икономиката Емил Караниколов за спиране на приватизацията"}
{"url": "https://trud.bg/%d0%bd%d0%b5%d0%bc%d1%81%d0%ba%d0%b8-%d0%b7%d0%b0%d0%b2%d0%be%d0%b4-%d0%bf%d0%be%d0%ba%d0%b0%d0%bd%d0%b8-%d0%b0%d0%b1%d0%b8%d1%82%d1%83%d1%80%d0%b8%d0%b5%d0%bd%d1%82%d0%b8-%d0%be%d1%82-%d0%bf%d0%bb/", "text": "„90 % от управляващия ни персонал първо са работили в производството. Мисля, че този факт е показателен за кариерното развитие, което може да имате при нас“, бяха думите, с които управителят на „Мекалит България“ ЕООД Красен Кръстен покани завършващите тази година момчета и момичета от три професионални гимназии от Пловдивския регион да постъпят на работа в немския завод.Близо 70 абитуриенти от професионалните гимназии по машиностроене в Пловдив, по селско стопанство в Куклен и ПГ „Цар Иван Асен Втори“ – Асеновград разгледаха производствената база и се запознаха с условията на работа и заплащане в немския завод, разположен в индустриална зона „Куклен“, част от „Тракия икономическа зона“ (ТИЗ).„Всичко е много подредено и чисто, но най-силно впечатление ни направи това, че основната част от производството е роботизирана и реално работата тук е лека“, коментираха Божан Ламбрев, Илия Недев и Никола Борджиев от гимназията в Асеновград. Според тях за всички ученици ще е добре, ако практическите обучения се провеждат в такива заводи, защото се добива реална представа за евентуалната бъдеща работа.„В рамките на 3 седмици това е втората фирма, която обявява Ден на отворените врати за учениците от региона. Първо беше турската „Техно Акташ“ АД, а сега е немската „Мекалит“.Така младите хора разпознават фирмите, коментират и сравняват условията на труд. Опознаване на място и добиване на информация от първоизточника прави професионалния избор по-лесен“, подчерта Иванка Киркова, началник на Регионалното управление по образование (РУО) в Пловдив.„Това е един от начините да покажем съвременното и модерно лице на българска та индустрия. 140 предприятия в „Тракия икономическа зона“ ви очакват. Добре е да знаете, че имате възможност за успешна кариера и в родината“, заяви пред зрелостниците Катя Стайкова, административен директор на „Клъстер Тракия икономическа зона“, чиято е инициативата „Ден на отворените врати“ в заводите в региона.", "date": "2017.05.10", "title": " Немски завод покани абитуриенти от Пловдивско на работа"}
{"url": "https://trud.bg/%d0%bf%d1%80%d0%b5%d0%be%d0%b1%d1%80%d0%b0%d0%b7%d1%8f%d0%b2%d0%b0%d1%82-%d0%b3%d0%b8%d0%bc%d0%bd%d0%b0%d0%b7%d0%b8%d1%8f%d1%82%d0%b0-%d0%bf%d0%be-%d1%85%d1%80%d0%b0%d0%bd%d0%b8%d1%82%d0%b5%d0%bb/", "text": "Професионалната гимназия по хранителни технологии и техника в града под тепетата ще бъде тотално преобразена с 1,4 млн.лв. по европроект, спечелен от Община Пловдив, съобщи директорът на учебното заведение Людмила Ганева.Безвъзмездната финансова помощ, отпусната за реализацията на проекта „Модернизация на инфраструктурата и подобряване качеството на образователната среда в ПГХТТ – гр. Пловдив“, възлиза на 1 399 985,87 лв. с ДДС. 1 189 987,99 лв. (85% от общата сума) сумата представляват принос на ЕФРР (Европейския фонд за регионално развитие), а останалите 15% – 209 997,88 лв., са съфинансирани от държавния бюджет.За период от 2 години до 26 ноември 2018 г. ще бъдат извършени строително-монтажни дейности и въведени мерки за енергийна ефективност с цел подобряване на цялостния микроклимат в училището на бул. „Васил Априлов“ на изхода на Пловдив в посока АМ „Тракия“. Проектът включва и доставка на оборудване и обзавеждане, съобразено със съвременните образователни стандарти, нужни за обезпечаване на професионалните обучения в ПГХТТ-Пловдив.За последно професионалната гимназия е ремонтирана през 1984 г., когато е строена новата сграда. С реализирането на проекта учениците ще имат съвсем нови физикохимична, микробиологична и други лаборатории, в които ще изследват качествата и показателите на храните и напитките.До края на май ще бъде избран изпълнител, следва проектиране и до края на август започва ремонтът, който ще продължи 270 дни. 821 000 лв. от сумата са за основен ремонт, саниране и поставяне на вътрешна отоплителна инсталация и на рампи на инвалиди, а 284 000 лв. – за обзавеждане и специализирано оборудване.Останалите средства са за одит, строителен надзор и публичност по проекта. През 2019 г. гимназията, в която се обучават 620 деца, навършва 70 години и ще празнува юбилея си с напълно обновена сграда.", "date": "2017.05.10", "title": " Преобразяват гимназията по хранителни технологии и техника в Пловдив с 1,4 млн. лв."}
{"url": "https://trud.bg/%d1%84%d1%83%d1%82%d0%b1%d0%be%d0%bb%d0%bd%d0%b8-%d1%84%d0%b5%d0%bd%d0%be%d0%b2%d0%b5-%d1%83%d0%b1%d0%b8%d0%bb%d0%b8-%d0%bd%d0%b5%d0%bf%d0%be%d0%b4%d0%ba%d1%83%d0%bf%d0%b5%d0%bd-%d0%bd%d0%b0%d0%b4/", "text": "                                     днес                                                                                                                                                                                                                                                    ", "date": "2017.05.10", "title": " Футболни фенове убили неподкупен надзирател"}
{"url": "https://trud.bg/%d0%b2%d0%b5%d1%81%d0%b5%d0%bb%d0%b8%d0%bd-%d0%bc%d0%b0%d1%80%d0%b5%d1%88%d0%ba%d0%b8-%d0%be%d1%81%d1%82%d0%b0%d0%b2%d0%b0-%d0%b1%d0%b5%d0%b7-%d0%b4%d0%b5%d0%bf%d1%83%d1%82%d0%b0%d1%82%d1%81%d0%ba/", "text": "Лидерът на „Воля“ Веселин Марешки остава без депутатски имунитет. Това реши временната комисия, която парламентът създаде след искането на главния прокурор за сваляне имунитета на Марешки. Така наказателното дело от общ характер срещу него ще може да бъде продължено.Днес комисията проведе закрито заседание, на което лидерът на „Воля“ не присъства. Имунитетът му падна със 7 гласа „за“, срещу 2 „против“. Решението обяви пред медиите председателят на комисията Христиан Митев.„Удовлетворяваме искането на главния прокурор“, каза той. „Не мога да ви кажа защо Веселин Марешки не беше на заседанието. Да беше дошъл, то беше обявено“, добави Митев.Той разкри, че гласовете „против“ са били на народните представители от „Воля“. „Всички останали членове на комисията гласуваха „за“, каза председателят.От комисията ще изготвят доклад, който ще бъде внесен в деловодството на Народното събрание, а председателят на парламента ще реши кога той ще влезе в пленарна зала.", "date": "2017.05.10", "title": " Веселин Марешки остава без депутатски имунитет"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd-%d0%b9%d0%be%d0%b2%d1%87%d0%b5%d0%b2-%d0%b7%d0%b0%d1%81%d0%bd%d0%b5-%d0%bf%d1%8a%d1%80%d0%b2%d0%b0%d1%82%d0%b0-%d1%81%d0%b8-%d1%84%d0%be%d1%82%d0%be%d1%81%d0%b5/", "text": "Легендата на българската спортна гимнастика Йордан Йовчев направи първата си фотосесия за най-новата модна марка у нас – Von Goldenburg Collection. Преди дни бившият заместник-министър на спорта прие поканата на собственика д-р Невен Енчев и стана рекламно лице на колекция пролет-лято 2017.За място на снимките дизайнерите бяха избрали „Alchemist Residence“ в Белащица, тъй като резиденцията съответства на дрехите и обувките, предназначени за елегантния и ежедневен стил на успелите хора. Марката е насочена точно към активните хора, доказали своите възможности у нас и по света, а редом с това и благородници не само на думи, а и по душа.Първият кадър запечата пловдивския предприемач и спортната легенда в костюми на фешън линията, а снимките продължиха край басейна, тенис кортовете, във Виенския салон, по красивите стълбища и в градината. Нито лошото време, нито проливният дъжд и бурният вятър успяха да откажат световния шампион.Въпреки това фотосесията протече трудно, защото на няколко пъти бе прекъсвана от фенове на Данчо Йовчев, които искаха да се снимат с него и да вземат автограф. „Общите благотворителни каузи в подкрепа на бедни и болни хора ме събраха с д-р Невен Енчев, а елегантните и удобни дрехи и обувки ме плениха веднага. Затова приех поканата да представям модната линия Von Goldenburg Collection“, коментира Йордан Йовчев.", "date": "2017.05.10", "title": " Йордан Йовчев засне първата си фотосесия като рекламно лице на Von Goldenburg"}
{"url": "https://trud.bg/%d0%b2%d0%b8%d1%81%d1%88%d0%b5-%d1%83%d1%87%d0%b8%d0%bb%d0%b8%d1%89%d0%b5-%d0%bc%d0%b0%d1%85%d0%b0%d1%82%d0%bc%d0%b0-%d0%b3%d0%b0%d0%bd%d0%b4%d0%b8-%d0%b2-%d0%bf%d0%bb%d0%be%d0%b2%d0%b4%d0%b8/", "text": "С водосвет в Бачковския манастир навръх 11 май ще бъде даден старт на най-новия проект в сферата на образованието в Пловдив – Международно висше училище по информатика и електронно лидерство „Махатма Ганди“.На 11 май след учредително събрание и водосвет в Бачковския манастир ще бъде представен и ще започне същинската реализация и на образователния проект Международно висше училище по информатика и електронно лидерство „Махатма Ганди“.„Може би по-точно е да се каже, че това не е само проект, а по-скоро сериозен опит за реформи в образованието, където с предлагането на „бързи уроци“ със съвременен франчайз да се извършва обучение и предоставя възможност за развойна дейност в сферата на софтуерните иновации, мобилните приложения, в лабораториите за компютърни мрежи и лазерно-информационни практики“, твърдят от ръководството на „Техпарк Оптела“, на чиято територия ще бъде базирано новото висше училище.Уникалният за българските условия специализиран образователен комплекс по информатика и компютърни науки включва няколко водещи звена и направления – Учебен център „Индийски институт за хардуерни технологии“, Колеж „Омега“, фирмата ИТ „Академия“ за програмиране и хостинг, и съвместна магистратура с ВУЗФ (Висше училище по застраховане и финанси)- София. Проектът е дългосрочен и е включен в стратегията на публичните дружества в Консорциума за технологии и информатика ДЗЗД – „Корпорация за технологии и иновации“ АД, „Тех парк Оптела“, „Орфей клуб уелнес“ АД и ИТ „Академия“.Мисията и целта на проекта е нова технологична грамотност за всички съвременни хора – не само в бизнеса, а също така и в културата, образованието и изобщо в човешкото общуване и растеж.Крайъгълният камък на глобализацията на 21-ви век бе положен в последното десетилетие на 20-и век с най-мощния качествен скок в информатиката и технологиите, които сведоха планетата до размерите на джобен компютър (смартфон).В същото това време – последните 20-30 години, почти никой не обучава и не произвежда кадри за този променен нов бизнес модел и човешкото участие в него. Липсват специалисти за новите ИТ технологии. Необходимите професии на информатиката и новите технологии за онлайн бизнес отсъстват или са едва-едва различими в трети курс. Постъпването в новото специализирано висше учебно заведение в Пловдив ще се предхожда от безплатни лекции за обща технологична грамотност, която ще служи на студентите за добър старт в продължаващо обучение по утвърдени учебни планове.Ще се поддържа широка гама от специализации, актуализации и курсове до 10 години след завършването и това ще става чрез дистанционен достъп, дистанционно обучение и тестове. Освен задочно обучение е крайно нужно и т.нар. „продължаващо“ обучение. Ориентир са водещите и перспективни професии като технологичен евангелист в социалните мрежи, киберсигурност, информатици по роботика, дронове, криптовалути, мрежов администратор и др.Патрон и почетен председател на новото висше училище в Пловдив ще е академик Благовест Сендов. „Идеите и иновациите на акад. Благовест Сендов в образованието ще се прилагат в проекта „Махатма Ганди“, твърдят неговите създатели, които ще проведат учредително събрание на 11 май преди водосвета в Бачковския манастир.В МВУИЕЛ „Махатма Ганди“ ще се подготвят специалисти по информатика и електронно лидерство, необходими за дигитална трансформация на индустрията, бизнеса и обществото, или професиите на бъдещето.", "date": "2017.05.10", "title": " Висше училище „Махатма Ганди“ в Пловдив ще стартира с водосвет от Бачковския манастир"}
{"url": "https://trud.bg/%d0%b2%d0%b0%d0%bb%d1%8f-%d0%b1%d0%b0%d0%bb%d0%ba%d0%b0%d0%bd%d1%81%d0%ba%d0%b0-%d0%b8-101-%d0%ba%d0%b0%d0%b1%d0%b0-%d0%b3%d0%b0%d0%b9%d0%b4%d0%b8-%d0%bd%d0%b0-%d0%b3%d1%80%d0%b0%d0%bd%d0%b4%d0%b8/", "text": "Второто издание на грандиозния народен събор в Пловдив ще се проведе тази събота и неделя на поляните в парк „Лаута“, където през миналата година се събраха над 50 000 души.Съборът е част от културния календар на Община Пловдив и е в подкрепа на домакинството на града под тепетата като Европейска столица на културата-2019 година.Всенародните тържества ще започват на 13 май от 10 часа с възстановка на славни епизоди от Априлското въстание през 1876 г. После на двете сцени в парк „Лаута“ ще се вихрят фолклорни групи от цяла България, а редом с техните изпълнения организаторите на събора предлагат безплатни уроци по танци, гайда, тъпан и гъдулка.Богатата програма включва и народни борби, а кулминацията на първия съборен ден ще е след 19 часа, когато на главната сцена ще излезе ансамбъл „Родопа“ със специалното участие на Валя Балканска, Петър Янев и „101 каба гайди“.Неделните веселби започват с кукери от село Горни Домлян (Община Карлово) и продължават до 19 часа, когато съборът ще приключи с изпълненията на танцьорите от ансамбъл „Тракия“.", "date": "2017.05.10", "title": " Валя Балканска и „101 каба гайди“ на грандиозен събор в Пловдив"}
{"url": "https://trud.bg/%d0%b3%d1%83%d0%b1%d0%b5%d1%80%d0%bd%d0%b0%d1%82%d0%be%d1%80%d1%8a%d1%82-%d1%81%d1%8a%d0%b1%d0%b8%d1%80%d0%b0-%d0%ba%d1%83%d0%bb%d1%82%d1%83%d1%80%d0%bd%d0%b0%d1%82%d0%b0-%d0%be%d0%b1%d1%89%d0%b5/", "text": "Областният управител Здравко Димитров събира културната общественост на Пловдив на тържествено честване на 11 май – Деня на светите братя Кирил и Методий, създатели и разпространители на първата славянска азбука – глаголицата.Губернаторът е основният инициатор и двигател на идеята за трети път на едно място в този ден да се съберат дейци на културата, образованието, общественици и творци от региона, които ще отдадат почитта си към делото на Кирил и Методий и тържествено ще отбележат Деня на българската просвета, култура и славянската писменост.На 11 май от 18 часа във фоайето на Областната управа редом с елита на местната културна общественост, ще бъдат и едни от най-светлите умове в страната. По покана на Здравко Димитров специални гости ще са академиците Антон Дончев и Константин Косев и професорите Иван Маразов и Васил Проданов.Те пристигат в Пловдив със съдействието на поета, журналист, критик, публицист, книгоиздател и обществен деец Иван Гранитски. Присъстващите ще бъдат поздравени от пловдивския митрополит Николай.„Иска това честване да се превърне в традиция, която да продължи дълги години. Ние, пловдивчани можем да се гордеем, защото тук за първи път през 1851 г. по инициатива на Найден Геров, е организиран празник на Кирил и Методий в епархийското училище „Св. св. Кирил и Методий“. 11 май отбелязваме като църковен празник, а денят на честването на двамата братя става най-яркия израз на националната идентичност и преклонение пред образованието, науката и културата“, коментира областният управител Здравко Димитров.В чест на празника губернаторът на Пловдив стартира кампания за закупуване и даряване на ценни книги на библиотеки и читалища. Първата колекция от книги на присъстващите на празника академици ще бъдат предоставени на Народна библиотека „Иван Вазов“ в Пловдив.", "date": "2017.05.10", "title": " Губернаторът събира културната общественост на Пловдив за тържествено честване на 11 май"}
{"url": "https://trud.bg/%d1%81%d0%bb%d0%b8%d0%b2%d0%b5%d0%bd-%d0%be%d1%82%d0%b1%d0%b5%d0%bb%d1%8f%d0%b7%d0%b0-%d0%b4%d0%b5%d0%bd%d1%8f-%d0%bd%d0%b0-%d1%85%d0%b0%d0%b4%d0%b6%d0%b8-%d0%b4%d0%b8%d0%bc%d0%b8%d1%82%d1%8a%d1%80/", "text": "В родната къща на Хаджи Димитър в Сливен на 10 май се събраха управниците на града, историци, представители на културни институти и ученици, за да отбележат 177-годишнината от рождението на воеводата.На тази дата сливенци честват Деня на Хаджи Димитър с решение на общинския съвет от 1999 година. Но още в края на 19 век, от 1883 г., признателните потомци са започнали да организират редовно тържества по повод неговото рождение – припомни кметът Стефан Радев. Паметникът с фигурата на Хаджията на централния площад е открит през 1935 г. след голяма кампания за набиране на средства, продължила няколко години.На тържеството в родния дом на воеводата актьорът Димитър Марков от Драматичния театър „Стефан Киров“ представи моноспектакъла „Епопея на забравените“ по текстове на Иван Вазов. По-късно кметът Стефан Радев, председателят на общинския съвет Димитър Митев, зам.-кметът Пепа Чиликова поднесоха цветя пред паметника на Хаджи Димитър.Родната му къща-музей бе отворена безплатно за посетители през целия ден.", "date": "2017.05.10", "title": " Сливен отбеляза Деня на Хаджи Димитър"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%88%d0%be%d1%84%d1%8c%d0%be%d1%80-%d0%bf%d1%80%d0%be%d0%b1%d0%b2%d0%b0%d0%bb-%d0%b4%d0%b0-%d0%bf%d0%be%d0%b4%d0%ba%d1%83%d0%bf%d0%b8-%d0%bf%d0%be%d0%bb/", "text": "51-годишен шофьор от с. Черна бе наказан от Добричкия окръжен съд с условна присъда от 6 месеца с 3-годишен изпитателен срок и с глоба от 300 лв. за опит да подкупи двама полицаи.Миналия септември те спрели за проверка автомобила на Атанас Ст. в центъра на с. Козлодуйци. Видели, че вътре няма пожарогасител, а след това установили, че колата е спряна от движение.Приготвили се да съставят акт за нарушенията, когато Атанас подхвърлил в патрулката банкнота от 50 евро с думите: „Да ви дам някой лев да се почерпите“.Опитът му да отърве наказанието обаче се оказал неуспешен. Двамата младши инспектори веднага звъннали на дежурния оперативен във Второ РУ на МВР-Добрич и докладвали за опита за рушвет.Пред съда Атанас си призна вината и се разкая, затова присъдата му бе намалена от 9 на 6 месеца.", "date": "2017.05.10", "title": " Осъдиха шофьор, пробвал да подкупи полицаи с 50 евро"}
{"url": "https://trud.bg/13-%d0%b3%d0%be%d0%b4%d0%b8%d1%88%d0%b5%d0%bd-%d1%83%d1%87%d0%b5%d0%bd%d0%b8%d0%ba-%d0%b5-%d0%b2-%d0%bd%d0%b5%d0%b2%d1%80%d0%be%d1%85%d0%b8%d1%80%d1%83%d1%80%d0%b3%d0%b8%d1%8f%d1%82%d0%b0-%d1%81%d0%bb/", "text": "Шестокласник от училище „Вичо Грънчаров“ в Горна Оряховица е настанен в неврохирургията на Великотърновската болница със сътресение на мозъка, след сбиване със свой съученик. Инцидентът е станал вчера в голямото междучасие до закусвалня извън училището, съобщава . Между момчето и негов приятел избухнал спор, а трето дете се намесило и ударило шестокласника.Състоянието на момчето е стабилно. Според лекарите, това се дължи на факта, че е закарано навреме в болницата.„Беше прегледано в бърза помощ, направени са всички необходими изследвания, налагаше се хоспитализация, така че е прието“, каза д-р Николай Мойнов – неврохурург в МОБАЛ „Д-р Стефан Черкезов“ – В. Търново.„Детето падна в безсъзнание докарахме го тука, лекарите каквото можеха направиха, сега е по-добре. Сътресение на мозъка, такъв удар може ли, малки деца“, разказа бабата на пострадалото момче.Учителите на децата са категорични, че не става дума за стар конфликт и неовладяна агресия между тях. Според директорката, до сега никой от тримата ученици не е създавал проблеми. По думите й, педагогически съветник е разговарял с двете момчета, а тя – с родителите.", "date": "2017.05.10", "title": " 13-годишен ученик е в неврохирургията след сбиване с връстник"}
{"url": "https://trud.bg/%d0%bf%d1%80%d0%b5%d0%b4%d1%81%d1%80%d0%be%d1%87%d0%bd%d0%b8-%d0%b8%d0%b7%d0%b1%d0%be%d1%80%d0%b8-%d1%89%d0%b5-%d0%b8%d0%bc%d0%b0-%d0%b2-%d0%ba%d0%be%d1%81%d0%be%d0%b2%d0%be-%d0%bf%d1%80%d0%b0%d0%b2/", "text": "Правителството на Косово изгуби вота на доверие, който бе внесен за разглеждане от „Инициатива за Косово“ с подкрепата на „Алианс за бъдещето на Косово“ и „Самоопределение“, а също и с тази на 12 народни представители от управляващата партия, информира Gazeta Express.Вотът на недоверие срещу кабинета на министър-председателя Иса Мустафа премина с гласовете на 78 от народните представители в законодателния орган в Прищина. По този начин опозицията успя да павира пътя за предсрочни парламентарни избори в страната, които трябва да бъдат проведени в рамките на 45 дни.Президентът Хашим Тачи ще започне още в четвъртък преговори с опозиционните партии, за да бъде определена точната дата на предсрочния вот в най-младата държава на Балканския полуостров.", "date": "2017.05.10", "title": " Предсрочни избори ще има в Косово, правителството изгуби вота на доверие"}
{"url": "https://trud.bg/%d0%be%d1%82%d0%bf%d1%83%d1%81%d0%bd%d0%b0%d1%85%d0%b0-41-000-%d0%bb%d0%b2-%d0%b7%d0%b0-%d1%80%d0%b5%d0%bc%d0%be%d0%bd%d1%82-%d0%bd%d0%b0-%d1%87%d0%b5%d1%82%d0%b8%d1%80%d0%b8-%d1%86%d1%8a%d1%80%d0%ba/", "text": " По инициатива на кмета на Свищов Генчо Генчев в началото на тази година, църковните настоятелства на няколко църкви и манастири в общината, съвместно с кметовете по места, за втора година изпратиха писма до Дирекция по „Вероизповедания” в Министерски съвет и до Великотърновската епархия, с молба да им бъдат отпуснати средства за належащи ремонти. Към писмата бяха приложени съответните количествено-стойностни сметки за необходимите ремонтни дейности.На 2 май Генчев е получил от Дирекцията по „Вероизповедания“ уведомителни писма, с които бе информиран, че са отпуснати средства в размер на 41 000 лева, за ремонтни дейности на 4 църкви и два манастира.„Духовните средища, които получиха строго целева държавна субсидия са манастир „Св. св. Петър и Павел“ в Свищов, на който се дават 8000 лева и манастир „Св. Успение Богородично“, който ще разполага със средства за ремонт в размер на 10 000 лева. За църквите в селата Александрово, Морава и Царевец са предвидено по 5000 лева, а за храмът в село Овча могила – 8000 лева“, съобщиха от общинската администрация в Свищов.След ремонтните дейности, в срок до 15 декември 2017 година, в Дирекцията по „Вероизповедания” към Министерски съвет ще бъдат изпратени заверени копия от разходно-оправдателните документи, с които ще се удостовери, че отпуснатата държавна субсидия е усвоена и разходите са направени строго целево.През миналата година 6 храма в общината получиха средства за ремонт на обща стойност 43 413 лева и най-вероятно, тяхното правомерно изразходване дава основание на дирекцията по „Вероизповедания“ да гласува отново доверие на община Свищов“, припомнят от кметството в крайдунавския град.", "date": "2017.05.10", "title": " Отпуснаха 41 000 лв за ремонт на четири църкви и два манастира в Свищовско"}
{"url": "https://trud.bg/%d0%b1%d0%b0%d0%bb%d0%be%d1%82%d0%b5%d0%bb%d0%b8-%d0%b2%d1%81%d0%b5-%d0%bf%d0%be-%d0%b1%d0%bb%d0%b8%d0%b7%d0%be-%d0%b4%d0%be-%d0%b1%d0%b8%d0%b2%d1%88-%d0%be%d1%82%d0%b1%d0%be%d1%80-%d0%bd%d0%b0-%d1%81/", "text": "Италианският нападател Марио Балотели е все по-близо до сензационен трансфер в „Лас Палмас“. Испанският клуб, където игра и Спас Делев преди време, вече е предложил едногодишен договор на бившия играч на „Милан“, „Интер“, „Ливърпул“ и „Манчестър Сити“.Местният журналист Хуан Франсиско Круз допълва, че при определени условия контрактът може да бъде удължен.Настоящият договор на Балотели с „Ница“ изтича през лятото и е много вероятно да не бъде подновен, въпреки 17-те му гола в 27-те мача в Лига 1. ", "date": "2017.05.10", "title": " Балотели все по-близо до бивш отбор на Спас Делев"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b4%d0%b3%d0%be%d1%82%d0%b2%d1%8f%d0%b9%d1%82%d0%b5-%d1%81%d0%bf%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d1%80%d0%b8/", "text": "Министерският съвет публикува експресна стенограма с обсъждането на две от  на кабинета „Борисов 3“ – за отпускането на близо 2 млн. лв. за водоснабдяването на Хасково и .БОЙКО БОРИСОВ: Нанков! НИКОЛАЙ НАНКОВ: Уважаеми господин министър-председател, уважаеми колеги министри, проектът на постановление предвижда да се отпуснат средства чрез бюджета на Министерството на регионалното развитие и благоустройството за 2017 г. в размер 1 930 000 лева за община Хасково за финансиране на обект „Допълнително аварийно водоснабдяване на гр. Хасково“ със следните подобекти: На първо място, дублиране на четири броя кладенци в обсега на санитарно-охранителна зона „Север“, като очакваният дебит от четирите съоръжения е 40 литра в секунда. На второ място, подмяна на съществуващ водопровод с дължина 1735 метра, който да провежда допълнителни водни количества. На трето място, дублиране на един брой тръбен кладенец в района на вододайна зона „Узунджово ІІ“ с дебит около 10 литра в секунда. На четвърто място, дублиране на три броя тръбни кладенци в района на вододайна зона „Източна зона“, очакван дебит около 10 литра в секунда. И на последно място, възстановяване на участък с дължина 130 метра на етернитов водопровод – там има и свлачище, пропадане вследствие на проливните дъждове. С предложения проект на Постановление се предвижда средствата да бъдат преведени чрез трансфер от бюджета на МРРБ в бюджета на община Хасково на база сключено споразумение между Министерството на регионалното развитие и благоустройството и община Хасково за целево финансиране. Във връзка с преодоляване на създалата се кризисна ситуация е необходимо да се дублират някои от компрометираните кладенци и да се възстановят или подменят части от съществуващите водопроводи. Посочените аварийни мерки е необходимо да бъдат изпълнени в най-кратки срокове, за да се намали рискът за здравето на живущите в гр. Хасково и да се ограничи режимното водоподаване през следващите месеци, като средствата се осигурят за сметка на резерва за непредвидените и неотложни разходи за 2017 г. в частта да предотвратяване, овладяване и преодоляване на последствия от бедствия. Тук трябва да спомена – това е краткосрочната мярка, в обхвата на която с необходимия ресурс община Хасково и ВиК Хасково ще успеят наистина в най-кратки срокове, тук виждам и кмета на Хасково, да решат проблема с алфа активността, с алфа излъчването и с превишените, по-високите количества уран в някои от вече затворените кладенци на територията на града и на общината. Необходим е пакет от мерки в дългосрочен план, който да бъде достояние на вас, колеги, от Министерски съвет. Има, знаете, работна група, която до 30 май трябва да се произнесе с доклад. Има и анкетна комисия в Народното събрание. Това са наистина най-спешните краткосрочни мерки. С адмирации, по-скоро с благодарност към Министерството на финансите наистина за бързата реакция. Ако позволите, в член 1 една редакция. С колегата от МОСВ Нено Димов преценихме, че е много по-добре би било ако не споменаваме кое е водното тяло, от което ще се черпи вода, от което ще се правят допълнителните съответно кладенци и сондажи. ДЕЛЯН ДОБРЕВ: Господин премиер, ако ми позволите, искам специално да благодаря на Вас и на целия Министерски съвет за навременната реакция. Всъщност, това е първото заседание на новия кабинет и ние сме изключително благодарни и изразяваме благодарността на всички граждани на Хасково, че реагирате така спешно, за да решим този проблем. Това предложение община Хасково и ВиК Хасково го дадоха и на предния кабинет. Те имаха три-четири заседания, в които можеха да решат проблема, така както го правите вие в момента. Не само че не го решиха, а използваха цялата ситуация, за да създават паника и напрежение сред населението. Благодаря още веднъж за това, че на първото заседание вземате мерки и отпускате средства, за да бъде решен проблемът в Хасково. Както министър Нанков каза, предвидени са осем броя нови сондажи в три нови зони, където водата на този етап е с добри показатели, за да може проблемът с водоснабдяването в Хасково да бъде решен. Благодаря. БОЙКО БОРИСОВ: На днешното заседание сме поканили и кмета на Хасково. Отпускаме близо два милиона лева и мисля, че са напълно достатъчни за решаване на проблема с питейната вода в Хасково. И Обединените патриоти, и ГЕРБ това сме го поели като ангажимент в Хасково пред хората, затова и на първото заседание даваме тези пари, за да се направи необходимото. Вчера работиха и МРРБ, и Министерството на околната среда и водите. Благодаря им, че максимално бързо се справиха. Както и Хасково, и ВиК Хасково. Така че, по най-бързия начин трансферът през МРРБ към общината да бъде направен, за да може този проблем хората да го решат. В този ред на мисли, още миналата седмица, първия ден, възложихме и в момента се прави една проверка на урановите мини. Знаете, че бяха затворени няколко десетилетия преди това. Ако имаме нещо към момента и кога ще свършите? ЕМИЛ КАРАНИКОЛОВ: Благодаря Ви. Към момента само кратка информация ще дам. Едно от дружествата към Министерството на икономиката се занимава със закрития уранодобив и им направи запечатките на тези мини. С едно постановление на Министерския съвет от 1998 г. са определени 78 обекта, които се наблюдават. От тези 78 върху 33 от тях са изградени 136 пункта за наблюдение, за мониторинг на системата. Тъй като от 1998 г. до 2000 г. и на другите, на останалите от 33 до 78, не е имало констатирани промени в показателите, те към момента не се контролират. Но ги изпратихме и там да проверят. Специално за региона на Хасково има изградена мониторингова система, тя се следи постоянно. На всеки три месеца се правят отчети. За миналата година и за това първо тримесечие няма констатирани промени в подпочвените води. Обръщам внимание – ние проверяваме само подпочвените води. Очакваме до една седмица да има пълна проверка на абсолютно всичко, но към момента няма показатели извън нормите в подпочвените води. Ще информираме официално с докладна и Министерския съвет, и кмета на Хасково. Благодаря ви. БОЙКО БОРИСОВ: В тоя ред на мисли, да запознаеш Министерския съвет и с другата задача – за мораториума, защото ще го пуснем на обществено обсъждане. Първо да запознаеш колегите, за да чуем мненията. ЕМИЛ КАРАНИКОЛОВ: Благодаря Ви. Има предложение, касаещо Закона за приватизация и следприватизационен контрол. Тъй като, знаете, процесът на раздържавяване чрез приватизация е започнал 1994 г. и продължава към момента, в началото нашата правна система приватизацията е била единствената форма на раздържавяване. Концесии и други форми се появяват след 1996-1997 г. Към момента извършените разпоредителни сделки с активи на държавни дружества извън забранителния списък – тези, които не могат да се продават, е над 98 процента. В последните години се забелязва тенденция, че принципалите, министрите, не съгласуват продажби на акции и дялове на търговски дружества поради различни причини: добро финансово състояние или лошо финансово състояние. Така или иначе, големият процес на раздържавяване е приключил, поради което считаме и е коректно да внесем текст, който да забрани приватизацията на акции и дялове на държавни дружества, в това число и на техни дъщерни дружества. Нека да кажем, че ще приветстваме всяка една регламентация, която ще уреди публично-частното партньорство, но считаме, че към момента процесът на приватизация е приключил, тъй като над 98% от държавните дружества вече са приватизирани. Освен това, още нещо важно: тъй като досега в закона имаше възможност освен приватизация на държавни дружества, има приватизация на имоти и на обособени части. С проекта на изменение на закон предлагаме продажбата на обособени части да става винаги след решение на Народното събрание. Считаме, ако приемете и съответно законодателният орган, оттук нататък продажби на обособени части ще има по предложение на Министерски съвет и след решение на Надзорния съвет. Обръщам внимание: обособена част е имот, който, съгласно Закона за приватизация, може самостоятелно да осъществява административна или стопанска дейност. Благодаря. БОЙКО БОРИСОВ: Дончев. ТОМИСЛАВ ДОНЧЕВ: Това, което коментира колегата, е важно. Само че, от друга гледна точка, не само защото, както той казва, процесът на приватизация е по-скоро приключил. Редно е да обърнем внимание на тези дружества, които имат функции, пряко свързани с националната сигурност. И предвид факта, че се коментират проекти за модернизация на въоръжените сили, едва ли някой в тази зала има нещо против, едва ли има съмнение, че трябва да бъдат положени всички усилия, когато се усвояват нови единици техника, да се направи максималното – или те да се доекипират, изграждат, или поне ремонтират в наличната инфраструктура от дружества. Те, така или иначе, са в забранителния списък, но ключов приоритет трябва да е развитие на капацитет в тази сфера. Не бива само да купуваме, да харчим пари, без да се усвоява капацитет в България и да се използват всички шансове за допълнително развитие на индустрията в отбранителната сфера – още един аргумент към това, което каза колегата. БОЙКО БОРИСОВ: Подготвяйте го, пуснете го за съгласуване, за обществено обсъждане.", "date": "2017.05.10", "title": " Борисов: Подготвяйте спирането на приватизацията (СТЕНОГРАМА)"}
{"url": "https://trud.bg/%d0%b1%d1%80%d0%b0%d1%82%d1%8a%d1%82-%d0%bd%d0%b0-%d1%80%d0%b0%d1%87%d0%ba%d0%be%d0%b2-%d0%b3%d0%bb%d0%be%d0%b1%d0%b5%d0%bd-%d1%81-1000-%d0%bb%d0%b5%d0%b2%d0%b0/", "text": "Братът на шоумена Димитър Рачков – Петър ще бъде глобен с 1000 лева. Това постанови съдът в Бургас в сряда. Освен това Петър Рачков няма право да управлява МПС през следващите шест месеца.Заседанието по делото срещу Петър Рачков бе за това че на 7 февруари 2017-та година, бил засечен да шофира, докато му била отнета книжката. В съдебното заседание той призна вината си и каза че съжалява за деянието си.Присъдата може да бъде обжалвана или протестирана в 15 дневен срок. Делото се гледа по съкратено съдебно слествие, казаха магистратите.Петър Рачков направи забережка на журналист от сайта „Флагман“, че го снима. „Аз отразявам процеса“, каза в отговор репортерът Иван Колев.На 24 март тази година братът на актьора бе задържан за 24 часа. Колата, с която пътувал била спряна за проверка от катаджии, а вътре имало пакетче синтетична дрога, шофьорът зад волана пък бил надрусан.37-годишният брат на колоритния актьор през 2013- та година е осъден условно, тъй като в помещение в „Помпена станция“ към „Напоителни системи“, където работел, била открита нарколаборатория.След като в купето на „Пежото“ ченгетата отново спипали синтетична дрога, спретнали отново проверка на помпената станция. Тогава там лъснала пак нарколаборатория, очевидно „второ издание“.Помпената станция е разположена до разклона за село Черни връх. Вътре били намерени течности в стъклени и пластмасови шишета и стъклени прибори.", "date": "2017.05.10", "title": " Братът на Рачков глобен с 1000 лева"}
{"url": "https://trud.bg/%d1%83%d1%81%d1%8a%d0%b2%d1%8a%d1%80%d1%88%d0%b5%d0%bd%d1%81%d1%82%d0%b2%d0%b0%d1%82-%d0%b0%d0%b4%d0%bc%d0%b8%d0%bd%d0%b8%d1%81%d1%82%d1%80%d0%b0%d1%82%d0%b8%d0%b2%d0%bd%d0%b8%d1%82%d0%b5-%d1%83%d1%81/", "text": "Община Благоевград пилотно въвежда Европейския модел за качество в публичната администрация в рамките на проект на Института по публична администрация (ИПА). В тази връзка общината е домакин на 3-дневно специализирано обучение (10-12 май 2017 г.) за процеса на прилагане на модел CAF в Общинската администрация, Областната администрация и Областна дирекция „Земеделие“ в Благоевград.Благоевград е сред първите териториални администрации в България, в които се въвежда европейския модел. Чрез неговото внедряване се цели да бъдат подобрени ефективността и качеството на управлението и цялостната организация на работа в посочените администрации.Официално обучението се откри от кмета на Благоевград д-р Атанас Камбитов, който изрази увереност в ползите от инициативата. „Подобни методи подобряват работата на администрацията, което води до предлагане на по-качествени услуги за гражданите“, коментира д-р Камбитов. Консултанти по проекта „Въвеждане на Общата рамка за оценка (CAF) в администрациите“ за Благоевград са главният секретар на Общината г-жа София Янчева, Мими Йотова – експерт и лектор по модел CAF и Емилия Александрова – държавен експерт в Дирекция „Модернизация на администрацията към Министерски съвет.Целта на проекта на ИПА по CAF е посочената система за управление на качеството да бъде въведена пилотно в общо 48 държавни организации на всички нива (общинско, областно, централно). Процесът ще протече на три последователни етапа по 6 месеца, като във всеки от тях ще бъдат включени по 16 администрации. Внедряването на модела обхваща следните ключови дейности за всяка организация: извършване на самооценка, изготвяне на доклад за резултатите от оценката и разработване на план с мерки за усъвършенстване на организацията.Работата на посочените три организации от Благоевград за внедряване на европейския модел за качество е по проект „Въвеждане на Общата рамка за оценка (CAF) в администрациите“, с бенефициент Института по публична администрация, изпълняван с финансовата подкрепа на Оперативна програма „Добро управление”, съфинансирана от Европейския съюз чрез Европейския социален фонд.", "date": "2017.05.10", "title": " Усъвършенстват административните услуги в Благоевград"}
{"url": "https://trud.bg/%d1%81%d1%8a%d0%b4%d1%8f%d1%82-%d1%81%d0%b0%d0%b4%d0%b8%d1%81%d1%82-%d0%be%d1%82-%d0%b1%d0%b0%d0%bd%d1%81%d0%ba%d0%be-%d0%bf%d1%80%d0%b5%d0%b1%d0%b8%d0%bb-%d0%b6%d0%b5%d0%bd%d0%b0-%d0%ba%d0%b0%d1%80/", "text": "Районна прокуратура – Разлог внесе за разглеждане в съда обвинителен акт срещу Лазар З. от Банско за извършени от него престъпления.На 19 май 2016 година свидетелите В. Киров, К. Поликарпов и Б. Тодев били в училищния двор на СУ „Неофит Рилски“ в Банско. Около 15.10 часа свидетелят Киров тръгнал към хранителен магазин, находящ се в непосредствена близост до училището. По пътя се разминал с обвиняемия, който бил употребил алкохол. Последният, без видима причина, нанесъл удари с крак на Киров и му разпоредил да прави лицеви опори. Уплашен той се съгласил, след което се върнал обратно в училищния двор.Лазар З. го последвал и отишъл при свидетеля Поликарпов, като започнал да му дава команди с думите: „Легни“, „Седни“, „Стани“, но същият отказал да се подчини. Това ядосало обвиняемия и последвали множество удари с юмруци в областта на лицето и шията. Поликарпов побягнал, като напуснал училищния двор и се отправил по ул. „Тодор Александров“ на север, в посока към автогарата на Банско, където се скрил в дома на негова позната. Лазар З. тръгнал след него, но след като не успял да го хване тръгнал обратно към СУ „Неофит Рилски“. В близост видял свидетеля Киров, на когото безпричинно нанесъл удари по дясната буза и в областта на главата.Няколко дни по-късно, на 22.05.2016 г., непълнолетната св. М. Я. от курортния град, отишла в дома на обвиняемия, с когото имала връзка от няколко месеца. Лазар З. живеел сам на втория етаж от къща.След като жената отишла в дома на обвиняемия двамата започнали да си говорят и да слушат музика. Мъжът употребил алкохол, вследствие на което станал агресивен. Той хванал приятелката си за косата и въпреки нежеланието й, я отвел на таванския етаж на къщата. Там накарал момичето да седне на пода и да започне да чете от библия, като й се заканил с думите: „Моли се за живота си, защото ще ти го отнема“, след което излязъл и заключил входната врата на тавана. Жената се опитала да избяга, но не успяла.След около 15 минути Лазар З. се върнал, като носел голяма бутилка с бира. Обвиняемият заковал с два пирона входната врата на таванския етаж за дървената й каса, отишъл при гостенката и започнал да я удря. Удрял я с ръце и крака по цялото тяло и главата и не преставал, въпреки молбите й, като същевременно пиел и бира. Побоят продължил около 45 минути, след което Лазар З. спрял, но не освободил малтретираната жена.Малко след 20.00 часа, обвиняемият отново станал агресивен и се заканил на момичето, че ще я убие. Жестокият побой започнал отново. Пострадалата била удряна с юмрук по лицето и с тенекия по главата, ритана с крака по тялото, влачена и удряна с летва по цялото тяло. Въпреки, че момичето го молило да спре, обвиняемият я полял с бира и загасил цигара в дясната й ръка. Тя започнала да вика от болка, което ядосало обвиняемия, взел керемида и я ударил с нея по главата, като керемидата се счупила. След това продължил да я рита по цялото тяло, като я наричал с думите „куче“, „боклук“. Полял я още няколко пъти с бира, като хвърлил по нея още една цигара, но не успял да я улучи.Междувременно, живеещите на долния етаж чули виковете за помощ, поради което сигнализирал за случващото се в РУ на МВР гр. Банско. На място веднага пристигнали двама полицейски служители, които започнали да тропат по вратата на таванското помещение. Лазар З пуснал девойкат, която отишла до вратата на етажа и успяла да я отвори. От своя страна, обвиняемият се качил на покрива на къщата и избягал.Същият бил задържан впоследствие и било образувано досъдебно производство за нанасяне на телесни повреди по хулигански подбуди спрямо тримата мъже и за това, че е държал насила жена в къщата си.Срещу него е повдигнато и обвинение за отправената към приятелката му закана за убийство с думите: „Моли се за живота си, защото ще ти го отнема“ и „Сега ще те убия“ , както и за нанесените й телесни повреди.", "date": "2017.05.10", "title": " Съдят садист от Банско, пребил жена, карал я да чете библията и да се моли за живота си"}
{"url": "https://trud.bg/%d1%81%d0%b8%d0%b3%d0%bd%d0%b0%d0%bb%d0%b8-%d0%b7%d0%b0-%d1%81%d0%bc%d1%83%d1%89%d0%b0%d0%b2%d0%b0%d1%89%d0%b8-%d1%84%d0%b0%d0%ba%d1%82%d0%b8-%d0%b8-%d0%be%d0%b1%d1%81%d1%82%d0%be%d1%8f%d1%82%d0%b5/", "text": "Канал 3 внесе. Те засягат председателя на Върховния касационен съд Лозан Панов, члена на ВСС Калин Калпакчиев и съдия Мирослава Тодорова.„Като обществено ангажирана и независима медия, многократно сме посочвали в своите журналистически материали, крайно смущаващи факти и обстоятелства, свързани с председателя на Върховния касационен съд Лозан Панов. Уважавайки всяка една държавна институция и особено органите на съдебната власт, призвани да упражняват правомощията си изцяло в услуга на обществото и гражданите в Република България, същевременно не можем да бъдем безучастни свидетели на конкретни действия на председателя на ВКС, които считаме за несъвместими, както с морала, така и със законовите изисквания за упражняване на съдийската професия“, се посочва в сигнала за Панов.В сигнала на Канал 3 са посочени и следните смущаващи обстоятелства.1. В началото на 2016 година в медиите бяха разпространени снимки, на които се вижда посещението на Лозан Панов в кантората на адвокат Иван Тодоров в гр. София, както и разменена между тях SMS кореспонденция, от кояго става ясно, че двамата са изключително близки и поддържат редовни контакти. При положение, че кантора „Георгиев, Тодоров и Ко“ е от водещите адвокатски кантори в страната, с множество съдебни дела с голям материален интерес, включително във ВКС, подобни действия на Панов пораждат основателно съмнение за наличие на конфликт на интереси.2. Отново през 2016 година станаха публично известни снимки, на които се вижда как Лозан Панов празнува в компанията на адв. Божидар Банков. Банков е участвал в множество фирми, свързани с обвиняемия от прокуратурата бивш собственик на КТБ Цветан Василев /като например „Шийлдс инвестмънт“, НУРТС и „Тауърком“, кредитирани с десетки милиони лева от банката/ и се смята, че е от приближените му юристи. Същевременно Банков е съдружник в обща адвокатска кантора с Ирина Репуц, която е председател на Християндемократическата партия, участвала заедно с Реформаторския блок на предходните парламентарни избори. Твърди се също, че Божидар Банков и брат му Веселин Банков, който е дългогодишен синдик, са изключително близки с бившата съдийка Румяна Ченалова, която е подсъдима за извършено престъпление и дисциплинарно уволнена от ВСС. Тези контакти не бяха коментирани, нито опровергани по никакъв начин от Лозан Панов, въпреки засиления обществен интерес и многократно поставяните му въпроси, което води до извод за тяхната истинност и същевременно с това изключително много компрометира, както честта, така и доброто име на Панов.3. В изтеклите през м. април 2017г. в медиите стенограми /т. нар. АРГО-гейт/ от проведени срещи между обвиняемия от прокуратурата Иво Прокопиев с представители и лидери на политически партии, неправителствени организации, финансирани от чуждестранни фондации /“Америка за България“ и ..Отворено общество“/, социолози, политолози и бизнесмени, като Христо Иванов, Радан Кънев, Трайчо Трайков, Мартин Димитров, Антоанета Цонева, Николай Стайков, Стояна Георгиева, Иван Бедров, Теодор Захов, Евгений Дайнов и други, става ясно, че Лозан Панов /посочен с инициалите си ,ЛП“/, е бил обсъждан като възможен кандидат на този кръг за президент.В стенограмата /истинността на която не се оспорва от участвалите на срещите лица и беше изрично потвърдена от Иво Прокопиев/ е посочено от Христо Иванов – председател към настоящия момент на партия „Да, България“, че кандидатурата на Панов е неподходяща, очевидно поради проблеми в биографията на съпругата на Панов, определена от него като „черен лебед“.В последващи публикации в медиите е посочено, че съпругата на Панов – Елисавета Панова вероятно има криминална регистрация, макар да не е осъждана, което вероятно е дало основание на Христо Иванов за тази негова реплика. Посоченото разкрива пълната зависимост на Лозан Панов от политически лица и партии, както и от обвиняеми от прокуратурата бизнесмени /Иво Прокопиев/, което е напълно несъвместимо със заемания от него пост. Нещо повече, тази стенограма очевидно разкрива и продължителни контакти между Лозан Панов и посочените лица, включително Христо Иванов, при които са споделяни от Панов дори дълбоко лични факти за лица от неговото семейството. /Възможно е и друго тълкуване – че именно с подобна информация Лозан Панов е бил поставен в зависимост от този кръг лица, което е също толкова скандално и абсолютно недопустимо/. Към настоящия момент липсва всякакъв коментар, както от страна на Лозан Панов, така и от участвалите в разговора лица, относно тези факти и обстоятелства, което потвърждава достоверността им.4. След избора на Лозан Панов за председател на ВКС, същият участва в поредица от организирани мероприятия, широко разгласени и подкрепени медийно именно от лицата, участвали в стенограмите „АРГО“, като например: речта му, произнесена на тържеството по повод 135 години от съществуването на ВКС в зала „Тържествена“ на Съдебната палата, участието му в „протеста“ на съдии на стълбите пред Съдебната палата в София, организирането от негова страна на срещата с румънската прокурорка Лаура Кьовеши, непосредствено преди парламентарните избори и други, както и постоянното му участие в телевизионни предавания, в които налага и споделя тезите на грантово зависимите представители на НПО, политици и бизнесмени, участвали в отразените в стенограмите разговори. Посоченото разкрива координирани действия между председателя на ВКС и посочените по-горе лица, което е в разрез с всички етични норми и със Закона за съдебната власт и е напълно недопустимо с оглед на заемания от него пост.Канал 3 напомня, че според Закона за съдебната власт, съдията трябва да притежава необходимите нравствени и професионални качества, съответстващи на Кодекса за етично поведение на българските магистрати.В Кодекса за етично поведение на българските магистрати са заложени основните принципи, на които трябва да отговаря поведението на всеки един магистрат в съдебната система.„Видно е обаче, от изложените по-горе изключително смущаващи по своя характер връзки, личностно поведение и действия на председателя на ВКС Лозан Панов, че същите несъмнено са изцяло в разрез с основните принципи на съдийската професия“, завършва сигналът на Канал 3.Канал 3 сигнализира Инспектората на ВСС и за члена на съвета и съдия в Апелативен съд – София до избирането му във ВСС – Калин Калпакчиев.Медията обръща внимание на следните смущаващи факти:1. През месец януари 2017г. в медиите беше разпространена снимка, на която се вижда Калин Калпакчиев заедно с бившия правосъден министър Христо Иванов, понастоящем председател на политическа партия „Да, България“ и съдия Мирослава Тодорова, която е с образувано дисциплинарно производство за забавени 229 дела. От снимката става ясно, че тримата са заснети на кръстовището на ул. “Г.С. Раковски” и ул. “Неофит Рилски” в гр. София, което е в непосредствена близост до ул. “Г.С.Раковски” № 132 А, на който номер се намира офисът на Български институт за правни инициативи (БИПИ), финансиращ се с грантове от Фондация „Америка за България” и “Отворено общество” и чиито директор до 2014г. е Христо Иванов. След тази дата директор на БИПИ е Биляна Гяурова – Вегертседер, а брат й Ангел Гяуров е в ръководството на партия „Да, България“ и има участия във фирми, свързани с Иво Прокопиев и Росен Плевнелиев. Както присъствието ма Калпакчиев в компанията на посочените лица, така с още по-голяма сила и посещението му в офиса на БИПИ /ако такова е осъществено/, поставят въпросите намира ли се членът на ВСС и съдия в Апелативен съд в определени зависимости от политически лица и бизнесмени, както и спрямо съдии, с образувани дисциплинарни производства.2. През месец март 2017г. в медиите беше изнесена информация, че Калин Калпакчиев е внесъл извънредни точки за гласуване във ВСС на 28.02.2017г., касаещи искане за защита от страна на ВСС спрямо съдия Мариана Георгиева от Софийски градски съд, по повод постановени от нея съдебни актове. Членът на ВСС Калпакчиев обаче не е информирал колегите си, че съпругата му – Елизабет Колева – Калпакчиева, е докладчик по един от тези актове на Георгиева и на 02.03.2017г. постановява съдебен акт, който потвърждава произнасянето на Георгиева по този казус (въпреки практика на САС в обратния смисъл, която е известна както на съдия Георгиева, така и на съдия Калпакчиева). Същевременно, гласуването по тези точки във ВСС е на 07.03.2017г., когато съдебния акт на съдия Калпакчиева вече е бил факт, но Калин Калпакчиев отново не уведомява ВСС за този конфликт на интереси (касае се за казус, по който съпругата му има отношение) и настоява за гласуване.3. През месец август и месец октомври 2016г. в списанието и интернет-сайтът „Клуб Зет“, собственост на издателя Огнян Донев, е публикувана авторска статия от Калин Калпакчиев, със заглавие „Съдебната независимост под обсада“. Към този, както и към настоящия момент, Огнян Донев е подсъдим по висящо дело пред Софийски градски съд за укриване на данъци в особено големи размери. Втора инстанция по това дело ще е Софийски апелативен съд, в наказателното отделение на което е съдия Калин Калпакчиев (същият според закона ще бъде възстановен на заемана от него съдийска длъжност, при изтичане на мандата му във ВСС). Посоченото разкрива конфликт на интереси, доколкото кариерното израстване на съдията от СГС, който гледа делото против Огнян Донев зависи от Калин Калпакчиев, в качеството му на член на ВСС, а от друга страна, при възстановяване на Калпакчиев на длъжността съдия в Софийски апелативен съд, е възможно същият (или негови колеги), да се произнесат по това дело, като втора съдебна инстанция. От друга страна, ако Калпакчиев е получил възнаграждение за авторския си материал, това също е предпоставка за извършване на проверка, доколко тези му действия съответстват на Кодекса за етично поведение на българските магистрати и на Закона за съдебната власт.Канал 3 призовава Инспектората към Висшия съдебен съвет да инициира извършване на обективна и безпристрастна проверка (включително дисциплинарна), при която да бъдат анализирани посочените в сигнала обстоятелства и да бъде установено възможно ли е Калин Калпакчиев да продължи да заема поста на член на ВСС, съответно на съдия.Канал 3 сезира Инспектората за Мирослава Тодорова, като пита дали съдията се намира в определени зависимости от политически лица и бизнесмени, както и спрямо членове на ВСС, още повече, че срещу Тодорова вече е образувано дисциплинарно производство за забавени от нея 229 съдебни дела и гласуването по този случай ще бъде извършено именно от Висшия съдебен съвет.„С оглед на това молим и настояваме, Инспектората към Висшия съдебен съвет да инициира извършване на обективна и безпристрастна проверка (включително дисциплинарна), при която да бъдат анализирани посочените в сигнала обстоятелства и да бъде установено възможно ли е Мирослава Тодорова да продължи да заема длъжността съдия“, пише в сигнала.", "date": "2017.05.10", "title": " Сигнали за смущаващи факти и обстоятелства за Лозан Панов внесе в Инспектората на ВСС Канал 3"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0%d0%b7%d0%bd%d0%b0%d1%87%d0%b8-8-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%b2-5/", "text": "Премиерът Бойко Борисов подписа заповеди за назначаването на осем заместник-министри. Предложенията са на съответните министри. Това съобщиха от пресцентъра на Министерски съвет.В Министерството на отбраната заместник-министър става Атанас Запрянов, който заемаше същия пост от юли 2016 г. до януари 2017 г. За заместник-министър е назначен и Анатолий Величков – депутат в 37-ото и 38-ото Народно събрание, член на Комисията по външна политика, който от 2002 г. работи в ПОК „Съгласие“В Министерството на вътрешните работи на поста заместник-министър се връща Красимир Ципов, който заемаше длъжността и в предходното правителство с премиер Бойко Борисов. Стефан Балабанов също става заместник-министър в МВР. От 2011 г. той е заместник-кмет на община Пещера. Бил е и началник сектор „Криминална полиция“ в ОДМВР – Пазарджик и началник РПУ в Пещера.Евгени Стоянов става заместник-министър на правосъдието. Той е бил прокурор в Софийска градска прокуратура, а от 2016 г. е съдия в Административен съд София-град.Заместник-министри на здравеопазването стават Стоил Апостолов и Лидия Нейчева. Апостолов е завършил Медицинския университет в Пловдив –специалист по „Анестезиология и реанимация“. Работил е и като управител в лечебни заведения в Пещера, Пазарджик, Бургас. Лидия Нейчева е заемала поста на заместник-министър на здравеопазването за различни периоди през 2013 г. и 2014 г.Габриела Козарева е назначена за заместник-министър на младежта и спорта. От 2015 г. тя е директор на дирекция „Спортна инфраструктура и управление на държавното участие“ в министерството. Завършила е Юридическия факултет на СУ „Св. Климент Охридски“, магистър по право.", "date": "2017.05.10", "title": " Премиерът назначи 8 заместник-министри в 5 министерства"}
{"url": "https://trud.bg/%d1%83%d1%87%d0%b5%d0%bd%d0%b8%d1%87%d0%ba%d0%b0-%d0%be%d1%82-%d1%81%d0%b2%d0%b8%d1%89%d0%be%d0%b2-%d1%81-%d0%b4%d0%b2%d0%b0-%d0%bc%d0%b5%d0%b4%d0%b0%d0%bb%d0%b0-%d0%be%d1%82-%d0%bc%d0%b5%d0%b6%d0%b4/", "text": "Ученичката от Свищов Любомира Димитрова прослави за пореден път училището си като завойва два медала в международно състезание в Москва.Финалният кръг на XI Международен конкурс MITE 2017 се проведе в периода 29 април – 3 май в столицата на Русия. В националния кръг на XI Международен конкурс MITE 2017 в София се състезаваха 18 ученически и 4 учителски проекта, подбрани измежду стотици, след предварителен задочен кръг в 9 различни категории.В направлението „История на математиката/икономиката“ първо място завоюва Любомира Димитрова от IX клас на СУ „Николай Катранов“- Свищов. Научен ръководител на спечелилия проект е преподавателката по информатика и информационни технологии в свищовското училище Соня Димитрова.Отличената разработка на тема „Равновесието в живота на Джон Наш“ беше удостоена и с голямата награда в конкурса участие във Финалния кръг в Москва.. Финалният кръг на XI Международен конкурс MITE 2017 се проведе в периода 29 април – 3 май 2017 г. в Москва в Академията за социално управление към Министерство на образованието на Московска област.Участие със свои разработки взеха ученици и учители от Русия, България и Казахстан. Жури под съпредседателството на проф. дпн Татяна Сергеева (АСУ, Русия) и проф. дпн Сава Гроздев (ВУЗФ, България) и с участието на известни учени от преподаватели от редица български и руски университети и институти изслуша и оцени презентациите на участниците, докладвани в девет ученически и една учителска секции.На вниманието на журито бе представен международен мрежов проект „Математическа мозайка“ с участие на ученици от България, Русия и Казахстан. Състезанието „Математическа вселена“ по време на втория състезателен ден по отбори, всеки от които съставен от представители на различни държави, предизвика много емоции и показа сериозните умения на участниците.Богатата културна програма, която предложиха организаторите – посещението на държавния музей-резерват „Царицино“ и обзорната екскурзия по Москва река с кораб, предизвика голям интерес и остави незабравими спомени. В Москва с представянето на разработката ”Равновесието в живота на Джон Наш”, Любомира Димитрова завоюва сребърен медал, а от участието В състезанието „Математическа вселена“- бронзов медал.", "date": "2017.05.10", "title": " Ученичка от Свищов с два медала от международно състезание в Москва"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d1%81%d1%82%d0%b0%d1%80-%d0%be%d0%b1%d0%bb%d0%b0%d1%81%d1%82%d0%b5%d0%bd-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb-%d0%bd%d0%b0-%d0%b1%d0%bb%d0%b0/", "text": "На официална церемония днес Валери Сарандев сдаде поста на новия-стар областен управител на Благоевград Бисер Михайлов.Бившият вече губернатор, назначен по време на служебния кабинет, предаде властта с доклад, в който е описал всичко, което е свършил за тримесечното си управление. Сарандев похвали екипа на областната администрация и каза,че те са много добри експерти и специалисти.Сарандев отчете, че не си е позволил през тези три месеца да прави чистки и затова няма нито един назначен или уволнен служител. Заяви, е е изпълнил най-важната задача – да организира честни избори в региона.Двамата се поздравиха, а Михайлов обяви, че предстоят важни задачи пред управата – АМ „Струма“ при чието строителство има забавяне. Санирането също е приоритет за Михайлов, както образованието и здравеопазването. Новият-стар областен управител заяви,че ще има вероятно двама заместници, но все още не е коментирано кои ще бъдат.Сарандев пък обяви,че се връща на зам.-кметския пост в Гоце Делчев, в чиято администрация е работил повече от 20 години, като каза, че там кметът Москов е останал само с един заместник, и работа има много за вършене.", "date": "2017.05.10", "title": " Новият-стар областен управител на Благоевград влезе в кабинета си (СНИМКИ)"}
{"url": "https://trud.bg/%d0%b7%d0%b0%d0%bf%d0%be%d0%b2%d1%8f%d0%b4%d0%b0%d0%b9%d1%82%d0%b5-%d0%b2-%d0%ba%d0%be%d0%bc%d0%bf%d0%bb%d0%b5%d0%ba%d1%81-%d1%81%d1%82%d0%b0%d1%80%d0%b0-%d0%bf%d0%bb%d0%b8%d1%81%d0%ba%d0%b0/", "text": " се намира се в град Плиска, столица на Първата българска държава от 681 до 893 г. На 10 минути от Мадарския конник и 5 минути от стария град и Голямата базилика. Мястото, където кирилските букви се завръщат, историята тържествува, а българският дух празнува!Уникална композиция от каменни монументи на 30-те букви на кирилицата, на Светите братя Кирил и Методий и Св.Цар Борис Покръстителя. Параклис “Св. Цар Борис Покръстител Български“, осветен от митрополит Йоан и Художествена галерия с исторически платна. Всички стаи са обзаведени със стил в духа на СредновековиетоСтранноприемницата разполага с 23 двойни стаи с разтегателен фотьойл, 1 стая с три легла и 2 разтегателни фотьойла и 3 VIP стаи 2 разтегателни фотьойла. Стаите са комфортно обзаведени и разполагат с мини-бар, кабелна телевизия и безжичен интернет и климатици. Баните са модерно обзаведени и всяка разполага със сешоар, халати, чехли и тоалетни принадлежности.Вътрешният ресторант е изискано място със 140 места. В градината с водни атракции за гостите са още 200 места под дървени чардаци.Подбрано меню от вкусна, здравословна храна от българска, арменска, руска и грузинска кухня. Всички гозби се приготвят със свежи домашни продукти закупени от местни производители. На разположение на гостите на комплекса са Боилските бани. Те предлагат финландска сауна, сауна с хималайски соли, римска парна баня, горещо джакузи, топъл басейн, масажна, релакс бар и две просторни съблекални.  ПРОМО ЦЕНА: 35 лв. на човек!За повече информация и резервации: 0897 097 267   starapliska@abv.bg", "date": "2017.05.10", "title": " Заповядайте в комплекс „Стара Плиска“ с Двора на кирилицата\t\t\t "}
{"url": "https://trud.bg/%d0%b2-%d0%bf%d0%be%d0%bb%d1%88%d0%b0-%d0%b2%d0%b0%d0%bb%d1%8f-%d1%81%d0%bd%d1%8f%d0%b3-%d0%bf%d1%80%d0%b5%d0%b7-%d0%bc%d0%b0%d0%b9-%d0%b2%d0%b8%d0%b4%d0%b5%d0%be/", "text": " Сняг заваля в Полша през май. През нощта в някои селища бяха отчетени минус 4 градуса, информира . Във високите части на страната температурите паднаха до минус 12 градуса. Фермерите се опасяват, че рязкото влошаване на времето ще унищожи голяма част от реколтата.", "date": "2017.05.10", "title": " В Полша валя сняг през май (ВИДЕО)"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d0%b7%d0%b0%d0%bf%d0%b0%d0%bb%d0%b8-%d0%b2-%d0%b4%d0%b2%d0%b8%d0%b6%d0%b5%d0%bd%d0%b8%d0%b5-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "Лек автомобил се запали в движение и предизвика суматоха на един от мостовете на р. Марица в Пловдив, съобщи .Два пожарни автомобила гасиха пламъците. Инцидентът предизвика задръстване по моста в посока центъра на града.Няма пострадали при инцидента. Предполага се, че се е запалила газова уредба.", "date": "2017.05.10", "title": " Кола се запали в движение в Пловдив"}
{"url": "https://trud.bg/%d0%ba%d0%be%d0%b0%d1%84%d1%8c%d0%be%d1%80%d1%8a%d1%82-%d0%bd%d0%b0-%d0%bf%d1%8a%d1%80%d0%b2%d0%b0%d1%82%d0%b0-%d0%b4%d0%b0%d0%bc%d0%b0-%d0%b7%d0%b2%d0%b5%d0%b7%d0%b4%d0%b0-%d0%b2-%d0%bd%d0%be%d1%89/", "text": "В нощта на Лайфстайл Оскарите ще грейне и топкоафьорът Любен Николов, който се зае и със стайлинга на първата дама – Десислава Радева, съобщават организаторите от ВИП Комюникейшън. Събитието ще се състои тази вечер.Повече от 15 години Любен Николов и неговият екип се грижат за стила на бизнес елита, звезди от шоубизнеса и спорта.Носителите на световни шампионски титли – братята Кубрат и Тервел Пулеви също ще бъдат специални гости на церемонията VIP LIFESTYLE Awards 2017, която ще отличи постиженията на лайфстайл индустрията у нас. Призовете ще бъдат връчени от изпълнителния директор Българската агенция за инвестиции Стамен Янев, новоизбрани депутати от управляващата коалиция, председатели на браншови организации, медийни партньори и други.Сред главните герои на вечерта е автомобилен дизайнер № 1 не само у нас Наско Вилнер – тунинговал най-скъпите коли света, брандове със световни постижения и награди от международни форуми.Звезда в музикалната програма на церемонията ще бъде народната певица Поли Паскова, която е в разгара на своето национално турне. Събитието ще подкрепи инициативата на PR-агенция ВИП Комюникейшън за подпомагане на социално слаби отличници, които искат да останат да учат и да работят в България. Под патронажа на Ротари клуб и ERP Academy България.", "date": "2017.05.10", "title": " Коафьорът на първата дама – звезда в нощта на родните лайфстайл Оскари"}
{"url": "https://trud.bg/%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%b4%d0%b5%d0%bb%d0%b5%d0%b3%d0%b0%d1%86%d0%b8%d1%8f-%d0%be%d1%82/", "text": "Главният прокурор Сотир Цацаров прие баварска делегация, водена от ръководителя на Фондация „Ханс Зайдел“ г-н Богдан Мирчев. В състава на делегацията влизаха г-н Юрген Хайке, председател на Комисията за контрол на специалните служби към Баварския Ландтаг и член на подкомисията G 10, д-р Клаус Физингер, регионален директор на Фондация „Ханс Зайдел“ и д-р Хелмут Палдер, бивш ръководен министерски съветник в Баварското министерство на правосъдието. Това съобщиха от пресцентъра на държавното обвинение.„Организираната престъпност придобива все по-международни мащаби, а лицето й става все по-грозно и по-опасно“, заяви г-н Юрген Хайке. Той посочи, че баварската страна желае задълбочаване на отношенията с българската прокуратура, за да може да се обменя своевременно опит в случаите, когато това е от взаимен интерес. Нашият стремеж е да се защитават интересите на гражданите, човешките им права и личните им данни, но извършителите на престъпления да носят наказателна отговорност за делата си, каза още г-н Хайке.Необходима ни е вашата експертиза при разследване на корупционни дела и за противодействие на терористични заплахи, заяви главният прокурор г-н Цацаров. Той предложи баварски прокурори и полицейски служители да обменят опит с българските разследващи органи, като за целта се засили сътрудничеството между прокуратурите на България и Бавария.Терористичните заплахи, организираната престъпност и корупционните престъпления са съвременното предизвикателство към силите на държавността, допълни г-н Цацаров. Според него, противодействието може да е ефективно, само ако е споделено като опит и като общи действия.", "date": "2017.05.10", "title": " Сотир Цацаров се срещна с делегация от Бавария"}
{"url": "https://trud.bg/%d1%81%d1%8a%d0%ba%d1%80%d0%b0%d1%89%d0%b0%d0%b2%d0%b0%d1%82-%d1%81%d1%80%d0%be%d0%ba%d0%b0-%d0%b7%d0%b0-%d1%80%d0%b5%d0%b3%d0%b8%d1%81%d1%82%d1%80%d0%b0%d1%86%d0%b8%d1%8f-%d0%bd%d0%b0-%d0%b2%d0%bd/", "text": "Министърът на туризма Николина Ангелкова проведе среща с министъра на труда и социалната политика Бисер Петков. Двамата се договориха в кратки срокове в Правилника за прилагане на Закона за трудовата миграция и трудовата мобилност да бъдат нанесени промени, съобщиха от Министерство на туризма.Целта е да бъде намалено техническото време, за което се извършва регистрацията на сезонни работници от трети страни за работа в страната в срок до 90 дни. Съгласно сега действащите текстове процедурата отнема 15 дни.Припомняме, че Правилникът за прилагане на Закона за трудовата миграция и трудовата мобилност е приет с постановление на Министерския съвет в края на месец септември 2016 г. Реализирането на нормативния акт бе една от краткосрочните цели на Министерството на туризма за решаването на проблема с кадрите в туризма.Основната липса на специалисти в сектора е най-вече в изпълнителските позиции – пикола, камериерки, сервитьори, рецепционисти, бармани, почистващ персонал и всички други, които се грижат пряко за комфорта на всеки един турист. Не е необходимо те да имат висше образование, но трябва да бъдат изключително добре подготвени и квалифицирани.Решаването на проблемите на туризма са много важни не само за развитието на националната ни икономика, но и за устойчивото развитие на регионите. Все по-ясно се вижда, че именно туризмът се превръща в двигател за преодоляване на дисбаланса между тях и за осигуряването на заетост в по-слаборазвитите части на страната.", "date": "2017.05.10", "title": " Съкращават срока за регистрация на вносните кадри за туризма"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%b8%d0%bc%d0%b8%d1%82%d0%bb%d0%b8-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0-%d0%bc%d0%b0%d1%87-%d0%bc%d0%b5%d0%b6%d0%b4/", "text": "Кметът на община Симитли Апостол Апостолов и тази година спази традицията и организира мач между отборите на пушачи и непушачи по повод рождения си ден.С 11:4 победи отборът на кмета рожденик Апостол Апостолов.Градоначалникът се разписа с 8 попадения, а в неговия отбор на непушачите бяха кметовете на село Полето Иван Манчев, село Черниче Георги Стефанов, на Сушица Георги Митрев, на Полена Веселин Топузов, на Брежани Благой Стефанов.Отборът на пушачите бе воден от зам. кмета Юлиан Мишев, а негови съотборници бяха кметът на село Ракитна Стефан Костов, Спас Стоименов, Пламен Скендерски и колеги от общинска администрация.Отново непушачите победиха епичната битка, която всяка година се прави на рождения ден на кмета Апостолов. Служителите на общината му подариха торта , която изобразяваше сградата на общината и кмета пред нея, а Апостолов почерпи всички в местна механа,където поведе и хоро за 57-годишнината си. А рано сутринта истинската сграда на общината осъмна с трансперант на който пишеше-Честит рожден ден, кмете!Апостолов е четвърти мандат управник на общината и е известен с това,че всички жители го наричат Поли. Негов син е Стефан Апостолов-депутат от ГЕРБ, който е и футболен съдия.", "date": "2017.05.10", "title": " Кметът на Симитли организира мач между пушачи и непушачи за рождения си ден"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%b2-%d0%b1%d0%b5%d0%bb%d0%b8%d1%8f-%d0%b4%d0%be%d0%bc-%d0%b7%d0%b0-%d1%81%d1%80%d0%b5%d1%89%d0%b0-%d0%b2/", "text": "Министърът на външните работи на Руската федерация Сергей Лавров пристигна в Белия дом, където ще бъде приет от президента на Съединените американски щати Доналд Тръмп, информира РИА Новости.Преди това . Страните обсъдиха ситуациите в Сирия и Украйна, както и отношенията между Москва и Вашингтон.По-рано от Кремъл заявиха, че Лавров в хода на посещението си във Вашингтон ще повдигне въпроса за сътрудничество в борбата срещу тероризма.", "date": "2017.05.10", "title": " Лавров пристигна в Белия дом за среща с Тръмп"}
{"url": "https://trud.bg/%d1%88%d0%b2%d0%b5%d0%b9%d1%86%d0%b0%d1%80%d0%b8%d1%8f-%d0%be%d0%b3%d1%80%d0%b0%d0%bd%d0%b8%d1%87%d0%b0%d0%b2%d0%b0-%d0%b4%d0%be%d1%81%d1%82%d1%8a%d0%bf%d0%b0-%d0%b4%d0%be-%d1%82%d1%80%d1%83%d0%b4/", "text": "Правителството на Швейцария обяви, че въвежда временни ограничения в броя на работниците от България и Румъния, които могат да кандидатстват за работни местна в страната.Решението на местните власти е продиктувано от наплив на граждани от двете държави към страната през последните месеци, съобщава .Решението на Федералния съвет в Берн е съобразено със споразумението между Швейцария и ЕС, което регламентира достъпа до пазара на труда и свободата на придвижване.Швейцария не е член на ЕС, но е част от Шенгенската зона. Безработицата в страната е сравнително ниска.", "date": "2017.05.10", "title": " Швейцария ограничава достъпа до трудовия си пазар за българи"}
{"url": "https://trud.bg/%d1%84%d0%b8%d0%bb%d0%be%d0%bb%d0%be%d0%b7%d0%b8-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d1%8a%d1%80%d0%b1%d0%b8%d1%8f-%d0%b8-%d0%bf%d0%b0%d0%ba%d0%b8%d1%81%d1%82%d0%b0/", "text": "Двудневна научна конференция за студенти и докторанти с международно участие от Пакистан и Сърбия ще се проведе на 11 и 12 май в Пловдив. Мотото на форума е „Пътят на словото – идеи, идеали, утопии“, а участие ще вземат над 70 млади филолози – бакалаври, магистри и докторанти, от Пловдивския университет „Паисий Хилендарски“, Софийския университет „Св. Климент Охридски“, Шуменския университет „Епископ Константин Преславски“, Великотърновския университет „Св. св. Кирил и Методий“, Института за български език и Института за литература при БАН, Нов български университет и Медицински университет – Пловдив. Чуждестранното участие е от Сърбия и Пакистан.Мотото „Пътят на словото – идеи, идеали, утопии“ е посветено на 120-годишнината от смъртта на писателя Алеко Константинов. По този повод студенти от специалност „Актьорство за драматичен театър“ в Пловдивския университет ще изпълнят откъс от пиесата на Руси Божанов „Щастливеца иде“. Като специален гост на форума домакините ще посрещнат сатирика Здравко Попов, представен от литературоведа доц. д-р Владимир Янев.Сегашното издание е 19-о, а всяка година форумът е с различен наслов и дава среща на литературата и езика, видени през погледа на младите филолози. Национално жури по езикознание и литературознание ще оценява текстовете на участниците. Съпътстваща инициатива е постерната изложба „Граматиката като свободно изкуство“.Презентираните в изложбата графики са картини на изреченската структура, получени с помощта на Фразово-структурната граматика и нейните инструменти за анализ и образно представяне на изречението. Автори на графиките са студенти, дипломанти и докторанти към Катедрата по български език на Филологическия факултет при Пловдивския университет.Откриването на конференцията е в четвъртък от 10 часа в Дома на учените на ул. „Митрополит Паисий“ 6.", "date": "2017.05.10", "title": " Филолози от България, Сърбия и Пакистан нищят идеи, идеали и утопии по пътя на словото"}
{"url": "https://trud.bg/%d0%be%d0%bb%d0%b8%d0%bc%d0%bf%d0%b8%d0%b9%d1%86%d0%b8%d1%82%d0%b5-%d0%bd%d0%b5-%d1%81%d0%b8-%d0%b4%d0%b0%d0%b2%d0%b0%d1%82-%d1%80%d0%b5%d0%ba%d0%be%d1%80%d0%b4%d0%b8%d1%82%d0%b5/", "text": "Световната асоциация на спортистите, участвали на олимпийски игри (WOA), настоява световните рекорди в леката атлетика да не бъдат заличавани. Предложението на европейската атлетическа централа е да се премахнат всички постижения отпреди 2005 г., тъй като антидопинговите мерки тогава не били толкова строги като днес. „Предложените критерии за пренаписване на рекордите са много общи – гласи становището на асоциацията от името на над 120 000 спортисти. – Това дава възможност да бъдат засегнати и много чисти спортисти, които са били коректни и са спазвали правилата при постигане на техните успехи и рекорди. Те нямат никаква вина за това, че част от резултатите на други са били постигани с помощта на забранени средства.“ Олимпийската вицешампионка в скока на височина Мирела Демирева пък потвърди участие в два турнира от Диамантената лига. Следващия уикенд тя открива сезона в Юджийн (САЩ), а на 8 юни ще скача в Рим (Италия).", "date": "2017.05.10", "title": " Олимпийците не си дават рекордите"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d0%be%d0%b3%d0%bd%d0%b0-%d0%b8-%d0%b7%d0%b0%d0%b1%d0%b0%d0%b2/", "text": "По разпореждане на Апелативна прокуратура-Пловдив бяха извършени проверки за условията и реда за записване, отписване и преместване на деца в забавачките в 68 общини на територията на областите Пловдив, Стара Загора, Пазарджик, Хасково, Кърджали и Смолян. Проверките бяха извършени по реда на чл.145, ал.1 от Закона за съдебната власт и в изпълнение на чл.59, ал. 1 от ЗПУО (Закона за предучилищното и училищното образование).При проверката е констатирано, че до месец март 2017 г. наредби по чл. 59, ал.1 от ЗПУО за условията и реда за записване, отписване и преместване на деца в общинските детски градини не са били приети общо в 12 общини – Съединение, Садово и Първомай (регион Пловдив), Николаево и Опан (регион Стара Загора), Баните и Борино (регион Смолян), Ивайловград, Стамболово и Маджарово (регион Хасково), Момчилград и Черноочене (регион Кърджали).Във всички общини на област Пазарджик са приети наредби по чл.59 ал.1 от ЗПУО. За отстраняване на бездействието са изготвени 10 предложения по чл.145 ал.1 т.6 от Закона за съдебната власт до кметовете и председателите на Общинските съвети в посочените по-горе общини.В резултат на намесата на прокуратурата са утвърдени наредби по чл. 59 ал. 1 от ЗПУО в 4 общини – Момчилград, Черноочене, Борино и Съединение, като те са приети с решения на общинските съвети. Проекти за наредби по същия текст има в 5 общини – Николаево, Опан, Ивайловград, Стамболово и Маджарово, като те ще бъдат внесени за разглеждане в общинските съвети.Предстои извършване на контролна проверка за предприетите действия от общините след констатациите на прокуратурата по приемането на наредби по чл. 59 ал.1 от ЗПУО. Крайният срок за приключването й е месец юни 2017 г.", "date": "2017.05.10", "title": " Прокуратурата в Пловдив погна и забавачките, провериха детските градини в 68 общини"}
{"url": "https://trud.bg/%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d1%83%d0%b4%d0%b0%d1%80%d0%b8-%d0%b4%d0%b5%d1%86%d0%b0-%d0%bd%d0%b0-%d0%b7%d0%b5%d0%b1%d1%80%d0%b0-%d0%b2-%d1%81%d0%be%d1%84%d0%b8%d1%8f/", "text": "Лек автомобил удари две деца на пешеходна пътека в София. 16-годишните момчета са приети в „Пирогов“ с леки охлузвания.Инцидентът стана днес по обяд на столичния булевард Константин Величков в непосредствена близост до парка „Свети Петър и Павел“, съобщава .По непотвърдена информация първоначално момчетата са казали, че са пресичали на зелено, но по късно си признали, че е било червено.Шофьорът на автомобила отказа коментар за инцидента.", "date": "2017.05.10", "title": " Автомобил удари деца на зебра в София"}
{"url": "https://trud.bg/%d0%b8%d0%b7%d0%b3%d1%80%d0%b0%d0%b4%d0%b8%d1%85%d0%b0-%d0%bd%d0%be%d0%b2%d0%b8-54-%d0%bf%d0%b0%d1%80%d0%ba%d0%be%d0%bc%d0%b5%d1%81%d1%82%d0%b0-%d0%bd%d0%b0-%d0%bf%d1%8a%d0%bf%d0%b0-%d0%bd%d0%b0/", "text": "С нови 54 места за паркиране на пъпа на Пловдив се похвали днес кметът на район „Централен“ в града под тепетата Георги Стаменов.На мястото на стари гаражни клетки между улиците „Родопи и „Антон Тайлер“ вече са изградени нови паркоместа за автомобили, мотоциклети и МПС-та на инвалиди. Срещу месечна такса от 15 лв. живеещите в близост до Средно училище „Паисий Хилендарски“ ще могат да се сдобият с постоянно място на общинския паркинг.Следващият паркинг в района ще бъде изграден на бул. „Марица-юг” в района между Университета по хранителни технологии и бул. „Копривщица“, съобщи кметът на район „Централен“ Георги Стаменов. Той обеща до една година да бъдат премахнати всички около 800 тенекиени гаражи в центъра на града под тепетата.", "date": "2017.05.10", "title": " Изградиха нови 54 паркоместа на пъпа на Пловдив"}
{"url": "https://trud.bg/%d1%88%d0%b0%d0%ba%d0%b8%d0%bb-%d0%be%d0%bd%d0%b8%d0%b9%d0%bb-%d0%be%d0%b1%d1%8f%d0%b2%d0%b8-%d1%87%d0%b5-%d1%89%d0%b5-%d1%81%d1%82%d0%b0%d0%b2%d0%b0-%d1%88%d0%b5%d1%80%d0%b8%d1%84/", "text": "Баскетболната легенда Шакил О’Нийл планира да се кандидатира за шериф. Tова ще се случи през 2020 г., но гигантът още не е решил къде. Бившата звезда от НБА, познат като Шак, притежава имения в Джорджия и Флорида и може да издигна кандидатурата си и в двата щата.„Тук не става дума за политика. Става дума за сближаване на хората“, обясни О’Нийл пред медии в Атланта, предаде . Той е почетен заместник в Клейтън Каунти в Джорджия и е служил като полицейски офицер във Флорида.„Някога хората обичаха и уважаваха полицаите и ми се иска отново да стане така, особено в общността, на която служа. Моята известност ме превръща в идеалния кандидат. Мога да облека костюм и да разговарям с Бил Гейтс. Или да сложа яке и се срещна с хомосексуалистите или с децата“, заяви бившият лидер на „Лейкърс“.С ръста си от 216 сантиметра Шак със сигурност ще бъде полезен като възпираща мярка срещу бъдещите закононарушители. „Моят стил е да бъда обграден с умни и упорити момчета. Зная, че ще бъда успешен в това начинание.“", "date": "2017.05.10", "title": " Шакил О’Нийл обяви, че ще става шериф"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b8%d0%b7%d0%b4%d0%b0%d0%b4%d0%b5-%d1%83%d0%ba%d0%b0%d0%b7-%d0%b7%d0%b0-%d0%bd%d0%b0%d0%b7%d0%bd/", "text": "На основание решение на Министерски съвет президентът Румен Радев издаде указ за назначаване на Младен Маринов за главен секретар на Министерството на вътрешните работи, съобщиха от „Дондуков“ 2.Маринов беше предложен за поста от кабинета „Борисов 3“ вчера.Той беше директор на Столичната дирекция на вътрешните работи от м. юли 2014 г. Завършил е Академията на МВР и право в УНСС. В системата на МВР постъпва през 1991 г. и е преминал през всички длъжности в СДВР – от полицай до директор на Столичната дирекция.", "date": "2017.05.10", "title": " Президентът Радев издаде указ за назначаване на Младен Маринов за главен секретар на МВР"}
{"url": "https://trud.bg/%d1%81%d0%bf%d0%be%d1%80%d1%82%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0%d0%b3%d1%80%d0%b0%d0%b4%d0%b8-%d0%bc%d0%b5%d0%b4%d0%b0%d0%bb%d0%b8%d1%81%d1%82/", "text": "Министърът на младежта и спорта Красен Кралев награди българските борци, които спечелиха медали от европейското първенство в Нови Сад.Призьорите от националния отбор, треньорският щаб и ръководството на Българската федерация по борба начело с новоизбрания президент Христо Маринов и почетния президент Валентин Йорданов бяха приети от министър Кралев и получиха поздравления от него за успешното представяне, съобщиха от Министрство на спорта.Той връчи почетни медали на Министерството на младежта и спорта на шампионите Биляна Дудова и Тарек Абдеслам, на носителите на сребърни отличия Иво Ангелов, Борислав Новачков и Тайбе Юсеин, и на бронзовия медалист Николай Байряков.Състезателите по борба изразиха своята признателност към министъра за подкрепата и за оказаното съдействие в процедурата за изваждане на българско гражданство на европейски шампион Тарек Абдеслам.„Благодарение на Вашата бърза реакция той вече спечели първия си златен медал за България“, обърна се към министъра почетният президент на федерацията Валентин Йорданов и му написа специално послание върху биографичната си книга „Всичко е борба“.Легендарният шампион поздрави Красен Кралев с втория му мандат начело на българския спорт и го запозна с плановете за подготовка на националния отбор. Обсъдени бяха стартиралата реформа в българската борба и предстоящите промени в правилата, които ще влязат в сила през 2018 г.„Благодаря Ви за доброто представяне, продължаваме заедно напред и през следващите четири години“, обърна се министър Кралев към състезателите, треньорите и ръководителите на федерацията. Той изрази надежда, че контузените в момента национали ще бъдат възстановени за предстоящото световно първенство през август и представянето там ще бъде още по-успешно.„От името на състезателите Ви честитя втория мандат и изразявам дълбока благодарност, че винаги сте ни подкрепяли и следите отблизо борбата. Заедно ще успеем да се преборим за повече медали на олимпийските игри, това е нашата цел“, каза двукратният олимпийски шампион и треньор на националите в класическия стил Армен Назяран.За следващата седмица е насрочена работна среща между министър Кралев и ръководството на федерацията, на която ще бъде направен анализ на първите резултати от стартиралата реформа в българската борба.", "date": "2017.05.10", "title": " Спортният министър награди медалистите от европейското първенство по борба"}
{"url": "https://trud.bg/%d0%bd%d0%be%d0%b2%d0%be-%d0%bf%d0%be%d1%81%d0%ba%d1%8a%d0%bf%d0%b2%d0%b0%d0%bd%d0%b5-%d0%bd%d0%b0-%d0%bf%d1%80%d0%b8%d1%80%d0%be%d0%b4%d0%bd%d0%b8%d1%8f-%d0%b3%d0%b0%d0%b7-%d1%81-%d0%bd%d0%b0%d0%b4-4/", "text": "Въпреки шоковото увеличение, което получи от април, „Булгаргаз“ поиска ново поскъпване на природния газ от юли. Припомняме, че по настояване на държавното дружество Комисията за енергийно и водно регулиране реши синьото гориво да поскъпне с близо 30% от 1 април, което оскъпи парното и топлата вода в цялата страна.Сега „Булгаргаз“ прогнозира ново поскъпване на природния газ с над 4% от началото на третото тримесечие на годината. Прогнозната цена е 378,60 лв. на 1000 кубически метра (без пренос, акциз и ДДС). Увеличението спрямо сега действащата тарифа е с 15,34 лв. на 1000 куб. М (4,22 %). Мотивите на „Булгаргаз“ – очакваните по-високи доставни цени на природния газ.Окончателното предложение на “Булгаргаз“ ЕАД за утвърждаване цената на природния газ ще бъде внесено в Комисията за енергийно и водно регулиране след месец, а регулаторът трябва да се произнесе на свое заседание до края на юни.", "date": "2017.05.10", "title": " Ново поскъпване на природния газ с над 4% от 1 юли"}
{"url": "https://trud.bg/%d0%bf%d1%80%d0%b5%d0%b2%d0%be%d0%b7%d0%b2%d0%b0%d1%87%d0%b8-%d0%bf%d0%b8%d1%82%d0%b0%d1%82-%d0%b3%d1%80%d1%8a%d1%86%d0%ba%d0%b8%d1%8f-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%b7%d0%b0/", "text": "Изключително затруднено е преминаването на тежкотоварните автомобили през граничния пункт “Кулата-Промахон“. За това алармират от Съюза на българските транспортни работници. Те са информирали българските власти и са изпратили писмо до посланика на Гърция у нас Григориос Василоконстандакис с молба за съдействие, съобщава .Струпването на десетки превозни средства в района и чакането с часове калкулира загуби на бизнеса и създава предпоставки за произшествия в граничната зона. Според шофьорите на ТИР-ове забавянето в обработката на документите и товарите ставало на гръцка територия, където контролът се упражнява от служители на българската Гранична полиция. Освен това проверките на Агенция „Митници“ и НАП също се извършват на КПП-то, което още повече затруднява придвижването.Ситуацията се усложнява и заради ремонта на крайнодясното трасе на граничния пункт „Промахон“, което от 28 април не работи.За ситуацията официално е уведомена и Главна дирекция „Гранична полиция“. От Съюза на българските транспортни работници са дали 20-дневен срок за решаване на проблема.", "date": "2017.05.10", "title": " Превозвачи питат гръцкия посланик за тапите по границата"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b3%d0%be%d1%82%d0%be%d0%b2-%d1%81%d1%8a%d0%bc-%d0%b4%d0%b0-%d1%81%d0%b5-%d1%81%d0%bf%d1%80%d0%b0%d0%b2%d1%8f-%d1%81-%d0%b2%d1%81%d0%b8%d1%87%d0%ba%d0%be/", "text": "Григор Димитров показа висок дух преди мача си с хърватина Иво Карлович от втория кръг на турнира „Мастърс“ в Мадрид.„Готов съм да се справя с всяко предизвикателство – закани се българският тенисист. – В последно време имах проблеми, както и вирус, който наруши подготовката ми. Но вече всичко е наред и имам високи очаквания към себе си.“Мачовете от Мадрид се излъчват по MTel Sport1.", "date": "2017.05.10", "title": " Григор: Готов съм да се справя с всичко"}
{"url": "https://trud.bg/%d0%b8%d0%b2%d0%be-%d1%85%d1%80%d0%b8%d1%81%d1%82%d0%be%d0%b2-%d0%bc%d0%b0%d0%b6%d0%be%d1%80%d0%b8%d1%82%d0%b0%d1%80%d0%bd%d0%b0%d1%82%d0%b0-%d1%81%d0%b8%d1%81%d1%82%d0%b5%d0%bc%d0%b0-%d0%bf%d1%80/", "text": "Предложението на ГЕРБ за въвеждане на мажоритарна избирателна система е буря в чаша вода. Това обяви проф. Иво Христов, депутат от гражданската квота на БСП, по .„Това е жест към незапознатата част от населението, която няма представа какво означава мажоритарно гласуване. В това гласуване се крие дълбокото нежелание на хората да бъдат управлявани от партии, но нищо по-добро не е измислено. Проблемът не е как избираш, а кого си избрал и когато постоянстваш в една и съща грешка, тя се превръща в диагноза ”, коментира Христов.Новият кабинет на Бойко Борисов той оприличи на ел. табло – с голям бушон и малки бушончета.Относно избора на Еманюел Макрон за президент на Франция той каза, че Макрон е „типичен полуфабрикат”. По думите му новият френски президент също иска да разруши Европейския съюз, но с различни подбуди от тези на националистката Марин льо Пен.Фактът, че Доналд Тръмп уволни шефа на на ФБР Джеймс Коми той определи като отчаян ход от страна на Тръмп.", "date": "2017.05.10", "title": " Иво Христов: Мажоритарната система, предложена от ГЕРБ, е буря в чаша вода"}
{"url": "https://trud.bg/%d1%80%d0%be%d0%bc%d0%b0%d0%bd-%d0%b2%d0%b0%d1%81%d0%b8%d0%bb%d0%b5%d0%b2-%d1%86%d1%83%d0%bc-%d0%b3%d0%b5%d0%b9%d1%82-%d0%b5-%d0%b0%d1%82%d0%b0%d0%ba%d0%b0-%d1%81%d1%80%d0%b5%d1%89/", "text": "Срещата между Сотир Цацаров, Сашо Дончев и Георги Гергов, станала известна като „ЦУМ-гейт” е атака срещу прокуратурата, но станаха ясни и сценаристите, и режисьорите й. Това заяви бившият зам. -градски прокурор на София Роман Василев.„Когато прокуратурата започне разследване, когато е силна, винаги се появяват хора, които искат да вменят вина на главния прокурор или прокуратурата като цяло”, каза Василев по . „Много емоция се влага в тази среща, но на първо място главният прокурор не е заложник на стола в кабинета си – сам избира къде, с кого и какви срещи да прави. В никакъв случай не са излезли снимки от напивания, каквито имаше за други магистрати”, добави той.„Това са режисьорите, които искат да омаскарят прокуратурата, без никакъв повод. Атаката срещу прокуратурата винаги е била, когато тя е била силна. Слаба прокуратура защо да се атакува – тя върши това, което й кажат”, беше тезата на Василев.На въпрос дали новият правосъден министър Цецка Цачева е реформатор, той отговори, че е балансьор.„В консервативна система не може да се влиза като слон в стъкларски магазин. Не прокуратурата е най-слабото звено – проблемът на двамата последни министри (Христо Иванов и Екатерина Захариева) е, че се занимаваха с реформи на звената, а не с реформи на законодателството”, каза още той.Роман Василев беше попитан и защо голяма част от шумните акции на прокуратурата завършват безрезултатно в съда, вкл. и онази, в която самият той нареди на бившия военен министър Николай Цонев да застане на земята при арест, тъй като е „абсолютен престъпник”, а после Цонев беше оневинен.„Ако имаме 100% осъждания, ще имаме репресия и диктатура. Не може всичко, което е проведено като разследване, да има осъдителна присъда”, смята Василев.", "date": "2017.05.10", "title": " Роман Василев: „ЦУМ-гейт” е атака срещу прокуратурата, защото тя е силна"}
{"url": "https://trud.bg/%d0%b2%d0%be%d0%b4%d0%b0%d1%82%d0%b0-%d0%b2%d1%8a%d0%b2-%d0%b2%d0%b5%d0%bb%d0%b8%d0%bd%d0%b3%d1%80%d0%b0%d0%b4%d1%81%d0%ba%d0%be-%d0%b2%d0%b5%d1%87%d0%b5-%d0%b5-%d0%b3%d0%be%d0%b4%d0%bd%d0%b0-%d0%b7/", "text": "Водата във Велинградско вече може да се пие. Нивото на естествения уран е над допустимото само при един водоизточник в района – „Легоринец“ и този каптаж не се използва, съобщава .Последните изследвания на водата в Хасково също показват, че няма уран над допустимото. Чакат се резултати за алфа активността, от които ще стане ясно дали водата е безопасна за пиене.Днес правителството отпусна близо 2 милиона лева за 8 нови сондажа за питейна вода в района. Парите са от резерва за непредвидени или неотложни разходи за тази година.„Почти 2 милиона лева, 1 милион 930 хиляди лева, са трансфер към общината, за да може максимално бързо да се дублират тези 8 кладенеца от доказани към момента „здрави водни тела“, тоест с параметри в допустимите стойности – и като уран, и като алфа активност. И така в краткосрочен план да подсигурим качественото питейно водоснабдяване в Хасково“, коментира регионалният министър Николай Нанков.„При всички положения тези 2 милиона лева са, за да се реши проблемът в момента. Те не водят до трайно решение на проблема. Дълготрайно решение на проблема трябва да се намери, но сега имаме спешен въпрос – трябва спешно да решим въпроса – хората да нямат режим на водата и да пият качествена вода“, посочи Нено Димов, министър на околната среда и водите.", "date": "2017.05.10", "title": " Водата във Велинградско вече е годна за пиене, урнът е под нормите"}
{"url": "https://trud.bg/%d0%b3%d0%bb%d0%be%d0%b1%d1%8f%d0%b2%d0%b0%d1%82-%d1%82%d1%80%d0%b5%d0%bd%d1%8c%d0%be%d1%80%d0%b0-%d0%be%d0%b1%d0%b8%d0%b4%d0%b8%d0%bb-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd/", "text": "Старши треньорът на руския волейболен тим „Газпром-Югра“ (Сургут) Рафаел Хабибулин ще бъде глобен за обидата към колегата си от „Локомотив“ (Новосибирск) Пламен Константинов. Руснакът нарече българския национален селекционер „циганин конекрадец“, тъй като отмъкнал от отбора му посрещача Алексей Родичев. „Това е неуважение и федерацията ще наложи глоба на клуба“, обяви генералният секретар на руския волейбол Александър Яременко. Шефът не спря с това изказване, а определи „Газпром-Югра“ като „паразит в руския волейбол“.  „От тях няма никаква полза, а причината за всичко е един персонаж, който има психически проблеми“, рече Яременко. Хабибулин минава за ексцентрична фигура в руския волейбол. Наскоро той обяви, че в Сургут никога няма да играят американци или други западняци, тъй като спортът е продължение на политиката. Междувременно асът на националния отбор Цветан Соколов се сдоби с нов треньор в клубния си тим „Кучине Лубе“ (Чивитанова). На мястото на Джанлоренцо Бленджини, който поема националния отбор на Италия, идва Джампаоло Медеи. Специалистът има богата визитка, а върхът в нея е спечелването на Купата на ЦЕВ с френския „Тур“ тази пролет. Бившият национал Матей Казийски пък разсея слуховете, че може да се завърне в италианското първенство, след като Радостин Стойчев стана треньор на „Модена“. Посрещачът обяви, че в близките дни ще подпише нов едногодишен договор с японския „Джейтект Стингс“.", "date": "2017.05.10", "title": " Глобяват треньора, обидил Константинов"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b8-%d1%82%d1%80%d1%8a%d0%bc%d0%bf-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b0%d1%82-%d0%bf%d1%80%d0%b5%d0%b7-%d1%8e%d0%bb%d0%b8-%d0%b2-%d1%85/", "text": "Президентите на Русия и САЩ Владимир Путин и Доналд Тръмп ще се срещнат през юли в Хамбург, Германия. Това съобщи руският външен министър Сергей Лавров след срещата си с Тръмп в Белия дом.Лавров добави, че двамата с колегата му Рекс Тилърсън (държавният секретар на САЩ – бел.ред.) ще работят по въпросите, които ще бъдат обсъдени от държавните глави.Срещата между Лавров и Тръмп продължи 40 минути. Двамата са обсъдили и сътрудничеството между САЩ и Русия в борбата с тероризма.Тръмп определи срещата като „много добра“. „Имахме много, много добра среща“, заяви Тръмп след срещата и добави: „Ние ще спрем убийствата и смъртта (в Сирия)“.„Президентът Тръмп иска „взаимно изгодни“ отношения с Русия“, коментира Лавров.По-рано руският външен министър разговаря с държавния секретар Тилърсън.", "date": "2017.05.10", "title": " Путин и Тръмп ще се срещнат през юли в Хамбург"}
{"url": "https://trud.bg/%d0%bd%d1%81-%d1%81-%d0%bd%d0%be%d0%b2-%d0%b3%d0%bb%d0%b0%d0%b2%d0%b5%d0%bd-%d1%81%d0%b5%d0%ba%d1%80%d0%b5%d1%82%d0%b0%d1%80/", "text": "Народното събрание има нов главен секретар. Стефана Караславова е била на същия пост в правосъдното министерство. Тя сменя назначения още в първия мандат на ГЕРБ от Искра Фидосова неин съгражданин Иван Славчов.Главният секретар на НС слага подписа си под всички търгове и управлява бюджета на парламента.", "date": "2017.05.10", "title": " НС с нов главен секретар"}
{"url": "https://trud.bg/%d1%82%d1%83%d0%bd%d0%b5%d0%bb%d0%b8%d1%82%d0%b5-%d0%b2%d0%b8%d1%82%d0%b8%d0%bd%d1%8f-%d0%b8-%d0%b5%d1%87%d0%b5%d0%bc%d0%b8%d1%88%d0%ba%d0%b0-%d0%b4%d0%b0-%d1%81/", "text": "До края на месец юни тунелите „Витиня“ и „Ечемишка“ на АМ „Хемус“, които в момента са в ремонт, трябва да бъдат отворени за движение. Това разпореди министърът на регионалното развитие и благоустройството Николай Нанков, който направи инспекция на място. Той провери как се изпълняват строително-ремонтните дейности на съоръженията заедно с председателя на УС на Агенция „Пътна инфраструктура“ инж. Дончо Атанасов. Министър Нанков възложи денонощен режим на работа за дейностите, които позволяват това, съобщиха от МРРБ.Според него, за да не се образуват задръствания в разгара на летния туристически сезон, е добре планираният ремонт на лявата тръба на тунел „Витиня“ да започне след него.Министърът изрично отбеляза, че с близо 2 месеца е бил забавен ремонтът на моста на магистралата след Витиня. Амбицията на МРРБ и АПИ е ремонтът на моста да приключи до края на месец юли, за да не се пречи на пътуващите към морето през месец август, когато традиционно трафика е най-натоварен.Ремонтът на тръбата на тунел „Витиня“ по посока Варна започна на 27 юни миналата година. Той включва възстановяване и усилване на тунелната облицовка, хидроизолация, обновяване на пътната настилка, на електрическата и вентилационната инсталация, ново LED осветление, системи за видеонаблюдение и пожароизвестяване и т. н.Ремонтните дейности продължават по-дълго от първоначално предвиденото поради по-големия обем работа, която бе установена, че е необходимо да се извърши в хода на ремонта, на комплексността на предприетите действия и тяхната последователност. Сроковете бяха удължени и заради изключително тежките метеорологични условия през зимните месеци.До момента на тунела са извършени около 65% от предвидените дейности. Тунелът е с нова хидроизолация, дренажни и колекторни системи, водопроводи и т. н. Финансирането на ремонтно-възстановителните дейности през 2017 г. е осигурено от бюджета на АПИ. Тунел „Витиня“ е в експлоатация от 1984 г. Последният му ремонт е преди 27 г., когато е извършено осушаване на облицовката в съоръжението.", "date": "2017.05.10", "title": " Тунелите „Витиня“ и „Ечемишка“ да са готови до края на юни, разпореди Николай Нанков"}
{"url": "https://trud.bg/%d0%b8%d0%b7%d1%82%d1%8a%d1%80%d0%b1%d1%83%d1%88%d0%b8%d0%bb%d0%b8-%d0%be%d1%82-%d0%b1%d0%be%d0%bb%d0%bd%d0%b8%d1%86%d0%b8%d1%82%d0%b5-705-%d0%bc%d0%bb%d0%bd-%d0%bb%d0%b2/", "text": "Няма да бъдат отпуснати средства за надлимитната дейностПрез 2015 г. касата не издължи на болниците над 51 млн. лв., а през 2016 г. – още 19,5 млн. лв.НЗОК е ощетила болниците със 70,5 млн. лв. за последните 2 години. През 2015 г. касата не им издължи над 51 млн. лв., а през 2016 г. – още над 19 млн. лв., посочи председателят на Центъра за защита на правата в здравеопазването д-р Стойчо Кацаров.Във вторник от изтекла стенограма на заседание на надзорния съвет на НЗОК стана ясно, че на лечебните заведения няма да бъдат отпуснати средства за надлимитната им дейност. Става въпрос за реално извършена, отчетена и проверена от контрольорите на НЗОК дейност, която болниците са извършили и след изчерпването на финансовия лимит. Лечебниците са натрупали разход над 70 млн. лв. за лечение на здравноосигурени лица, уточнява д-р Кацаров и по думите му НЗОК източва болниците. Проблеми с плащанията има и през настоящата 2017 г., след като касата спря преводите към болници и джипита, които имат задължения към НАП. По повод възникналото напрежение с намалените бюджети в сряда бе свикана среща между НЗОК, БЛС и представители на болничния сектор. На нея стана ясно, че е възможно бюджетите да бъдат коригирани.", "date": "2017.05.10", "title": " Изтърбушили от болниците 70,5 млн. лв."}
{"url": "https://trud.bg/%d0%b6%d0%b5%d0%bd%d0%b0-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%ba%d1%80%d0%b0%d0%b9-%d1%88%d1%83%d0%bc%d0%b5%d0%bd/", "text": "Две леки коли се удариха на околовръстния път край Шумен. Жена на 29 г. от Шумен е загинала на място. Инцидентът е станал след 18 часа в сряда.Сблъскали са се „Фолксваген Пасат“ с шуменска регистрация и „Форд Фиеста“ с обозначителни знаци за миещи препарати.Загиналата жена е шофирала фирмения Форд, предприела е изпреварване на няколоко автомобила и така навлязла в насрещното движение. Настъпил челен удар с „Фолксваген“-а, който също бил шофиран от жена на 32 г. от Шумен.Тя е настанена в болницата със счупена ръка, без опасност за живота.", "date": "2017.05.10", "title": " Жена загина при катастрофа край Шумен"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bf%d1%80%d0%b8%d0%b7%d0%be%d0%b2%d0%b0-%d1%81%d0%b0%d1%89-%d0%b4%d0%b0-%d0%bd%d0%b5-%d0%b2%d1%8a%d0%be%d1%80%d1%8a%d0%b6%d0%b0%d0%b2%d0%b0%d1%82-%d1%81/", "text": "Турският президент Реджеп Тайип Ердоган призова Съединените американски щати незабавно да отменят решението си за въоръжаване на сирийските кюрди, които властите в Анкара смятат за терористична групировка, предава АФП.Ердоган обеща да обсъди въпроса по време на преговори с американския президент Доналд Тръмп на 16 май във Вашингтон – тяхната първа среща след встъпването в длъжност на Тръмп.„Доставките на оръжия за кюрдските милиции (YPG) е неприемливо“, заяви по-рано днес заместникът на министър-председателя Нуретин Чанъкли пред телевизионния канал Haber. „Подобна политика няма да е от полза за никого“, допълни Чанъкли.", "date": "2017.05.10", "title": " Ердоган призова САЩ да не въоръжават сирийските кюрди"}
{"url": "https://trud.bg/%d1%80%d0%b5%d0%b3%d0%b8%d0%be%d0%bd%d0%b0%d0%bb%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b7/", "text": "Форсират градежа на отсечката през Кресненското дефилеДо края на седмицата внасят в МОСВ оценката на въздействието върху околната среда на участъкаДовършването на магистралите “Хемус” и “Струма” е сред основните приоритети на Министерството на регионалното развитие и благоустройството. С изграждането на лот 3.2 на “Струма” – участъка през Кресненското дефиле, закъснението е голямо, обяви пред “Труд” министър Николай Нанков. Според него е напълно възможно през 2019 г. да започне строителство на отсечката, но при условие че градежът на лот 3.2 се форсира във времето.“Ако приключим до 2022 г., няма да загубим европейско финансиране. Трябва да спазим този срок”, обясни министърът. Той допълни, че до 2019 г. трябва да има избран изпълнител и строително разрешително, за да може да започнат дейностите.“Процедурите, които трябва да извървим по закон, са много – екологичните оценки, обществените обсъждания”, каза още министър Нанков.Относно прекратения от служебното правителство търг за изграждането на тунел “Железница”, който е част от лот 3.1 на аутобана, Николай Нанков заяви, че и там може да има проблем със сроковете. Обществената поръчка бе спряна, след като от Агенция “Пътна инфраструктура” изчезна папка с част от тръжната документация. Търгът беше на стойност 250 милиона лева и сега трябва да започне от нулата. Николай Нанков посочи, че единственото решение да не се загуби еврофинансирането за този проект е строежът да се съкрати до 1000 дни.Проблемът с лот 3.2 на АМ “Струма” е от няколко години. В момента на дневен ред е така нареченият източен вариант, който предвижда движението през Кресненското дефиле да стане еднопосочно. Другата част от трафика ще минава по изцяло нов път, който ще изкачва Кресненското плато. Тази възможност ще бъде подложена на обществено обсъждане. Ако не бъдат спазени сроковете, страната ни ще изгуби около 1,5 милиарда евро европейски средства.До края на седмицата Оценката на въздействието върху околната среда (ОВОС) на лот 3.2 ще бъде внесена в МОСВ, съобщи директорът на Агенция “Пътна инфраструктура” Дончо Атанасов при инспекцията на тунел “Витиня” снощи.", "date": "2017.05.10", "title": " Регионалният министър пред „Труд“: Закъснението е голямо с лот 3.2 на „Струма“"}
{"url": "https://trud.bg/%d0%b4%d0%b0%d0%bd%d0%b8%d0%b5%d0%bb-%d0%b2%d1%8a%d0%bb%d1%87%d0%b5%d0%b2-%d0%bf%d0%be%d0%b5%d1%82%d0%b0%d0%bf%d0%bd%d0%be%d1%82%d0%be-%d0%b2%d1%8a%d0%b2%d0%b5%d0%b6%d0%b4%d0%b0%d0%bd%d0%b5-%d0%bd/", "text": "Бившият вицепремиер и министър на образованието и науката Даниел Вълчев заяви, че е спокоен за образованието у нас. По думите му, най-голямото предизвикателство в тази сфера е поетапното въвеждане на новия Закон за училищното образование.Според Вълчев, това е голямо изпитание, защото освен неща, които се утвръждават и които са съществували досега като външно оценяване и матури, като самостоятелни бюджети на училищата, има и неща, за които доста време се говореше, но сега предстои реално да бъдат направени.„И най-важното нещо е новата образователна структура – първият образователен етап се завършва в 7-ми клас, а не в 8-ми, както е досега, има два гимназиални етапа до 10-ти и 12-ти клас“, каза Вълчев по .Част от децата, които по една или друга причина отпадат и сега от системата, надяваме се, че няма отпадат след 8-ми, а чак след 10-ти клас, т.е. ще бъдат задържани още 2 години в училище. Наред с това пък тези, които искат да продължат нагоре, изкарвайки двете години във втори образователен етап – това ще им даде по-добри възможности за подготовка, добави той.Даниел Вълчев изрази надежда новия екип час по-скоро да прегледа системата на делегираните бюджети. „По-просто казано – да се запази принципа, че парите следват децата, т.е. децата са тези, заради които трябва да се изхарчат парите, а не сградата. Но да се има предвид и, че системата се свива доста през последните години, което не е неправилно, защото намаляват децата. Тя обаче не може безкрайно да се свива и хората, които работят в образователната система, трябва да се задържат и да бъдат натоварени с възпитателни функции, защото дисциплината е много тежък проблем в училище“, обясни Вълчев.", "date": "2017.05.10", "title": " Даниел Вълчев: Поетапното въвеждане на новия Закон за училищното образование е предизвикателство"}
{"url": "https://trud.bg/%d1%81%d0%b8%d1%81%d1%82%d0%b5%d0%bc%d0%b0-%d0%b7%d0%b0-%d1%80%d0%b0%d0%bd%d0%bd%d0%be-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b5%d0%bd%d0%b8%d0%b5-%d1%89%d0%b5-%d0%b0%d0%bb/", "text": "Транспортната комисия в Столичната община гласува програмата за управление на качеството на атмосферния въздух в София.Освен вече познатите мерки за намаляването на фините прахови частици и вредните емисии от автомобилите, в дните с повишени нива на замърсяване се предвижда градският транспорт да бъде безплатен, а придвижването с автомобили ограничено, информира .Също така се предвижда и въвеждането на така наречената „успокоена зона“ в някои райони на столицата. Там автомобилите ще се движат с 30 км/ч.Стана ясно още, че до края на лятото ще бъде готова и системата за ранно предупреждение на гражданите при прогнозни високи нива на фините прахови частици.", "date": "2017.05.10", "title": " Система за ранно предупреждение ще алармира софиянци за мръсния въздух"}
{"url": "https://trud.bg/%d1%84%d1%83%d1%82%d0%b1%d0%be%d0%bb%d0%bd%d0%b8-%d1%84%d0%b5%d0%bd%d0%be%d0%b2%d0%b5-%d1%83%d0%b1%d0%b8%d0%bb%d0%b8-%d0%bd%d0%b5%d0%bf%d0%be%d0%b4%d0%ba%d1%83%d0%bf%d0%b5%d0%bd-%d0%bd%d0%b0%d0%b4-2/", "text": "Осем обвинения за наркобандата на ГевгелийскияГрупата ослепила професор, недоволна от лечениеСекли с мачете и дилър, отказал да продава за тяхЧетирима от дванадесетте участници в банда за наркотрафик, побои и убийства, разбита наскоро от ГДБОП и спецпрокуратурата, са екзекутирали надзирателя от Софийския затвор Янко Янев през 2016 г. След смъртоносния бой те са изчезнали и ще бъдат обявени за издирване чрез Интерпол. Това разкри шефът на спецпрокуратурата Иван Гешев.Надзирателят Янев бе открит в безсъзнание на 26 декември след тежък побой в столичния кв. “Разсадника”. След 3 дни в кома той почина в “Пирогов”. “Човекът си е вършел работата, спазвал е правилата в затвора, което не е било в интерес на човека, който го е поръчал”, заяви Иван Гешев. Той допълни, че почти всички членове на групата са криминално проявени и били част от агитката на столичен футболен отбор. На репортерски въпрос дали става дума за фенове на ЦСКА, Гешев отговори: “Уцелихте джакпота.” Днес не стана ясно към коя фракция принадлежат нападателите.По думите на Гешев 8 души от бандата вече са с повдигнати обвинения за участие в организирана престъпна група. Шестима от тях са в ареста. Тартор на гангстерите е Стефан Гевгелийски, който от около 7 месеца излежава в затвора 5-годишна присъда за същите престъпления като член на бандата на Стефан Бонев-Сако. Според разследващите той движел дейността на подчинените си от затвора чрез съпругата си. Тя е с обвинения, но е освободена под домашен арест.Гешев разкри, че групата действала основно на територията на кв. “Дружба”. Според доказателствата бандата на Гевгелийски е отговорна и за жестокия побой над проф. д-р Стефан Станчев. На 5 април 2016 г. проф. Станчев бе нападнат с метални тръби от двама маскирани мъже пред дома си в кв. “Белите брези”. Въпреки усилията на хирурзите проф. Станчев загуби едното си око. По думите на Гешев босът на бандата, наричан Гевгелийския поръчал доктора, тъй като не бил доволен от лечение, приложено на негов близък.Доказателствата свързват дружбенските гангстери и с бруталното посичане с мачете на местен дилър, който отказал да продава наркотици за групата. По думите на прокурор Гешев със залавянето на бандата на Гевгелийски са били пресечени мокри поръчки и срещу други неудобни надзиратели от Софийския затвор.", "date": "2017.05.10", "title": " Футболни фенове убили неподкупен надзирател (обзор)"}
{"url": "https://trud.bg/%d1%82%d0%b8%d0%bb%d1%8a%d1%80%d1%81%d1%8a%d0%bd-%d0%ba%d1%8a%d0%bc-%d0%bb%d0%b0%d0%b2%d1%80%d0%be%d0%b2-%d1%81%d0%b0%d0%bd%d0%ba%d1%86%d0%b8%d0%b8%d1%82%d0%b5-%d0%be%d1%81%d1%82%d0%b0%d0%b2%d0%b0/", "text": "Американският държавен секретар Рекс Тилърсън обясни на руския външен министър Сергей Лавров, че санкциите на Съединените американски щати срещу Руската федерация ще останат в сила докато не бъде изпълнено изцяло споразумението от Минск за Украйна, предава руската агенция .Тилърсън е подчертал нуждата от напредък в изпълнението на споразумението и също е разговарял с Лавров за нуждата да бъдат разрешени доставките на хуманитарна помощ на цивилните в Сирия.", "date": "2017.05.10", "title": " Тилърсън към Лавров: Санкциите остават до пълното изпълнение на споразумението от Минск"}
{"url": "https://trud.bg/%d0%be%d1%82%d0%b2%d0%b0%d1%80%d1%8f%d1%82-%d1%8f%d0%bf%d0%be%d0%bd%d1%81%d0%ba%d0%b8-%d1%86%d0%b5%d0%bd%d1%82%d1%8a%d1%80-%d0%b2-%d1%81%d0%be%d1%84%d0%b8%d1%8f-%d0%bf%d1%80%d0%b5%d0%b7-2019-%d0%b3/", "text": "На работна среща днес на „Дондуков“ 2 вицепрезидентът Илияна Йотова и изпълнителният директор на Японско-българската асоциация за приятелство и културни връзки Акико Игая обсъдиха двустранното икономическо и културно сътрудничество между България и Япония.„Пред България и Япония има голям потенциал за развитието на икономически отношения в рамките на ЕС, както и двустранните отношения София-Токио“, подчерта вицепрезидентът. От своя страна, Акико Игая заяви, че за малките и средни предприятия от Япония, България е врата към Европа, съобщиха от прессекретарията на държавния глава.По време на срещата беше обсъден и проектът за изграждане на японски център „Кизуна“ в София. Илияна Йотова заяви, че съчетаването на културен и бизнес обмен на едно място е прекрасна инициатива. „В този неспокоен и опасен свят, имаме нужда да възпитаме децата си да уважават различните култури, а това ще бъде и един от съществените приноси на център „Кизуна“, допълни вицепрезидентът.Акико Игая уточни, че бъдещият японски център в българската столица трябва да бъде готов през 2019 година, когато се отбелязват три важни годишнини – 110 години от осъществяване на връзките между българското царско и японското императорско семейство, 80 години от установяването на дипломатическите отношения между Япония и България и 60 години от тяхното възстановяване. Тя допълни, че вече има решение на Столичния общински съвет, както и отредено място за центъра и се очаква подписването на споразумение за неговото изграждане.Вицепрезидентът оцени програмата за реализирането на центъра като амбициозна и реалистична и подчерта нуждата от структурирана кампания за популяризиране на „Кизуна“ в българските училища. Илияна Йотова подчерта, че бъдещият център ще предостави възможност на учениците да изучават японския език и култура.Българският вицепрезидент получи покана да оглави инициативен комитет, в който да се включи по един представител от всички учреждения, които са били подпомогнати с безвъзмездни дарения от островната страна. Амбицията на организаторите е представител на императорското семейство на Япония да присъства при откриването на бъдещия японски център в град София.", "date": "2017.05.10", "title": " Отварят японски център в София през 2019 г."}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%82%d0%b5-%d0%bb%d0%b5%d0%ba%d0%b0%d1%80%d0%b8-%d0%bf%d0%be%d0%b1%d0%b5%d0%b4%d0%b8%d1%85%d0%b0-%d1%81-42-%d1%81%d1%82%d1%83%d0%b4%d0%b5/", "text": "Футболната среща между преподаватели и студенти от Медицински университет – Пловдив завърши с 4:2 в полза на лекарите, съобщиха дамите от Клуб Пловдив-Оптимист Интернешънъл, които за девета поредна година организират традиционния мач.Клубът всяка година връчва купа на победителите, но сега тази чест се падна на ректора на Медицински университет чл. кор. проф. д-р Стефан Костянев. До момента само веднъж студентите са получавали приза.„Човек трябва да се учи от своите учители и да ги уважава!“, коментираха шеговито дамите от Клуб Пловдив – Оптимист Интернешънъл. Сред лекарите с изявени футболни умения, които се включиха във футболната среща, бяха проф. д-р Федя Николов, началник на Клиниката по кардиология на УМБАЛ „Свети Георги“, доц. д-р Владимир Андонов от Клиниката по гастроентерология на УМБАЛ „Каспела“ и д-р Данаил Митковски от Клиниката по детска хирургия на УМБАЛ „Свети Георги“.", "date": "2017.05.10", "title": " Пловдивските лекари победиха с 4:2 студентите от Медицинския университет на футбол"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%bf%d0%be%d1%80%d1%8a%d1%87%d0%ba%d0%b0%d1%82%d0%b0-%d0%b7%d0%b0-%d1%82%d0%b8%d0%ba%d0%b5%d1%82-%d1%81%d0%b8%d1%81%d1%82%d0%b5%d0%bc%d0%b0%d1%82%d0%b0/", "text": "Отлагат изпълнението й с половин годинаОбществената поръчка за избор на изпълнител за тикет системата в столичния градски транспорт ще бъде обявена до края на седмицата, документи ще се приемат 60 дни, като срокът за изпълнение се увеличава от 18 месеца на две години. Директорът на Центъра за градска мобилност Христиан Петров съобщи, че цената остава досега обявената – 88 млн. лв. Срещу тези пари софиянци ще бъдат таксувани по време или по разстояние, ще могат да зареждат картите си с от компютър или телефон, а в превозните средства ще има камери. Системата включва 15 000 устройства, които ще бъдат монтирани през нощта в над 1350 превозни средства.Най-вероятно по линия 314 към Витоша другата седмица ще тръгне нов тестов електробус, обяви зам.-кметът на София Евгени Крусев.", "date": "2017.05.10", "title": " Пускат поръчката за тикет системата"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b8-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%b5%d0%b4%d0%bd%d0%be%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%b1%d0%b8%d0%bb/", "text": "Намалил оценката на инспектората заради проверки в мисията ни в БерлинДипломатът се явявал началник на себе си, не се интересувал, че е в конфликт на интересиРади Найденов едновременно бил служебен външен министър и посланик в Германия. Според юристи в случая има конституционна несъвместимост и конфликт на интереси, тъй като Найденов на практика се явявал началник на себе си.“Труд” разполага с протокол от заседание на Кариерната комисия на външното министерство, проведено на 17 март. Върху него има резолюцията на Ради Найденов, в която той сам посочва, че е дал “предложение” до Кариерната комисия, която му е подчинена, за кадрово укрепване на представителствата в Германия. Дава и указание предложението му да се разгледа на следващото заседание на комисията, което е насрочено за 2 май. Очевидно е, че Ради Найденов е бързал да назначи още хора в представителствата ни в Германия преди формирането на новото правителство.Служители от външното министерство разказаха пред “Труд”, че като служебен министър Ради Найденов успял да си отмъсти и на инспектората заради проверки в мисиите в Германия. Ревизиите приключили с много констатации за нарушения. Министър Найденов отговорил подобаващо – намалил тримесечната оценка за работата на инспектората от “2” на “4” (най-ниската оценка по критериите на Външно е петицата). Сред коментираните вчера теми бе и предстоящо назначение на Найденов като посланик на България в Швейцария.Министерско-посланически казус имаше и в друго служебно правителство. През 2013 г. служебният премиер Марин Райков, който изпълняваше и функциите на външен министър, се самопредложи на Росен Плевнелиев за посланик в Рим.", "date": "2017.05.10", "title": " Министър и посланик едновременно бил Ради Найденов"}
{"url": "https://trud.bg/%d0%be%d0%bb%d0%b0%d0%bd%d0%b4-%d0%bf%d1%80%d0%b5%d0%b4%d0%b0%d0%b2%d0%b0-%d0%bf%d0%be%d1%81%d1%82%d0%b0-%d0%bd%d0%b0-%d0%bc%d0%b0%d0%ba%d1%80%d0%be%d0%bd-%d0%b2-%d0%bd%d0%b5%d0%b4%d0%b5%d0%bb%d1%8f/", "text": "Настоящият президент на Франция Франсоа Оланд ще предаде поста си на новоизбрания Еманюел Макрон в неделя, в десет часа местно вереме.Днес Оланд събра за последно отиващия си кабинет в Елисейския дворец. Докато едни се разделят с властта, а други се готвят да я приемат, и победители, и победени трескаво търсят верния път за успех на предстоящите само след месец парламентарни избори, предаде .Последно заседание на правителството и след това последна официална реч на Франсоа Оланд като президент с приемника редом до него. Това стана в Люксембургската градина на церемония за отбелязване премахването на робството.„Господин новоизбран президент, скъпи Емайнюел Макрон, радвам се, че сте тук на тази церемония. Пожелахте да участвате сякаш, за да демонстрирате желанието си да запазите дълга към паметта и да подготвите бъдещето“, каза Франсоа Оланд, президент на Франция.", "date": "2017.05.10", "title": " Оланд предава поста на Макрон в неделя"}
{"url": "https://trud.bg/%d0%bc%d0%be%d0%bd%d1%82%d0%b8%d1%80%d0%b0%d1%82-%d1%81%d0%b2%d0%b5%d1%82%d0%be%d1%84%d0%b0%d1%80%d0%b8-%d1%81%d1%8a%d1%81-%d0%b7%d0%b0%d1%89%d0%b8%d1%82%d0%b5%d0%bd-%d0%bb%d1%8f%d0%b2-%d0%b7%d0%b0/", "text": "Организацията на движение по булевард „Санкт Петербург“ в Пловдив от днес се променя, съобщиха от общинско предприятие „Организация и контрол на транспорта“.„С ремонта на светофарната уредба въвеждаме защитен ляв завой на кръстовището с ул. „Лев Толстой“ и ул. „Проф. Цветан Лазаров“, така че да създадем условия за по-голяма безопасност на движението“, съобщи директорът на общинското предприятие инж. Борислав Кръстев. Той допълни, че в нормален режим вече работи и светофарната уредба на кръстовището между бул. „Дунав“ и ул. „Васил Левски“.На 5 май върху съоръжението падна мълния и то аварира. Последствията своевременно бяха отстранени, а днес приключиха и последните дейности по възстановяването на светофарите.", "date": "2017.05.10", "title": " Монтират светофари със защитен ляв завой на бул. „Санкт Петербург“ в Пловдив"}
{"url": "https://trud.bg/%d0%b1%d0%be%d1%80%d0%b1%d0%b0%d1%82%d0%b0-%d0%b2%d0%b7%d0%b8%d0%bc%d0%b0-%d0%b8-%d1%87%d0%b5%d1%87%d0%b5%d0%bd%d0%b5%d1%86-%d0%b2-%d0%be%d1%82%d0%b1%d0%be%d1%80%d0%b0/", "text": "Родната борба взема и чеченец, който ще подсили отбора в свободния стил. 23-годишният Али Омарпашаев повече от година пълноценно се готви с националите ни, а в скоро време се очаква да получи и български паспорт. „Той ще се бори в категория до 70 кг, където нямаме изявен наш състезател – уточни Валентин Райчев, генерален секретар на федерацията. – Не е участвал в големи първенства досега, но е с потенциал.“ Райчев даде много добра оценка за представянето ни на европейското в Нови Сад. В Сърбия борците ни спечелиха 6 медала – 2 титли, 3 сребърни медала и едно бронзово отличие. „Бяхме един отбор и на тепиха, и на трибуните-  не се е случвало отдавна“, каза Райчев. „Златният“ при класиците Тарек Абделслам, който направи златен дебют за България, благодари на федерацията, която му осигури условия пълноценно да тренира повече от година и половина още преди да получи гражданство. Европейският вицешампион Иво Ангелов обяви, че ако отборът върви така, за олимпиадата Токио 2020 да очакваме поне един медал от класиците. А „сребърната“ Тайбе Юсеин, призна че отличието е особено ценно за нея, защото след една тежка година се върна на пътя на победата.", "date": "2017.05.10", "title": " Борбата взима и чеченец в отбора"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%bd%d0%be%d0%b2%d0%b8%d1%8f%d1%82-%d0%b5%d0%b2%d1%80%d0%be%d0%bf%d0%be%d0%b6%d0%b0%d1%80%d0%bd%d0%b8%d0%ba%d0%b0%d1%80/", "text": "Да започнем с уточнението, че заглавието по никакъв начин не е злонамерено. Точно обратното. Повече от очевидно. Подобно на мнозинството български представители в европейските институции за последните 10 години, новият ни кандидат за еврокомисар – Мария Габриел, е толкова позната на българските граждани, колкото беше и предшественичката й, Кристалина Георгиева, когато се появи в публичното пространство. За пет години понаучихме туй-онуй в движение за нея, колкото да се опитаме да я забравим по най-бързия начин.И след седем месеца чакане, и на седем от “пустото председателство” на ЕС вече имаме заместник. Затова е и думата “пожарникар”. Другите термини, за които се сещате, са обидни. Пък и си стана тенденция някой да спасява българското място в Еврокомисията, откакто ГЕРБ управлява България – Георгиева дойде да бърше резила Румяна Желева („от Грузия ще отскоча до съседна Сомалия”), Габриел идва за Георгиева (г-жа кандидат генерален секретар на ООН/действащ директор в Световната банка). По-жар-ни-кар. Някой би се заял с право, че и трите дами са посочвани от явно-непреходния-вече-премиер Бойко Борисов. Но след като така и така не си извадихме поуката и пак сме стигнали дотук, да се надяваме че той поне се е научил. Или който от Европейската народна партия (ЕНП) предлага всъщност избора. Друг с основание би попитал – защо всеки път трябва да се вписваме безусловно в предначертаната от Брюксел схема за полово равенство в Еврокомисията. Но да не спекулираме, така е!По същество. С обявяването на българската номинация за еврокомисар електронните медии у нас се напълниха със сухарски обзорни материали “Коя е Мария Габриел?” Страницата й в “Уикипедия” (българската й версия, разбира се) със сигурност е отбелязала връх на посещаемостта в сряда предвид застъпващите се факти навсякъде. Което е до известна степен доста тъжно.”Неизвестен в собствената си страна” не е едно от най-положителните качества за един европейски политик (повече подхожда на пророците). Особено такъв с два мандата като евродепутат. Но без паника! Мигар ние, уважаеми сънародници, сме направили избора. Дано този път да имаме повод да се гордеем с него. А и ако наистина разбирането ни за демокрация и критериите ни за подбор на представителите ни в Европа (и у нас) са “за които каже шефът”, нямаме точно повод за мрънкане. Пък и кой ли вече ни пита, ще кажете, циници?!Като член на Европейския парламент в последните осем години г-жа Неделчева/Габриел винаги е боравела с теми, “далечни” за родното битие – земеделие и развитие на селските региони, борбата с корупцията, организираната престъпност и прането на пари, нелегалния трафик на хора… да се чуди човек, защо тези аспекти от работата й не са достигнали до българските избиратели през годините!? Много е възможно покровителите й да са запълвали вместо нея цялото обществено-медийно пространство с болното си за внимание присъствие. Така е то с ограничения обхват на вниманието, налаган от екраните. Заслужава си все пак да се подчертае значението на усилията, които г-жа Габриел полага от името на европейските консерватори в защита на правата на хората от третия свят. Само ЕНП може да изработи схема, в която отношенията с осмуканите до последно бивши колонии ще се координират от представител на Източна Европа. Един особен баланс между лицемерие и гузна съвест, на който са способни само западно от Виена. Но дават ли ти – вземаш! Ненужен опит няма.За финал, понеже ще попитате с основание кой е Габриел на Неделчева – номиналният съпруг Франсоа е дългогодишен сътрудник на председателя на ЕНП Жозеф Дол. Практически зет му. От котилото на “нашите”, както се казва! А вие се чудите кой взема решенията… Може и накраткоМария Неделчева (с името, с което я избираме два пъти за евродепутат) е родена през 1979 г. в Гоце Делчев. Изкласява през кюстендилската езикова гимназия “д-р Петър Берон”, преди да завърши българска и френска филология в Пловдивския университет през 2001 г. Оттам се насочва към академичното развитие и между 2004 и 2008 г. е преподаващ асистент в Института по политически науки в Бордо, Франция. Хронологията сигурно вече ви навежда към продължението. В търсене на пребиваващи в Европа политически необвързани българи с уклон към службогонство или просто в търсене на житейски смисъл Мария Неделчева се озовава на избираемо място в листата на ГЕРБ на изборите за Европейски парламент през 2009 г. “Имаме хора навсякъде”, нали! И фактически “влиза” в европейското законодателно събрание от наше име. За неяРаботохолик еМного се зарадвах на новината, че Мария Габриел може да е следващият български еврокомисар, дано се потвърди в следващите часове. Зная, че националният интерес на България ще е максимално защитен, тя би била много по-различен еврокомисар от предшествениците си. Почти 10 години съм работила с нея и заставам зад думите си. Мария Габриел е истински работохолик. Престиж, но и стимул за развитиеБългарски еврокомисар начело на ресор “Дигитализация” е един голям шанс, за България това е престиж, възможност, но и стимул за развитие. Много дълго време у нас не се поставя специален акцент върху развитието на иновациите. Ние наистина сме техническа нация, от която произхождат толкова много и добри компютърни специалисти, експерти именно в областта на дигиталните технологии. Тези хора за съжаление в голямата си част работят извън България. Трябваше да има консултацииТова е по-скоро едно политическо назначение, доколкото тя е и в ръководството на групата на ЕНП. За нас е неприемлив начинът, по който беше взето решението за български еврокомисар. Смятаме, че така както неведнъж сме настоявали още в предишни случаи с Кристалина Георгиева, трябваше да се направи най-малкото консултация с основните политически сили както по отношение на кандидатурата, така и по отношение на възможния ресор. Фаворит на ЮнкерГабриел, която е от управляващата в България партия ГЕРБ, е фаворитът сред кандидатите, на които се е спрял Жан-Клод Юнкер (за да замени Кристалина Георгиева – б.р.) на поста. Евродепутатът от Европейската народна партия се очаква да е дългоочакваният заместник на бившия комисар по дигиталните технологии Гюнтер Йотингер.", "date": "2017.05.10", "title": " Мария Габриел – Новият европожарникар"}
{"url": "https://trud.bg/%d0%b8%d1%82%d0%b0%d0%bb%d0%b8%d1%8f-%d0%bd%d0%b0%d0%bf%d1%83%d1%81%d0%ba%d0%b0-%d1%88%d0%b5%d0%bd%d0%b3%d0%b5%d0%bd-%d0%b7%d0%b0-20-%d0%b4%d0%bd%d0%b8-%d0%b7%d0%b0%d1%80%d0%b0%d0%b4%d0%b8-%d0%b3-7/", "text": "Италия излиза временно от Шенгенското пространство. Поводът за това са срещите на Г-7, на които страната е домакин от днес до 30-и май, Италия излиза от Шенгенското пространство, за да може спокойно да се проведат срещите на финансовите министри от Г-7 в Бари от 11-и до 13-и май и тази на върха на 26-и и 27-и май в град Таормина на остров Сицилия, информира . По всички италиански граници – сухоземни, въздушни и морски ще се осъществява контрол.По този повод службата на гражданската авиация предупреди всички авиокомпании, извършващи полети от и за Италия, да информират своите пътници чрез интернет страниците си за промените и явяване по-рано на летищата за обработка на багаж и документи.Специалните мерки за сигурност в град Бари за срещата на финансовите министри от Г-7, която започва утре са уникални – мобилизирани са 1500 полицаи, в града са монтирани 250 видео камери, дроните за въздушно наблюдение са три, отделно 40 смартфона за оперативна информация, а към оперативната зала за общ контрол ще бъдат включени 338 „електронни очи“. Те са монтирани на жп композициите в района и на влака, който на 12-и май ще заведе специалните гости да разгледат град Матера, избран за културна европейска столица заедно с Пловдив през 2019-а година.В Бари, делегациите ще опитат различни за област Пулия и града ястия, от които най-популярно е това от ориз с картофи и миди.", "date": "2017.05.10", "title": " Италия напуска Шенген за 20 дни заради Г-7"}
{"url": "https://trud.bg/%d1%81%d0%b1%d1%85-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d0%ba-%d1%81-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5%d0%bb%d0%bd%d0%b0-%d0%b8%d0%b7%d0%bb%d0%be%d0%b6/", "text": "Повече от 70 творби от различни области и жанрове на изобразителното изкуство, подредени на втория етаж в Залите за временни експозиции на Градска художествена галерия на Главната улица „Княз Александър Първи Батенберг“ 15 в Пловдив дават представа за актуалните творчески търсения на художниците от СБХ-Пазарджик. 24-ма автори от различни поколения показват живопис, графика, скултура, пластика, керамика, дизайн. Интерес към артистите засвидетелстваха много техни колеги от Пловдив, ценители на изкуството и приятели на Градската галерия.Сред официалните гости при откриването на експозицията беше вицеконсулът на Турция в Пловдив Волкан Танйълмъз, който изрази готовност за обмен на художници от СБХ-Пазарджик и сродна турска творческа организация.Представителството на СБХ-Пазарджик е с 60-годишна история. Селекцията на първата група художници се прави от комисия начело с Асен Василев и Васка Емануилова. Организацията в момента се оглавява от Маргарита Иванова, която работи в областта на кавалетната керамика, монументална и малка пластика. Представителството на СБХ – Пазарджик реализира общи изложби на своите членове в различни български градове, провежда пленери и артистични срещи.", "date": "2017.05.10", "title": " СБХ-Пазарджик с представителна изложба в Градската галерия на Пловдив"}
{"url": "https://trud.bg/%d1%81%d1%8a%d0%b1%d0%be%d1%80%d0%b8%d1%85%d0%b0-30-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d0%bf%d0%b0%d0%b2%d0%b8%d0%bb%d0%b8%d0%be%d0%bd%d0%b0-%d0%b2-%d1%81%d1%82%d0%be%d0%bb%d0%b8/", "text": "30 незаконни постройки бяха съборени в сряда в ромския квартал „Столипиново“ в Пловдив след заповед на кмета на район „Източен“ Николай Чунчуков.В незаконните павилиони, разположени по ул. „Сокол“, „Батак“ и „Крайна“ върху общинска земя, се продавали кафе, цигари, плодове, зеленчуци, хранителни и битови стоки и др. Заповедите за премахването им са още есента на 2016 г., но никой от ромите не е премахнал доброволно дюкяна си и затова се е стигнало до акцията на 10 май. Тя беше охранявана от полиция и служителите на реда не позволиха да се стигне до екссцесии и разправии въпреки бурните протести и изблици на недоволство от страна на засегнатите жители на „Столипиново“.Премахването на незаконни обекти в ромския квартал „Столипиново“ ще продължи със събарянето на над 40 къщи и постройки по улица „Бъндърица“, които са накацали опасно в близост до дигата на река Марица и може да бъдат отнесени от водната стихия при по-силна вълна. Освен това там по план трябва да минава продължението на булевард „Марица юг“.", "date": "2017.05.10", "title": " Събориха 30 незаконни павилиона в Столипиново, на ред са и 40 опасни къщи"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%bd%d0%b0%d0%b9-%d1%81%d0%ba%d1%8a%d0%bf%d0%b8%d1%8f-%d1%82%d1%80%d0%b0%d0%bd%d1%81%d1%84%d0%b5%d1%80-%d0%b2%d1%8a%d0%b2-%d1%84%d1%83/", "text": "„", "date": "2017.05.10", "title": " Разследват най-скъпия трансфер във футбола"}
{"url": "https://trud.bg/%d0%b3%d1%80%d0%b8%d1%88%d0%be-%d1%81%d0%b5-%d1%81%d0%bf%d1%80%d0%b0%d0%b2%d0%b8-%d1%81-%d0%b8%d0%b2%d0%be-%d0%ba%d0%b0%d1%80%d0%bb%d0%be%d0%b2%d0%b8%d1%87-%d0%be%d1%82%d0%b8%d0%b2%d0%b0-%d0%bd%d0%b0/", "text": "Григор Димитров победи гиганта Иво Карлович с 6:3, 7:5 и се класира за осминафиналите на турнира от серията „Мастърс“ в Мадрид.Най-добрият български тенисист не допусна нито един пробив срещу 211-сантиметровия хърватин и печелейки по един от сервиз геймовете на съперника затвори и двата сета.С тази победа Димитров затвърди положителния си баланс срещу Карлович с 4 на 2 спечелени двубоя.На осминафинала Гришо ще се изправи срещу австриеца Доминик Тийм, девети в световната ранглийста, с когото досега са си разменили по една победа.", "date": "2017.05.10", "title": " Гришо се справи с Иво Карлович, отива на осминафинал срещу Доминик Тийм в Мадрид"}
