{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%b7%d0%b0-%d0%ba%d0%be%d1%80%d1%83%d0%bf%d1%86%d0%b8%d1%8f-%d0%b1%d1%8a%d0%b4%d0%b5%d1%89%d0%b8%d1%8f-%d0%b5%d0%b2%d1%80%d0%be%d0%ba/", "text": "Удар върху състава на бъдещата Европейска комисия. Разследват за корупция бъдещия правосъден еврокомисар. Процедурата срещу Дидие Рейндерс, който е вицепремиер и действащ външен министър на Белгия, съобщи  . Разследването включва проверка на обществени поръчки и съмнителни сделки с недвижими имоти. Обвиненията са за раздавани подкупи за поръчки в Конго и изпиране на пари чрез покупки на произведения на изкуството и офшорни банки. Случаите на корупция засягат и сделки за оръжие. Информацията е била разкрита от бивш агент на белгийските служби. Дидие Рейндерс отрича да е замесен лично. Урслула фон дер Лайен повери на белгиеца ресор „Правосъдие”. Очевидно е, че одобрението на Дидие Рейндерс в европарламента ще минава през иглени уши. Евродепутатите вече се заканиха да подложат на тежка проверка посочените от Румъния, Полша и Франция комисари, срещу които тече разследване в страните им.", "date": "2019.09.14", "title": " Разследват за корупция бъдещия еврокомисар по правосъдието"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bd%d0%b5-%d1%81%d1%8a%d0%bc-%d1%83%d0%bc%d0%be%d1%80%d0%b5%d0%bd%d0%b0-%d0%be%d1%82-%d1%83%d0%bf%d1%80%d0%b0%d0%b2%d0%bb%d0%b5%d0%bd%d0%b8/", "text": "Изборите за кметове и общински съветници са специфични. Всеки кандидат се явява с ясни ангажименти и цели към хората, а те решават кого да изберат. Това заяви кметът на София Йорданка Фандъкова по  . „Не съм уморена от управлението, имам енергия, конкретни идеи и проекти за София. Желая да не спираме скоростта, с която променяме града. Гражданите проявяват търпение, защото виждат положителната промяната на София“, подчерта тя. „Старата десница е партньор на ГЕРБ на изборите, а хората ще преценят на кого да се доверят“, допълни Фандъкова. „Управлението на отпадъците е един от най-важните въпроси за всеки град. Той изисква много отговорна работа. За 10 години забравихме кризата с отпадъците, балирането им и площадките, на които гниеха и миришеше половин София. През това време г-жа Мая Манолова вероятно не се е интересувала от тази тема. Но ние изградихме модерни инсталации за отпадъци. На мястото на старите депа, ние правим поляни, гори и площадки. Г-жа Манолова направи важно признание за нас, а именно, че заводът за отпадъци произвежда висококачествено RDF – гориво, което се използва. Тя призна, че това е правилният път за големите европейски градове“, коментира столичният кмет и допълни: „Спестяваме близо 30 милиона лева от такса за депониране. Това са спестени пари на софиянци“. „За 10 години реализирахме стотици проекти. Когато работиш, разбира се, че се допускат и грешки. По никакъв начин не може градът да си позволи да е в застой или да е във вида, в който го заварихме. Всеки, който прави ремонт вкъщи знае, че това не е лесна работа. За мен е много важна отговорността. Предложила съм промени в законодателството, за да се носи и професионална отговорност от компаниите, които разходват публични средства“, подчерта Йорданка Фандъкова. Освен справяне със замърсяването на въздуха, дигитализацията на общината са сред приоритетите на Йорданка Фандъкова в общината. „В екипа си ще привлека млади хора с идеи, които имат какво да дадат на града“, обеща тя.", "date": "2019.09.14", "title": " Фандъкова: Не съм уморена от управлението, имам енергия и идеи"}
{"url": "https://trud.bg/%d0%b0%d0%bd%d0%b0%d1%80%d1%85%d0%b8%d1%81%d1%82%d0%b8-%d0%bd%d0%b0%d0%bf%d0%b0%d0%b4%d0%bd%d0%b0%d1%85%d0%b0-%d1%81-%d0%ba%d0%be%d0%ba%d1%82%d0%b5%d0%b9%d0%bb%d0%b8-%d0%bc%d0%be%d0%bb%d0%be%d1%82/", "text": "Анархисти хвърляха коктейли „Молотов“ и други предмети срещу полицейско управление в Атина в събота.Няма пострадали. След сблъсъка са задържани 16 души, съобщи TACC. Според изданието приблизително 50 души с черни шалове на лицето са нападнали следобед полицейски отряд за специални сили в централния район на Екзархия. Според полицията те са хвърлили срещу органите на реда десетки коктейли „Молотов“, камъни и други предмети. Охраната е разпръснала нападателите, в резултат на схватката никой не е пострадал. Полицаите задържали 16 души.    ", "date": "2019.09.14", "title": " Анархисти нападнаха с коктейли „Молотов“ полицейско управление в Атина"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d0%b2%d0%be%d0%b5%d0%bd%d0%bd%d0%b8-%d0%b7%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b2-%d1%82%d1%83%d1%80%d1%86%d0%b8%d1%8f-%d0%b7/", "text": "Турските власти арестуваха 223 военни в цялата страна заради предполагаеми връзки със забраненото движение на Фетуллах Гюлен, съобщи телевизия TRT Haber, цитиран от БГНЕС. Анкара смята, че движението е организирало опита за преврат през юли 2016 г. Заподозрените са арестувани в 49 провинции на Турция и в Северен Кипър, съобщи още телевизията. Около 100 от задържаните са от сухопътните войски, 41 от ВВС и 32 от военноморските сили на страната. След опита за преврат в Турция преди три години повече от 77 000 души бяха арестувани, а 150 000 служители в обществения сектор и военни бяха уволнени от работа.", "date": "2019.09.14", "title": " Стотици военни за задържани в Турция за връзки с Фето"}
{"url": "https://trud.bg/%d0%bf%d0%be%d0%b6%d0%b0%d1%80%d1%8a%d1%82-%d0%ba%d1%80%d0%b0%d0%b9-%d1%81%d0%b5%d0%bb%d0%be-%d0%b3%d0%be%d1%80%d0%bd%d0%be-%d1%87%d0%b5%d1%80%d0%ba%d0%be%d0%b2%d0%b8%d1%89%d0%b5-%d0%b5-%d0%bf%d0%be/", "text": "Пожарът край село Горно Черковище е потушен, но все още тлеят вътрешни огнища, съобщи  . Стихията застраши две села и обхвана 5 хиляди декара, от които около 500 – гора. Два противопожарни автомобила и горски ще дежурят тази вечер и утре. Днес Горно Черковище осъмна в мъгла от дим. Местните разказаха, че из селото се носи мирис на изгорели треви. Цяла нощ пожарникари, доброволци и горски се бориха с пламъците. Хората от Горно Черковище не са спокойни. Опасенията им са, че при вятър, огънят може да стигне къщите им.", "date": "2019.09.14", "title": " Пожарът край село Горно Черковище е потушен"}
{"url": "https://trud.bg/%d1%83%d1%87%d0%b8%d0%bb%d0%b8%d1%89%d0%b0%d1%82%d0%b0-%d0%b8%d0%b7%d0%b8%d1%81%d0%ba%d0%b2%d0%b0%d1%82-%d0%b8%d0%bc%d1%83%d0%bd%d0%b8%d0%b7%d0%b0%d1%86%d0%b8%d0%be%d0%bd%d0%b5%d0%bd-%d0%bf%d0%b0/", "text": "В началото на учебната годна всички деца, които тръгват на училище или детска градина за първи път трябва да представят имунизационен паспорт на медициската сестра. Изискването важи и за децата, които сменят учебното заведение. В София обаче документи за имунизационния статус трябва да представят всички деца, за които в училищата и детските градини няма данни, информира  . След епидемията от морбили здравните власти в София установили,че има училища и детски градини,в които липсват данни за имунизационния статус на част от децата. „В момента на възникване на едно заболяване ако не разполагаме с данни за това дали децата са имунизирани или не забавя предприемането на противоепидемичните мерки“, обясни д-р Ирина Гайтаневска – началник на отдел в СРЗИ. За това поискали от семейните лекари да издадат отново имунизационни паспорти на децата, за които няма информация в учебните заведения.", "date": "2019.09.14", "title": " Училищата изискват имунизационен паспорт за първокласниците"}
{"url": "https://trud.bg/%d0%ba%d0%b8%d0%b0%d0%bd%d1%83-%d1%80%d0%b8%d0%b9%d0%b2%d1%81-%d0%b5%d0%b4%d0%b8%d0%bd-%d1%81%d1%82%d1%80%d0%b0%d0%bd%d0%b5%d0%bd-%d0%bc%d0%b8%d0%bb%d0%b8%d0%be%d0%bd%d0%b5%d1%80-%d0%ba%d0%be%d0%b9/", "text": "Киану Рийвс стана на 55 години на 2 септември. Доста пъти той ни е карал да се замисляме върху екзистенциални теми като живота и смъртта. Много хора в Холивуд са отблязвали неговата странна, понякога мистична обаятелност. За други пък това е било отблъскващо. Личност, която винаги събира около себе си коктейл от противоположни мнения. Едно обаче е сигурно – това е една от големите звезди на киното в последните две десетилетия. Красивият ливанец Киану Рийвс е роден през 1964 г. в Ливан. Името му идва от хавайски и означава „студен ветрец над планините“. Баща му е американец с хавайски, китайски и английски произход. Работи като геолог и заради професията му Киану започва да обикаля света още на 2 години. Майка му се казва Патриша Тейлър, работи в развлекателната индустрия, а по-късно става гардеробиерка. След като родителите му се развеждат, 3-годишният Киану заминава за Ню Йорк с майка си и сестра си. По-късно тримата се местят в Торонто, където Киану се запалва по хокея. Той става толкова добър, че получава прякора „Стената“. По-късно обаче интересът към актьорското майсторство взима превес. Двете ужасни трагедии в живота му В края на 90-те се случват две трагедии в живота му. С дългогодишната му приятелка Дженифър Сим обявяват, че чакат дете. По-късно те разбират, че детето е мъртво в утробата. Това разбива връзката им. Две години по-късно самата Дженифър умира в катастрофа. И до днес тя оставя дълбока рана в душата на Киану. Той винаги намира начини да подчертае това. Преди да започне сериозната му кариера в киното, е работил и като управител в магазин за паста в Торонто. Повече от три десетилетия на екрана Дебютът му в киното е през 1985 г. в „One Step Away“. А година по-късно Рийвс участва и в американския „Youngblood“ заедно с Патрик Суейзи. През 1986 г. е сериозният му пробив в киното с „The River’s Edge“ с Денис Хопър. През 1988 г. Рийвс е част от звездния състав на филма на Стивън Фриърс „Опасни връзки“. В ролите са Глен Клоуз, Джон Малкович, Мишел Пфайфър, Ума Търман и др. На следващата година излиза и „Bill & Ted’s Excellent Adventure“ – комедията, която окончателно утвърждава мястото на Киану в съвременното кино. През 1991 г. излиза „Критична точка“ на Катрин Бигълоу с Патрик Суейзи, както и продължението „Bill & Ted’s Bogus Journey“. Същата година пускат и филма, с който Киану отново впечатлява критиците – „Моят личен Айдахо“ на Гюс ван Сант, с Ривър Финикс. Следва „Дракула“ на Франсис Форд Копола с Гари Олдман, Уинона Райдър, Антъни Хопкинс и др. През 1993 г. Рийвс прави неочаквана роля в „Малкият Буда“ на Бернардо Бертолучи.  През 1994 г. премиера има филмът, с който Киану обра овациите – „Скорост“ на Ян де Бонт, със Сандра Бълок и Денис Хопър. Снима се и в хитовите „Верижна реакция“ с Морган Фрийман и Рейчъл Уайз и „Да почувстваш Минесота“ с Камерън Диас и Винсънт Д’Онофрио. През 1997 г. участва в оценения много добре от критиката „Адвокат на дявола“, заедно с Ал Пачино и Чарлийз Терон. Революцията с „Матрицата“ Две години по-късно излиза уникалният „Матрицата“, който става един от най-добрите филми за годината. Режисьори са Анди и Лари Уашовски, а в ролите са още Лорънс Фишбърн, Кари-Ан Мос, Хюго Уийвинг и др. След „Матрицата“ кариерата на актьора достига най-големия си връх досега. Всъщност това е нова ера в киното и въобще в правенето на филми. Впоследствие се забелязват много продукции, които буквално копират елементи от филма на братя Уашовски. След успеха на „Матрицата“ Уашовски обявяват, че филмът всъщност е замислен като първа част от трилогия и останалите две части ще излязат през 2003 г. и ще се превърнат в два от най-гледаните филми за годината. И точно така се случва. „Матрицата: Презареждане“ и „Матрицата: Революции“ носят много пари и слава на актьорите, които участват в тях. Скоро след това Киану се откъсва от персонажа си Нео и участва в комедията „Невъзможно твой“ на Нанси Мейерс, с Джак Никълсън и Даян Кийтън. През 2005 г. излиза „Константин“ с Рейчъл Уайз и Шая ЛеБоф. Година по-късно отново има две заглавия с участието на Рийвс – „Камера обскура“ и „Къщата на езерото“ със Сандра Бълок. Участва и в главната роля на трите части на филма „Джон Уик“ – от 2014, 2017 и 2019 г., който стана един от най-популярните екшъни в последно време. Наскоро се заговори и за предстоящ нов филм „Матрицата 4“, в който Киану Рийвс отново ще влезе в образа на Нео. Няма бодигардове и имение Актьорът винаги описва себе си като по-особен тип. Даже той не крие тази черта на характера си, напротив. Обича да се отдава на размисли, като е оставил до момента някои емблематични сентенции. Ето част от тях. „Нито съм красив, нито съм секси, е не е като да съм съвсем безнадежден случай.“ „Аз съм Мики Маус. Никога не се знае кой е вътре в костюма.“ „Знаете ли какво е хубава мисъл – пенсионирането.“ „Какво ще стане, ако се разтопиш? Не се говори много за това, но всъщност внезапното възпламеняване е нещо реално.“ „Аз съм най-лошият басист. Нямам никакъв ритъм.“ „Когато хората, които обичаш, си отидат, си оставаш сам.“ „Надявам се някога да стана добър актьор.“ „Мъката променя формата си, но никога не свършва.“ „Аз съм много скучен. Само чета, играя хокей и свиря.“ „Аз съм една от малкото холивудски звезди без имение. Нямам бодигардове и не нося скъпи дрехи. И въпреки че ме оценяват на 100 милиона долара, все още се возя в метрото и ми харесва!“ „Плаках за красотата, плаках за болката, а понякога плачех, защото не усещах нищо. Не мога да го променя. Аз съм такова клише на самия себе си.“ „Да се влюбиш и да имаш връзка са две различни неща.“ „Понякога враговете ни са най-добрите ни учители. Хората могат да научат много от грешките си. Понякога разрушението означава прераждане.“ Защо е тъжен? Преди четири години, на рождения си ден Киану си купува кексче и кафе от обикновен магазин, без да се крие. Сяда в парка, за да го изяде, но появата му не остава незабелязана и всеки минувач може лично да го поздрави, а той никога не връща никого. И това също е отличителна черта на Рийвс: той се отнася към себе си със справедлива стойност на самоирония. Така на онзи си рожден ден се здрависвал с хората и им предлагал от кексчето си. А когато го попитали: „Защо сте тъжен?“, отговорил: „На вас ви е нужно да сте щастливи, за да живеете, а на мен не“. Живейте! Всеки ден е безценен Следващите думи на Киану Рийвс може би най-ярко илюстрират неговата малко объркана и сложна личност. И в същото време заредена с положителна енергия. „Виждате ли хората зад мен? Бързат за работа и не обръщат внимание на нищо. Понякога сме толкова обзети от ежедневието, че забравяме да отделим време, за да се насладим на красотата на живота. Все едно сме зомбита. Погледни нагоре и си свали слушалките! Кажи здравей на някого и дори прегърни някой, който изглежда наранен. Помогни на някого. Трябва да живееш всеки ден все едно ти е последен. Това, което хората не знаят за мен, е, че страдах от депресия преди няколко години. Човекът, който ме спираше да намеря щастието, бях АЗ. Всеки ден е безценен, така че нека се отнасяме към него така постоянно. Следващият ден не е гарантиран, затова живей днес! Надявам се да споделиш тази публикация и да предадеш любов този уикенд.“", "date": "2019.09.14", "title": " Киану Рийвс – един странен милионер, който се вози на метро"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b3%d0%b5%d1%80%d0%b1-%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2%d0%b0-%d1%81%d1%82%d0%be%d1%8f%d0%bd%d0%be%d0%b2-17/", "text": "През 2021 година учителската заплата ще достигне близо 1800 лева, с което ще бъде изпълнен ангажиментът на правителството за двойно увеличение на учителските възнаграждения, спрямо началото на мандата. Това информира великотърновският народен представител и член на парламентарната комисия по образование и наука Станислава Стоянова. Тя припомни, че през септември 2017 г. учителските заплати бяха 900 лева, а догодина вече ще надхвърлят 1500 лв. За бюджетната 2020 г. ще бъдат предвидени допълнително 360 милиона лева за възнагражденията на педагозите. През 2021 година ще бъдат отпуснати допълнително още толкова. Народният представител Станислава Стоянова информира също, че тази и миналата година в страната са извършени най-много ремонти на училища – в над 1000 училищни сгради това лято. За програмния период 2007-2013 по приоритет „Образователна инфраструктура“ са реализирани проекти за над 430 млн. лв., а за 2014-2020 – 582, 6 млн. лв. Освен тях в подобряване на материалната база се влагат средства по национални програми от държавния бюджет, сериозен е и делът на общински проекти за повишаване качеството на учебната среда, допълни Стоянова. В навечерието на първия учебен ден Станислава Стоянова и великотърновските й колеги от най-голямата парламентарна група Клавдия Ганчева и Станислав Стоянов поздравиха учители, родители и ученици от региона. В поздравителния адрес народните представители изразяват задоволството си от това, че училищата в региона и страната не престават да се развиват. „Непрекъснато се обновява материално-техническата база, повишава се професионалният и социален статус на учителите. Всичко това утроява емоциите на днешния празник! В наше лице и занапред ще имате съмишленици и приятели. Оставаме съпричастни, както към успехите, така и към нуждите и предизвикателствата, които бихте срещнали през учебната 2019/2020 година“, се казва в поздравителния адрес от народните представители от ГЕРБ.", "date": "2019.09.14", "title": " Депутатът от ГЕРБ Станислава Стоянова: През 2021 ще е факт двойно увеличение на учителските заплати"}
{"url": "https://trud.bg/%d1%80%d1%83%d1%81%d0%b5%d0%bd%d1%86%d0%b8-%d0%b8%d0%b7%d0%bb%d1%8f%d0%b7%d0%be%d1%85%d0%b0-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d0%b7%d0%b0%d1%80%d0%b0%d0%b4%d0%b8-%d0%bc%d1%80/", "text": "Русенци за пореден път излязоха на протест заради мръсния въздух. Те блокираха за два часа граничния пункт „Дунав мост“ и настояха институциите да затворят предприятията, които тровят въздуха над града, съобщи  . Протестиращите в Русе искат само едно – да дишат чист въздух. Хората казват, че сутрин и вечер над града се носи остра миризма на бакелит и пластмаса. Настояват екоинспекцията да упражни по-строг контролира върху промишлените предприятия, да направи ревизия на разрешителните им. Искат улиците на града да се мият по-редовно, както и да се озеленят незастроените площи. Като основни замърсители протестиращите посочват химически предприятия, завода за авточасти, русенския ТЕЦ. И настояват да знаят какви са вредните емисии, които се отделят при производствата.", "date": "2019.09.14", "title": " Русенци излязоха на протест заради мръсния въздух"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d1%81%d0%b8%d0%bb%d0%b8%d1%81%d1%82%d1%80%d0%b0-%d0%b5-%d0%b3%d1%80%d0%b0%d0%b4-%d1%81-%d1%85%d0%b8%d0%bb/", "text": "Силистра е град с хилядолетна история, където миналото е вплетено по неповторим начин в облика на града, заяви Цвета Караянчева в Силистра. Председателят на Народното събрание участва в отбелязването на празника на града. На площад „Свобода“ председателят на парламента поздрави жителите и гостите на Силистра, съобщиха от парламентарния пресцентър. Тук, при завоя на Дунава, най-ярко се вижда колко е древна земята ни, колко богата е нашата култура, колко щедра и пъстра е българската природа, отбеляза Цвета Караянчева. По думите й това е град на четири империи, един от най-старите, но и най-важните политически, религиозни, търговски и културно-исторически центрове в страната ни. Той е неизменна част от нашето славно минало, изпълнено с възходи и падения, победи и превратности, което ни кара да се гордеем, че сме българи, допълни още председателят на Народното събрание. Цвета Караянчева подчерта, че една от най-характерните черти на нашия народ, особено ценна в днешния свят, е толерантността – черта, която ясно личи в този район на Родината. В Силистра могат да се видят паметници на културата от различни епохи, свързани с няколко религии и етноси, град, който ни учи, че разнообразието е богатство и различията всъщност са възможности, добави тя. По думите й Силистра е културен център, но и в град, който има голям потенциал като туристическа дестинация, защото притежава богат ресурс от природно и културно наследство. Градът има възможност за развитие на почти всички видове туризъм – културен, религиозен, екологичен, селски, ваканционен, допълни председателят на парламента. Цвета Караянчева заяви, че най-ценното, което Силистра има, са нейните граждани, че Силистра променя своя облик и се превръща в красив, модерен и удобен за живеене град. Пред него има много възможности за развитие и аз съм сигурна, че те ще бъдат максимално оползотворени, за да могат младите хора да останат в своя град, да свързват бъдещето и реализацията си с него, допълни още председателят на Народното събрание.", "date": "2019.09.14", "title": " Цвета Караянчева: Силистра е град с хилядолетна история, където миналото е вплетено по неповторим начин в облика на града"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b8%d0%b7%d0%b1%d1%83%d1%85%d0%bd%d0%b0-%d0%ba%d1%80%d0%b0%d0%b9-%d0%b4%d0%b8%d0%bc%d0%b8%d1%82%d1%80%d0%be%d0%b2%d0%b3%d1%80%d0%b0%d0%b4/", "text": "Пожар избухна в димитровградския квартал “Вулкан”. Горяла е боровата гора, която се намира на няколкостотин метра от квартала, но огънят е стигнал и до сградите в самия квартал. Огнеборците са успели да го спрат преди те да се подпалят, съобщи  . Пламъците са обхванали близо 100 дка площ. Шест екипа от целия регион са се включили в гасенето. Те остават дежурни на място и през нощта. Предполага се, че пожарът е възникнал поради човешка небрежност. Разследващите издирват този, който го е причинил.", "date": "2019.09.14", "title": " Пожар избухна край Димитровград"}
{"url": "https://trud.bg/%d0%bb%d0%b5%d1%82%d1%8f%d1%89%d0%b8%d1%8f%d1%82-%d1%81%d1%82%d0%b0%d1%80%d1%82-%d0%bd%d0%b0-%d0%b3%d1%8a%d1%80%d1%86%d0%b8%d1%8f/", "text": "„Получавам пенсия и всеки месец по 200 евро помощи като социално слаба и 70 евро за наем. Мога да си плащам квартира, да изпращам на децата в България и да покривам нуждите си без притеснение“, споделя 60-годишната Иванка Драгомирова от град Русе, която от 17 години живее в гръцката столица… Независимо, че гръцките медии тръбят за фалит на социалната държава, чужденците продължават да се чувстват комфортно там, за разлика от гръцкия бизнес, който демонстративно недоволен напуска през последното десетилетие границите на държавата. И ако чрез спогодбата Моллов-Кафандарис България се прости с Беломорието и последва политическа размяна на население от двете страни, когато хиляди българи бяха преселени от гръцка Македония в България, през последните години е налице друга икономическа размяна. Плебеи срещу патриции. Българската икономическа имиграция, търсеща пристан за оцеляване в южната съседка, срещу гръцкия бизнес, който се изнася, за да оцелява в България. Парадоксален, но реален факт! И ако еврокризата, настъпила през късната 2009 г. и в годините след нея, разкри наличието на голяма пропаст между северна и южна Европа, между България и Гърция лъсна разликата в стандартите и манталитета като представителки на Изтока и Запада. Резултатът от това е хронична неспособност да се контролира двупосочно заетостта и финансовите потоци като източник на икономическо и политическо покровителство. Като причина за масовата имиграция на гръцкия бизнес през последните години се посочва политиката на икономии, чрез която лявото правителство на Ципрас буквално задуши с непосилни данъци гръцката бизнес среда, но за сметка на това спечели социалното доверие на средната класа и имиграцията. Неговото правителство намали безработицата с 8%, повиши минималната работна заплата и като финален спасителен ход, за да се задържи на власт намали данъците през май т.г., но по-голямата част от избирателите му останаха равнодушни към тези мерки, сочейки го като основен виновник за гръцката бизнес имиграция и изтичане на новите поколения в чужбина. В периода от 2012 г. до декември 2017 г. 5200 гръцки фирми са акостирали в Кипър, а около 15 хил. гръцки компании са се установили в България. Реципрочно Ципрас създаде ползотворен социален климат от който се възползваха основно имигрантите в Гърция. Според статистика през 2017 година един от всеки десет, получил социален дивидент в Гърция е бил чужденец. Граждани на 172 различни националности: От Индия до Германия са получили социалните помощи в Гърция. Политиката на Ципрас наложи вето на индустриализацията и прогони големи местни и чужди инвеститори със стопиране на приватизацията и големи инвестиционни проекти, с което предизвика социално сцепление, основано на тясно преплетени социални мрежи. Гърците, които винаги са били великолепни търговци и са контролирали голяма част от търговията дори в Османската империя, служейки като мост между Близкия Изток и Европа, не простиха тази политика на Ципрас, ведно с Преспанското споразумение и му отнеха властта. Именно тази комбинация от слаба държава, доминирана от чужденци, липса на силна предприемаческа индустрия, съчетана с висока степен на недоверие, трансформира обществото и реорганизира политическата върхушка. И така този болезнен за гърците период приключи със зашеметяващото нахлуване на консерватора Кириакос Мицотакис, който обеща да върне децата и бизнеса, които си заминаха, отново в Родината. Новото правителство запретна ръкави и вече жъне позитиви от все още краткото си управление. Като начало новото гръцко правителство намали данъка върху недвижимата собственост с 10 процента за имотите на стойност до 200 хиляди евро, като обеща нови 20% през 2020 г. за всички имоти и още 10% през 2021 г. Оптимизира системата за разсрочено плащане от 120 вноски на задължения към държавата с по-благоприятни условия за малките длъжници, а от трибуната на Солунския панаир премиерът Мицотакис обеща нова схема за прогресивното доходно облагане на физическите лица от следващата година с намален данък от 22 на 9 процента за доходите до 10 хиляди евро, както и запазване на необлагаемия минимум от 8700 евро. Пое ангажимент да намали най-високата данъчна ставка от 45% на 42% и допълнителен необлагаем доход от 1000 евро за всяко дете в семейството. Обеща постепенно намаляване и на данъка за юридически лица през 2020 г. от 28% на 24%, а през 2021 г. от 24% на 20%. Данъкът върху дивидентите от 10% на 5%. Предвиди намаляване на ДДС поетапно от 2020 г. до 2023 г. от 24% на 22%, а за продуктите, които в момента се облагат с 13%, по-ниска ставка от 11%. Ангажира се да ограничи назначенията на държавните служители, които според Конституцията са несменяеми, на принципа „едно назначение на петима напуснали“, в сравнение с предишното, което предвиждаше изравняване на назначенията и напусканията.   Очаква се прераждане на държавата и бизнеса На база тези данъчни облекчения се очаква „прераждане“ на гръцката държава и бизнес, което съответно ще увеличи имигрантския и бежански поток. Гърция не просто промени правителствена страница, а промени посоката си. Предстои й труден път, но барикадите, които го блокираха, останаха в миналото. Предвид огромния регионален дисбаланс се очертава Гърция да изплува за сметка на по-бедните страни на Балканите, които ще останат като оголени хълмове след завръщане на гръцката бизнес имиграция у дома.", "date": "2019.09.14", "title": " Летящият старт на Гърция\t"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b3%d0%be%d1%80%d0%b8-%d0%b2-%d1%80%d0%b0%d0%b9%d0%be%d0%bd%d0%b0-%d0%bd%d0%b0-%d0%b2%d0%b0%d0%ba%d0%b0%d1%80%d0%b5%d0%bb/", "text": "Пожар гори в района на Вакарел, съобщиха от Главна дирекция „Пожарна безопасност и защита на населението“. Пет противопожарни екипа са изпратени на място. Горят сухи треви и храсти. Пожарът е близо до Вакарел, но не е в землището на населеното място. Екипите са локализирали огъня. Няма данни за опасност за населените места в района. Към момента няма и задимяване на пътната мрежа. Въпреки това, ако водачите преминават близо до Вакарел, нека бъдат внимателни, обясниха още от вътрешното министерство.", "date": "2019.09.14", "title": " Пожар гори в района на Вакарел"}
{"url": "https://trud.bg/%d0%ba%d0%b0%d0%ba%d0%b2%d0%be%d1%82%d0%be-%d0%bd%d0%b8-%d0%b5-%d0%b4%d0%b5%d1%80%d0%b5%d0%b4%d0%b6%d0%b5%d1%82%d0%be-%d1%82%d0%b0%d0%ba%d0%b8%d0%b2%d0%b0-%d0%b8-%d1%88%d0%bf%d0%b8%d0%be%d0%bd%d0%b8/", "text": "Накиснали Соломон Паси за израелски агент Българите не стават за шпиони. Или поне съвременните. За пореден път го доказа и скандалът с шефа на движение „Русофили“ Николай Малинов. Сигурно, защото зад „обичта“ му към братска Русия с пълен глас крещи желанието му за пари. За много пари, с които уж щял да прокарва руските интереси у нас. След като прокуратурата публикува докладната записка на Малинов до покровителите му в Москва, лъсна с пълна сила жестоката истина. Руските му приятели го защитиха с половин уста, макар че за тях едва ли е тайна на какво се крепи русофилството му. Явно безвъзвратно отмина онова социалистическо време, когато шпионите работеха „по патриотични подбуди“ и дойде времето на добре заплатената любов. Шпионският скандал с Николай Малинов не е първият в най-новата ни история. Ще видим дали ще е първият, който ще завърши със затвор. Дори един бивш военен, хвърлящ папки през оградите на посолството, успя да се размине с решетките, въпреки събраните достатъчно доказателства срещу него. На 6 март 2001 година офицерът от резерва полк. Яни Янев, бивш шеф на аналитичната дирекция на РУМНО, беше арестуван пред вратите на руското посолство в София с чанта, пълна с материали с гриф „Строго секретно“. Виждайки, че ще бъде задържан, той успява да натика по-голямата част от материалите през оградата на посолството. Преди да бъде арестуван, Янев е следен с месеци. Спецслужбите установяват, че той се е предложил на друго посолство, но оттам го препратили към руснаците. В доказателствата по делото срещу него беше установено, че за секретните материали е получил около 3000 лв. Класифицираната информация Янев получавал от Лиляна Гешева, завеждаща секретната секция на служба „Военна информация“, която също беше задържана. По непотвърдена информация Гешева си е признала, че е предавала секретна информация на Янев, с когото е била и в интимна връзка. В деня на ареста Янев е имал среща с военния аташе на Русия у нас Владимир Ломакин, като целта е била да му бъде предадена сводка за положението на Балканите, която получил от Гешева. За първи път у нас тогава от страната бяха отзовани руски дипломати – Ломакин, заместникът му Сергей Власенко и съветникът в посолството Борис Смирнов. Руският военен аташе има опит в подобни скандали – през 1993 г. е бил отзован от Полша заради шпионска афера. Откритите документи, които полковникът е смятал да предава в руското посолство, били два броя сводки за военните конфликти в региона и общоизвестни планове на съседи за присъединяването им към НАТО, представени включително и на конференция. Те наистина са предназначени за ползване от военните поделения, от президента и други държавни мъже. Но са правени основно по извадки от медиите и по литература от публичната библиотека на военното ни министерство. За Русия обаче, е важно да се знае какви са данните и преценката на нашите служби за ситуацията в района. Именно за това сведенията, които вероятно бившият военен разузнавач Яни Янев е занесъл в руското посолство за военно-политическата обстановка на Балканите, са били особено любопитни за руската резидентура. Софийският военно-окръжен съд осъди Гешева на четири години лишаване от свобода, а Яни Янев – на три и половина години. След това делото започна да се влачи по съдебните инстанции и след 8 г. двамата бяха оправдани. Името на Соломон Паси също беше забъркано в шпионска афера в полза на Израел. Като външен министър той беше обвинен, че е сключил договор с фирма „Трансат“ за изграждане на сателитна връзка между Външно министерство и посолствата на България по света. Скандалът избухна през 2005 г., когато Военнокръжната прокуратура започна проверка във връзка със сделката. Според прокуратурата единствената структура, която има право да изгражда подобни системи за нуждите на държавата, е Дирекция „Защита на средствата за връзка“ на МВР, а не външното ни министерство. Военното обвинение тогава се съмняваше, че по тези сателитни връзки изтича строго секретна информация, отнасяща се до националната сигурност. Твърдеше се, че чрез израелците ще имат пълен достъп до секретната информация на българските посолства и Соломон Паси беше разследван за шпионаж и престъпление по служба. Делото беше прехвърлено на Националната следствена служба, която пък не видя престъпление и го прекрати. Паси обаче припомни тези дни случая, като каза, че именно русофили го обвинили в шпионаж пред 14 години. Българи обаче успяха да се издънят не само у нас, но и в чужбина. През 2009 г. в Букурещ беше арестуван българинът Петър Зикулов. Тамошните спецслужби разкрили, че той получавал от румънския офицер Флоричел Аким секретни материали на НАТО, които предавал не в България, а в посолството на Украйна, което пък ги давало на Русия. В замяна на информацията, която предавал на българина, румънският офицер всеки път получавал между 800 и 1000 евро. Петър Зикулов е племенник на дългогодишния шеф на българското военно разузнаване отпреди 10 ноември 1989 г. (РУМНО) ген.-полковник Васил Зикулов. Бащата на Петър – полк. Марин Зикулов, е първи братовчед на генерала. След промените е изпратен като помощник-военен аташе в Букурещ, където работи от 1998 до 2000 г. Решава да се заеме с бизнес, напуска държавната работа и заминава за северната ни съседка заедно със семейството си. Румънското контраразузнаване е знаело, че Зикулов е бил военен аташе и шпионин на българската държава, и го е наблюдавало внимателно, когато се пренася да живее в Букурещ. Още повече, че в Румъния Петър се представял с бащиното си име Маринов, защото фамилията Зикулов е известна и се набивала в очи. През 2011 г. той беше осъден от румънски съд на 12,5 г. затвор за шпионаж. Още един българин е с присъда за шпионаж в северната ни съседка – този път промишлен. Той хитро обаче успя да избегне наказанието, като изчезна от страната и все още се издирва с червена бюлетина на Интерпол. И в неговия случай става дума за много пари, които той си харчи някъде, където не действат международните полицейски спогодби. Става дума за Стамен Станчев – бивш главен секретар на фондацията на президента Петър Стоянов. Делото срещу него е свързано със скандални приватизационни сделки в областта на енергетиката, в които бяха намесени имената на вече бившия министър на икономиката на Румъния Кодруц Шереш и на бившия министър на телекомуникациите Жолт Ноги. Стамен Станчев бе обвинен, че като представител на консултантската фирма Креди Суис Фърст Бостън е поддържал привилигеровани връзки с тях и е ръководил група, която е изнасяла поверителна информация, отнасяща се до приватизационните сделки в енергетиката. През 2010 г. той получи 11 години затвор, но и досега е в неизвестност.", "date": "2019.09.14", "title": " Каквото ни е дереджето, такива и шпионите ни\t"}
{"url": "https://trud.bg/%d1%81%d0%be%d1%84%d0%b8%d1%8f-%d0%b5-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d1%84%d0%b5%d1%81%d1%82%d0%b8%d0%b2%d0%b0%d0%bb%d0%b0-%d0%b0%d0%bd%d0%b8%d0%b2%d0%b5%d0%bd%d1%87%d1%8a/", "text": "За поредна година София е домакин на фестивала „Анивенчър Комик Кон“. Днес и утре почитателите на комиксите, видеоигрите и на популярни филми и сериали, могат да се срещнат с част от своите любимци от екрана. Гости тази година са звезди от филмите за Хари Потър, актьори и сценаристи на „Игра на тронове“, както и емблематични образи от света на комиксите от близкото минало. Най-запалените фенове пък се включиха в състезание за най-добър костюм – т.нар. косплей. Фестивалът ще е отворен за посетители през двата дни от 10:00 до 20:00 часа в Интер Експо Център.", "date": "2019.09.14", "title": " София е домакин на фестивала „Анивенчър Комик Кон“"}
{"url": "https://trud.bg/%d0%b0%d1%80%d1%85%d0%b5%d0%be%d0%bb%d0%be%d0%b7%d0%b8%d1%82%d0%b5-%d0%bd%d0%b0-%d0%b1%d0%b8%d1%82%d0%ba%d0%b0-%d1%81%d1%80%d0%b5%d1%89%d1%83-%d0%b1%d1%83%d0%bb%d0%b4%d0%be%d0%b7%d0%b5%d1%80%d0%b8/", "text": "Светилището е посветено на Великата богиня-майка, закрилница на хората и гарант за плодородието През първите дни на ноември 2006 г. в медиите гръмна скандал. Край Любимец бе жестоко разрушен археологически обект. Този път причинителите не са иманярите. Цяло лято екипът на археолога Васил Николов проучваше праисторическо селище от новокаменната епоха (неолита), попадащо по трасето на бъдещата магистрала “Марица”. То се оказа уникално и предизвиканата комисия излиза със становище част от него да бъде съхранена, като се издигне защитна стена. Такава обаче не бе направена. Вместо това началникът на строителните работи от фирма “Пътни строежи” по магистралата Семо Чоков издаде нареждане на булдозериста Албен Овчаров да навлезе с машината си в защитената зона. Резултатът бяха съсипани културни пластове, унищожени древни жилища, разбита безценна керамика и глинени идоли. След подадените сигнали хасковският прокурор Иван Ванчев спря изкопните работи. Намеси се и тогавашният главен прокурор Борис Велчев, който нареди незабавна проверка. Това не бе първият случай на разрушения вследствие на интензивните инфраструктурни обекти в България през последните години. Тук трябва да се има предвид сблъсъка между икономическите и културните интереси на страната. По трасетата на магистрали, газо- и нефтопроводи се намират археологически обекти, които неминуемо напълно или частично се унищожават при изкопните дейности. При тези за съжаление неизбежни загуби строителите трябва да се стремят да запазят максимално древните ценности, а не само да бързат да изпълнят плана си. А значението на праисторическото селище в местността Дана бунар 2 край Любимец беше вън от съмнение. Археологическите проучвания показаха, че то е съществувало около 400 години между 5400 и 5000 г. пр. Хр. Това е времето на късната новокаменна епоха, когато на Балканския полуостров се създава първата развита земеделска цивилизация. Хората вече имат стройна система от култове и религиозни схващания. Строят големи селища с градоустройствен план, които съвременните археолози откриват под обширни могили от пръст. Но паметникът край Любимец имаше отличителна черта, правеща го уникален. Там бе намерено най-старото ямно светилище в Европа. Централно е разположена огромна яма с диаметър 4,2 м, откъдето тръгва осъществяваният култ. Край нея постепенно били оформени десетки отделни по-малки вдлъбнатини, пълни с положени дарове. Според Васил Николов става дума за централизирана религия, изповядвана от цялото племе. По-малките ями пък са били жертвеници на отделните родове и семейства. Ритуалите са повтаряни периодично. Досегашните ни знания за епохата на неолита позволяват да се заключи, че те са били извършвани най-вероятно през есента или в ранна пролет. Свързани са със засяването на обработваемата земя и с желанието да се получи богата реколта. Затова обредите и даровете са произлизали от идеята за плодородието. За това свидетелстват чудесните женски идоли с едри форми и ясно обозначени полови белези. Мъжкото начало също е представено със забележителни скулптурни изображения. Положените като дарове каменни хромели и чукалки се приемат от специалистите като фалически символи. Насипаната в ямите пепел от намиращите се встрани култови огнища се смята за олицетворение на даващата живот мъжка семенна течност. Но към кого е бил насочен изповядваният култ? Васил Николов е на мнение, че светилището е посветено на Великата богиня-майка, закрилница на хората и гарант за плодородието. Многобройните ями са символизирали вулвата, където са полагани даровете към богинята. Това е най-древното засвидетелстване на този важен земеделски култ на територията на Стария континент. По-късно той ще бъде развит в каменно-медната епоха (Казанлъшката могила), за да достигне апогей във времената на бронза и желязото. От последния период са огромните ямни светилища с богати дарове, открити през последните години от археолози в близост до гр. Чирпан. Пак с таченето на Великата богиня-майка е била свързана и уникалната Пещера-утроба в Източните Родопи, създадена по всяка вероятност в късната бронзова епоха. Екипът открива и други тайнствени подробности в светилището край Любимец. В една от ямите е положен отделен от тялото човешки череп. Той е поставен внимателно и очните кухини са насочени на юг, за да може да следят движението на Слънцето по небосклона. Друга яма пък е пълна с фина рисувана керамика, внос от района на Мраморно море. Съдовете са били собственост на племенния вожд-жрец и показват началото на социално неравенство сред хората от новокаменната епоха. Останките от една постройка с пещи в двата края са може би първият храм на Великата богиня-майка и на стремежа към плодородието. Всички тези данни бяха получени от разкопаните 900 кв. м площ. Сега може само да гадаем каква информация биха получили археолозите от унищожената от булдозера останала част, която е приблизително със същите размери. Тя никога няма да бъде възстановена и лишава учените от ценни сведения за кипелия преди 7000 години живот. Само няколко години по-късно Васил Николов отново се сблъска с човешкото безхаберие към културните паметници на миналото. С подкрепата на Софийска община той започна разкопки на оцелелия участък от раннонеолитното селище в столичния квартал „Слатина“. То е едно от най-големите по нашите земи, но бе престъпно унищожено през периода 1978-1985 г., когато ударно се строеше спортният комплекс „Червено знаме“. Като студент буквално ми идваше да плача, когато виждах на място как багерите изсипват в камионите пръстта, в която се търкаляха цели праисторически керамични съдове. Първоначално Васил Николов смяташе, че ще приключи работа за един сезон. После обаче се оказа, че въпреки загубите има още какво да се разкрие. Така за няколко поредни сезона той разкри серия от праисторически къщи, като само една от тях е с площ от 300 кв. м. Вътрешността е разпределена на 6-7 стаи, а стените са били измазани с глина. Откриват се десетки красиви керамични съдове и други предмети. Селището в кв. „Слатина“ е съществувало преди около 8000 години. Неговите създатели дошли от Предна Азия, откъдето пренесли своята висока култура на Стария континент. Тук те са преживели нещо като културен шок, разказва Васил Николов. Ето защо те са променили навиците си и започнали да строят жилищата си по различен начин. В помещенията се откриха пещи с купол, където се е готвело и се е печал хляб. Днес Столична община продължава финансирането на разкопките и подготвя тяхното експониране. А това е необходимо, защото селището от „Слатина“ показва най-ранния живот на мястото на бъдещата българска столица.   Нефрит символ на плодородието Една от най-ценните находки при разкопките на селището в кв. “Слатина” е малкия амулет-свастика с фирма на стилизирана жабка. Той е изработен от полускъпоценния камък нефрит и е изключително рядък. Такива паметници са открити само в неолитните селища в Кърджали, Мурсалево и в гръцката област Тесалия. Смята се, че те са били символ на плодородието и на прераждането на природата.", "date": "2019.09.14", "title": " Археолозите на битка срещу булдозерите\t"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d1%81%d0%b5-%d1%81%d1%8a%d0%b1%d1%80%d0%b0%d1%85%d0%b0-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d0%ba%d0%bb%d0%b8/", "text": "Хиляди хора се събраха днес на демонстрация срещу климатичните промени, през първия ден, в който Международното автомобилно изложение в германския град Франкфурт бе отворено за посетители, предаде БTA. Според организаторите броят на демонстрантите е 25 000 души, от които 18 000 са дошли на протестната проява с велосипеди.  Властите затвориха части от магистралите А661 и А648, за да може да минат пристигащите с велосипеди демонстранти.   Германските екоактивисти се обединиха в призива си за отказ от двигателите с вътрешно горене и преход към неутрални по отношение на климата средства за придвижване като велосипедите и градския транспорт.", "date": "2019.09.14", "title": " Хиляди се събраха на протест срещу климатичните промени при откриването на автосалона във Франкфурт"}
{"url": "https://trud.bg/%d1%83%d0%ba%d1%80%d0%b0%d0%b9%d0%bd%d0%b0-%d0%be%d1%82%d0%ba%d0%b0%d0%b7%d0%b2%d0%b0-%d0%b0%d0%bc%d0%bd%d0%b8%d1%81%d1%82%d0%b8%d1%8f-%d0%b8-%d1%81%d0%bf%d0%b5%d1%86%d0%b8%d0%b0%d0%bb%d0%b5%d0%bd/", "text": "Украйна няма да прави промени в своята конституция, които биха се отнасяли до предоставянето на специален статут на Донбас, тъй като този въпрос е регламентиран от реформата на децентрализацията на страната и не планира да използва механизма за пълна амнистия за страните в конфликта като част от Минските споразумения. Това съобщи външният министър на Украйна Вадим Пристейко, цитиран от TACC. „В споразуменията от Минск се казва, че ще има реформа на украинското законодателство, която се основава на децентрализация. Ние не правим промени в конституцията, продължаваме пътя на конституционната реформа, а основата е децентрализацията. Ние предлагаме страната, която стои зад линията на съприкосновение да  разбере: шансът за тяхното развитие е децентрализация. Ние няма да въвеждаме никакви специални и неспециални статути в конституцията“, подчерта той, говорейки в Киев на форума на Ялтинската европейска стратеги. В същото време Пристейко добави, че Украйна обмисля възможността за компромиси в закона за специалния статут на Донбас. Външният министър отбеляза също, че украинската страна не обмисля възможността да предостави пълна амнистия на участниците в конфликта в Донбас като част от преговорите за прилагането на споразуменията от Минск.", "date": "2019.09.14", "title": " Украйна отказва амнистия и специален статут на Донбас"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6%d0%b8-%d0%be%d1%82-40-%d0%b4%d1%8a%d1%80%d0%b6%d0%b0%d0%b2%d0%b8-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f-%d0%ba%d0%be%d0%bd/", "text": "Младежи от 40 държави по света се състезават с авторски научни проекти за приза „най-добър млад изследовател“ в София. За първи път страната ни е домакин на Европейския конкурс за млади учени, който беше открит в Интер Експо Център. „Участниците са бъдещите европейски новатори. Проектите им са идейни, практични и с интердисциплинарна насоченост“, каза заместник-министърът на образованието и науката Карина Ангелиева по време на откриването, съобщиха от пресцентъра на МОН. Заместник-министър Таня Михайлова заяви, че за да станеш изследовател, към желанието за промяна и младежката енергия трябва да се добавят страст към науката, постоянство и добър ментор “Науката не познава граници и възраст. Тя обединява и се бори с различията и предизвикателствата. Да я припознаеш като житейски път означава да повярваш, че можеш да направиш животът на останалите по-добър”, допълни тя. Еврокомисарят по цифрова икономика и цифрово общество Мария Габриел посочи, че 30% от най-добрата наука се прави в Европа и ЕК ще продължи да инвестира в изследвания, иновации и образование. „Ще говорим все повече за изкуствен интелект, за „Хоризонт Европа“ и „Еразъм +“. Искаме пробив в иновациите и да следваме смели мисии като борбата с рака. Да говорим за отворена наука и да разпространяваме постиженията й на справедлив географски принцип“, обясни тя. Еврокомисар Габриел призова повече момичета да се включват в научни изследвания. Кметът на София Йорданка Фандъкова коментира, че иновациите са най-важни за подобряване на живота на хората и градската среда. Тя поздрави българския отбор – Звездин Бесарабов, Николай Пашов и Андрей Гиздов, които са възпитаници на столични училища. След откриването кметът Фандъкова, еврокомисар Мария Габриел и заместник-министрите на образованието и науката Таня Михайлова и Карина Ангелиева разгледаха щандовете с научните проекти.", "date": "2019.09.14", "title": " Младежи от 40 държави на Европейския конкурс за млади учени в София"}
{"url": "https://trud.bg/%d0%b0%d1%84%d1%80%d0%be%d0%b4%d0%b8%d1%82%d0%b0-%d0%b8-%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%be%d0%bb%d0%b5%d0%b2%d0%b8-%d0%be%d1%82-%d1%81%d1%82%d0%b0%d1%80%d0%b0-%d0%b7%d0%b0/", "text": "Специално за “Труд” д-р Людмила Емилова представя своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 46 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. От години Красимир се интересувал от здравословния начин на живот, изчел много автори – световни капацитети по темата. Следял и за новости в интернет. Искал да разбере дали прекомерната консумация на месо е била сред причините за смъртта на баща му. Той имал на трапезата си месни продукти в голямо количество на всяко хранене. Майката на Красимир приемала постни ястия, плодове и зеленчуци и достигнала достолепна старост. Сравнението било твърде убедително и мъжът избрал да се погрижи за здравето си, като внимава какво слага на трапезата. Със съпругата Афродита наблягали повече на салатите и подбирали менюто си, но приемали и месо, риба и млечни продукти. През 2016 г. започнала промяната, първо за Красимир. Той се срещнал с д-р Емилова, впечатлен от нейната убедителност, след като изгледал телевизионни интервюта и участия на лекарката. Кръвното му налягане стигало стойности 190/95, преди време изхвърлил оксалатен камък от десния бъбрек, за “спомен” му останали песъчинки. Лекуван бил с различни медикаменти и за хроничен цистит. Д-р Емилова установила, че оцветяването на урината на Красимир е предизвикано от дълго приеман всеки ден чист сок от цвекло. Оказало се, че не са необходими медикаменти, а промяна при приготвянето на сока. Препоръката на лекарката била мъжът да направи 10-дневна програма. 7 от тях преминали леко в медицинския център, но при връщане на работа Красимир още не бил подготвен да се справя сам. Той е наблюдател в мисията на ЕС в Косово и често е подложен на голям стрес и натоварвания. Казва, че там им предлагали качествена храна, но като здравословно препоръчвали пилешкото месо, а от лекциите на лекарката Красимир вече знаел колко вредни хормони и антибиотици се приемат заедно с пилето. Започнал сам да прави менюто си, като комбинирал наличните продукти. Подбирал различни зеленчуци, подготвени в стола за гарнитура на основните ястия с животински продукти и подправял салатата само със сок от лимон или добавял авокадо. До обед оставал само на фреш от моркови, ябълки, цвекло и лимон. Правел си и смути с много спанак и плодове. Само 7 дни стриктно изпълнение на програмата на д-р Емилова имали върху мъжа чудодеен ефект. По неин съвет започнал да приема роден пробиотик. Преливал от енергия, справял се с всякакви натоварвания и трудности. Веднъж на 7 дни оставал само на вода. При възможност няколко пъти седмично бягал по 9 км в пресечена планинска местност, близо до базата на мисията. Правел го с лекота и без умора. През зимата група колеги направили поход в планината от 15 км. 59-годишният Красимир изпреварил останалите с 15 минути и предизвикал възхищението на най-младия колега – само на 27 години. За пореден път мъжът посетил медицинския център през тази пролет. Оплакванията му отзвучали, кръвното налягане се нормализирало, имал желание да прави по-често гладувания и да умножава добрите резултати. Сам признава, че решил да остане на вода за по-дълго време под влияние на написаното от Пол Брег. Но към четвъртия-петия ден почувствал дискомфорт. Усетил стягане в гърдите и общо неразположение. След коронарография кардиолозите изказали предположение за стеснение на артерии и препоръчали медикаменти. Мъжът се консултирал и със специалисти в Ст. Загора, но не получил точна диагноза. Обяснението намерил при д-р Емилова. След подробни изследвания тя била категорична, че при Красимир е бил нарушен електролитния баланс от гладуване само на вода и заради намалените нива на калий сърдечният му ритъм се нарушил. Препоръчала природосъобразно хранене и състоянието на мъжа бързо се стабилизирало. Преди да посети медицинския център през август т. г. той останал 12 дни на диня и по съвет на д-р Емилова още 4 дни на домати. В центъра дошъл за захранването и споделя, че вкусът на храната, приготвяна от екипа на лекарката е несравним и с най-изтънчените ястия. С Красимир дошло и семейството му- съпругата Афродита и 13-годишният син Кристиян. Жената била изчела всички свитъци с обяснения, съвети и рецепти, давани от лекарката на пациентите. Преди поредното си отиване в Косово съпругът оставил у дома литературата и така плодолечението си намерило още един стриктен последовател. Афродита четяла и точно изпълнявала всички препоръки. Казва, че не срещнала никакви трудности, нямала оплаквания. Тя е в агенция за недвижими имоти и нито за ден не се откъснала от работата. Силите є сякаш извирали, усещането било за щастливо летене. Красимир обаче бил неспокоен и всеки ден звънял да пита какво се случва с жена му. Настоявал да прекрати плодолечението, защото вече знаел, че не бива да се гладува без лекарски контрол. Афродита направила 45 дни плодолечение и се захранила без сътресения, пак по схемата на лекарката. Разделила се с почти 4 кг и станала 48 при ръст 161 см, точно както искала да бъде. Спортните й занимания били на открито по няколко часа сутрин и вечер с немската овчарка. Убедена е, че тази “дисциплина” зарежда със свежест клетките и душата – с лекота. Жената никога не е прекалявала с вредни храни, но сега семейното меню е различно. Консумират плодове, зеленчуци, ядки, семена и др. Обичат боб, запечен в гювечета, а според Красимир жена му е ненадмината в приготвянето на имамбаялдъ. Отнема 6 часа, но е уникално на вкус. Надяват се, че синът Кристиян ще се размине с вредните бързи храни, следвайки добрия родителски пример.   Кьопоолу (1 порция) Продукти:  150 г. патладжан, 150 г. червени чушки, 1/2 скилидка чесън, 20 г. обелен и почистен от семките домат, 10 г. орехи, няколко стръка магданоз, 1 щипка морска или хималайска сол.   Приготовление:  Патладжанът и пиперът се изпичат и оставят в малка тенджерка под капак да се задушат за около 15 мин. Обелват се и към тях се прибавят домата, орехите и подправките. Зеленчуците са намачкват добре с вилица и се разбъркват с останалите съставки. Сервира се с листенца магданоз.", "date": "2019.09.14", "title": " Афродита и Красимир Колеви от Стара Загора: Животът в хармония с природата е извор на здраве\t"}
{"url": "https://trud.bg/%d0%b8%d1%82%d0%b0%d0%bb%d0%b8%d1%8f-%d1%80%d0%b0%d0%b7%d1%80%d0%b5%d1%88%d0%b8-%d0%bd%d0%b0-82-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%b4%d0%b0-%d1%81%d0%bb%d1%8f%d0%b7%d0%b0%d1%82/", "text": "Италия разреши на кораба “Ocean Viking” да свали 82 мигранти на южното пристанище Лампедуза, съобщи благотворителната организация SOS Mediterranee, чиято собственост е плавателният съд, съобщи АФП. „Постигнато беше споразумение между Италия, Франция, Германия, Португалия и Люксембург да бъде позволено на кораба да акостира“, заяви френският министър на вътрешните работи Кристоф Кастанер и намекна, че мигрантите на борда ще бъдат изпратени в петте държави. „Сега трябва да се договорим за работещ европейски механизъм“, допълни той. “Ocean Viking” изпълняваше втората си мисия и обикаляше между Малта и Италия две седмици в опит да намери пристанище, което да приеме мигрантите. Групата се състои от 58 мъже, шест жени и 18 деца. Корабът е спасил 356 мигранти на първата си мисия. Италия се опитва да създаде автоматична система за разпределение на мигрантите, спасени в Средиземно море между Европейските държави, съобщи дипломатически източник, цитиран от АФП. Подобно споразумение ще сложи край на преговорите за всеки отделен случай. Франция и Германия са дали зелена светлина за новата система, която засега се знае, че ще включва Люксембург, Малта, Португалия, Румъния и Испания, съобщи италианския вестник „Република“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.14", "title": " Италия разреши на 82 мигранти да слязат на остров Лампедуза"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b8%d0%b7%d0%b3%d0%be%d1%80%d0%b8-%d1%82%d0%b5%d1%85%d0%bd%d0%b8%d0%ba%d0%b0-%d0%b2-%d1%80%d0%b5%d1%81%d1%82%d0%be%d1%80%d0%b0%d0%bd%d1%82-%d0%b2-%d0%b4%d0%be%d0%bb/", "text": "Пожар е изпепелил бяха техника, въздуховоди на аспирация, ел. инсталация и вентилатор в кухня в ресторант в Долна Оряховица. Сигнал за инцидента е подаден в петък в 23:10 часа в Оперативен център Велико Търново. Причина е неправилно ползване на нагревателни уреди. Петима пожарникари с два специализирани автомобила са изгасили пожара. През изминалото денонощие огнеборците са засили и 11 пожара в стърнища и сухи треви на територията на цялата област. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.14", "title": " Пожар изгори техника в ресторант в Долна Оряховица\t"}
{"url": "https://trud.bg/%d1%83%d1%87%d0%b8%d1%82%d0%b5%d0%bb%d0%ba%d0%b0-%d0%bd%d0%b0%d0%b1%d0%b8%d1%80%d0%b0-%d1%81%d1%80%d0%b5%d0%b4%d1%81%d1%82%d0%b2%d0%b0-%d0%b7%d0%b0-%d0%bb%d0%b5%d1%87%d0%b5%d0%bd%d0%b8%d0%b5%d1%82/", "text": "Кампания в помощ на Ивайло Енчев от Горна Оряховица поде бившата му преподавателка Камелия Венкова. Учителката живее в Германия, но разстоянието не пречи да предприеме мащабна акция за събиране на средства за лечението на младия мъж. „Мили приятели, това е мой ученик, който обичам много! Казва се Ивайло Енчев и е от град Горна Оряховица. Иво претърпя много тежка катастрофа преди 13 години и оттогава е в будна кома. Родителите му са принудени да не работят, за да се грижат за него. В България има пари за всичко, само не и за болни хора! Нарисувах много нови картини и слагам началото на нова кампания за набиране на средства за Ивайло под мотото ,,Да помогнем на Иво!“ Изложбата базар ще се проведе на 5 октомври в Пиано бар Горна Оряховица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.14", "title": " Учителка набира средства за лечението на бивш свой ученик\t"}
{"url": "https://trud.bg/%d0%b5%d0%b2%d0%b0%d0%bd%d0%b3%d0%b5%d0%bb%d0%b8%d1%81%d1%82%d0%ba%d0%b8%d1%82%d0%b5-%d1%86%d1%8a%d1%80%d0%ba%d0%b2%d0%b8-%d0%b7%d0%b0-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f/", "text": "След тежките обвинения в блудство с деца към британския пастор Даниел Хъл, днес от евангелските църкви в България се разграничиха от него. В официална позиция, изпратена до медиите на Управителния съвет се казва, че Хъл не е служител на никое регистрирано вероизповедание в състава на Обединените евангелски църкви. Не ни е известно кой, в какво качество го е ръкоположил за духовен работник или го е упълномощил да провежда служби в района на град Сливен, пише в позицията им. След   , 44-годишният мъж беше арестуван рано сутринта на 12 септември. От Обединените евангелски църкви подчертават, че намират за абсолютно недопустимо каквото и да е посегателство срещу детската личност. Осъждат педофилията и я заклеймяват като тежко престъпление. „Намираме за абсолютно недопустимо каквото и да е посегателство срещу детската личност. Осъждаме педофилията и я заклеймяваме като тежко престъпление, намерило място в закона именно поради морала,който християнските ценности са вдъхновили в обществото ни“, пишат още евангелистите. Прокуратурата в Сливен обвини Даниел Хъл в блудство с четири непълнолетни момчета, на които пасторът плащал, за да мълчат. От две години той живее в квартал „Надежда“ в Сливен и проповядва в създадения от него Молитвен дом. Хъл е известен в квартала като богат човек, помагал финансово на всички. Пред хората той обяснявал, че средствата са от дарения на църквата за дейността му. Както  , Даниел Ериксон-Хъл се е укривал два пъти от правосъдието във Великобритания. И двата пъти е бягал в България, където кръщавал деца, въпреки че има забрана за общуване с малолетни. Срещу него са били издадени две европейски заповеди за арест. Първата е от края на 2016 г. Британските власти са съобщили, че издирват английския гражданин, тъй като не се явил на съдебния процес срещу него по обвинения за сексуална експлоатация на деца и детска порнография и за компютърни престъпления. Бил е пуснат под гаранция по време на процеса, която той нарушил и се укрил в България. С решение на Окръжния съд в Сливен пасторът бе издирен, установен и задържан по време на проповед в сливенското с. Самуилово. През ноември 2016 г. е бил екстрадиран в родината си. След като излежал присъдата си там, той отново се появил в България. През 2018 година пак била издадена европейска заповед за арест. Този път Великобритания издирвала поданика си за това, че е нарушил местните закони, като не е регистрирал в 3-дневен срок адреса на местоживеене и личните си данни. Тогава съдът не е превел в изпълнение европейската заповед, тъй като по българското законодателство престъплението, за което е бил издирван от Великобритания, не е престъпление, нито е нарушение на българските закони. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.14", "title": " Евангелистките църкви за британския пастор: Не ни е известно кой го е ръкоположил, осъждаме педофилията"}
{"url": "https://trud.bg/%d0%bc%d0%b2%d1%80-%d0%bd%d1%8f%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d0%b8%d0%bd%d1%86%d0%b8%d0%b4%d0%b5%d0%bd%d1%82%d0%b0-%d1%81-%d0%b1%d1%83/", "text": "Няма пострадали при   на АМ „Тракия“, съобщиха от пресслужбата на МВР. Затруднено е движението в участъка на 16-я километър от автомагистрала „Тракия“, посока София. Микробусът се е обърнал към 11.20 часа, съобщават от полицията. Час по-късно бусът е преместен, и движението – възстановено и постепенно се нормализира.  Екипи на Пътна полиция – ОДМВР-София са на мястото на инцидента и регулират трафика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.14", "title": " МВР: Няма пострадали при инцидента с бус на „Тракия“"}
{"url": "https://trud.bg/%d0%b4%d0%b5%d1%81%d0%b5%d1%82%d0%be%d0%ba%d0%bb%d0%b0%d1%81%d0%bd%d0%b8%d1%86%d0%b8-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%b2%d0%bc%d0%b5%d1%81%d1%82%d0%be-%d0%b7%d0%b0-%d0%b1%d1%83/", "text": "Десетокласници от Природо-математическата гимназия „Васил Друмев” във Велико Търново решиха, вместо да купят букети за първия учебен ден, да дарят парите на двама свои съученици, чиято майка се нуждае от спешно лечение. „Наближава началото на новата учебна година и всички знаем, как всеки първи учебен ден преминава задължително и със стотици букети, цветя, с които показваме уважението си към така отдадените на своята професия учители. Сега обаче майката на момиче и момче от нашето училище има нужда от подкрепа (Заедно за Марияна). В класа ни дойде идеята да се съберат паричките, предвидени за букети и да се дадат за тази добра кауза и апелираме към всички други ученици – който желае, да се включи заедно с нас. Нека помогнем!” , гласи посланието на младежите. Към идеята на 10 Д клас се присъединяват и 10 А и 10 Г класове.  Марияна Светозарова е майка на две деца, която страда от остра левкемия. За лечението и в чужбина са нужни средства, непосилни за семейството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.14", "title": " Десетокласници в Търново вместо за букети даряват парите за лечението на майка на съученици\t"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%b5%d1%86%d1%8a%d1%82-%d0%ba%d0%be%d0%b9%d1%82%d0%be-%d0%be%d1%82%d0%ba%d1%80%d0%b8-%d0%b2%d0%b0%d0%bb%d1%8f-%d0%b1%d0%b0%d0%bb%d0%ba%d0%b0%d0%bd/", "text": "Мартин Кейниг идва в България, открива фотоизложба под патронажа на вицепрезидента Илияна Йотова Съставител на изложбата е фотографът Иво Хаджимишев 73 фотографии показват живата картина на българските традициите Записът с Валя Балканска става отведнъж в една класна стая на смолянско училище На 18 септември в Националната художествена галерия ще бъде открита документална фотоизложба от 73 фотографии на американския етнограф Мартин Кейниг. Изложбата “Ехо от Балканите XX век: Портрети и звуци от България”, която ще продължи 2 месеца, е под патронажа на вицепрезидента Илияна Йотова, а неин съставител е известният фотограф Иво Хаджимишев. Малцина българи са чували името на този американец, а още по-малко са хората, успели да се запознаят и да контактуват с него. И ако с право се питате кой е той, то най-логичният и лесен отговор е: Мартин Кейниг е човекът, открил и записал преди повече от петдесет години как младата певица от Смолян Валя Балканска изпява “Излел е Делю хайдутин”. Кейниг допринася българската народна песен да бъде избрана за златната плоча, която лети на борда на американския спътник “Вояджър 2” като поздрав от планетата Земя към галактиката. Сега този американски етнограф, влюбен в българските традиции и фолклор, е в България по покана на вицепрезидента Илияна Йотова, която е впечатлена от срещата си с него през март тази година. Тя и българската група, която е в Сиатъл (САЩ) за да се види с българските сънародници там, отиват в скромната му къща на остров Вашон (близо до Сиатъл). Води ги известният ни фотограф Иво Хаджимишев, който е негов приятел отдавна. И оттук тръгва всичко. Мартин Кейниг им показва най-голямото си богатство – хиляди снимки от България, целия си архив, в който е събрана историята на едни традиции, вече почти изчезнали. Малко е да се каже, че Илияна Йотова е впечатлена от американеца и топлото му чувство към страната ни. Още по-интересното е друго, как този човек е заразил буквално хиляди американци с обичта си към българските традиции. В крайпътно заведение до ферибота, на острова има огромна снимка на Валя Балканска. При българската група идват десетки хора и всеки се опитва да разкаже какво зная за България и каква лична история има с нея. Йотова и всички от групата ни са толкова изумени, че вицепрезидентката веднага споделя родилата се спонтанна идея за тази изложба на Мартин Кейниг, която ще се открие другата седмица у нас (18 септември). А освен фотоизложбата, чийто куратор е Иво Хаджимишев, на другия ден – 19 септември, ще бъде представен и един изключително луксозен албум с фотографии на Кейниг, заедно с историята на всяка една от тях. Албумът е направен в печатница в Солун, той е двуезичен – на английски и на български, с два компактдиска, в които има и неиздавани записи досега, направени по време на няколкото посещения на Мартин в България от 1966-а до 1979 година. Историята на американеца, влюбен в България е изключително интересна. Той пристига в далечната за него балканска страна през 1966-а, изпълнен с положителна енергия и любопитство към автентичността на недобре познатата в САЩ етническа и музикална култура на Югозападна Европа. По това време Мартин Кейниг е инструктор по народни танци в колежа “Барнард” към Колумбийския университет в Ню Йорк. “Той тръгва към България с препоръчително писмо до “когото потрябва”, представящо неговата мисия, от авторитетната антроположка Маргарет Мийд. Втората, не по-малко важна препоръка той получава от един българин, емигрирал в САЩ след испанската Гражданска война (1936 – 1939). Той е лекар, при когото Мартин попада като пациент. Оказва се, че Живко е брат на големия график Борис Ангелушев”, разказва Иво Хаджимишев. Ето как от дома на семейство Ангелушеви в Драгалевци започва пътят на Мартин към България. Ползващият се с голям авторитет художник представя и гарантира за Мартин Кейниг пред Комитета за приятелство и културни връзки с чужбина и в БАН. Той го въвежда и в кръга на свои най-близки приятели, между които са поетът Валери Петров и художникът Христо Нейков. Разбира се, Валери Петров запознава зет си Иво Хаджимишев с американеца. Мартин обикаля България, за да изучава фолклорни танци и същото време снима. Проявява голям интерес към всичко, свързано с фолклора и българските традиции. Той пътува неуморно навсякъде – по села, паланки и градове, в най-затънтени места на родината ни. Включително отива и в Гърция, Румъния и Югославия. След 1966 г. той се връща още шест пъти в България до 1979 г. и непрекъснато снима и прави звукозаписи. Пътува в един микробус “Фолксваген”, а при едно от пътуванията си идва заедно с Етел Рейм, с която по-късно ще основат в Ню Йорк Център за балкански изкуства. Всъщност тя е жената, която чува за първи път Валя Балканска как пее на първия Копривщенски събор (1965 г.) и му казва непременно да я намери, защото изпълнението є е било незабравимо. Когато пристига в България, Мартин заявява в Комитета за приятелство и културни връзки с чужбина, че иска да я запише за западната публика. Разбира се, оттам веднага му предлагат други певци, но американецът отказва и настоява да го свържат именно с малко известната Валя Балканска. Когато отива в Смолян, по това време вероятно Валя Балканска е работела в читалището. По спомените на сина на музиколога Вергилий Атанасов – Николай (водещият на музикално предаване в БНР Ники Атанасов), който е придружавал баща си в това пътуване, записът е бил направен в Смолян на 27 юни 1968 година. В работната група са били Етел Райм, Мартин Кейниг и Вергилий Атанасов. А тонинженерът Дейвид Джоунс направил записа отведнъж в една празна училищна класна стая и съседен коридор, откъдето свирят гайдарите Стефан Захманов и Лазар Коневски, за да не доминират над гласа на певицата. Младата Валя притичва до училището без никаква подготовка или пиене на сурови яйца. Ето как без репетиции само с един дубъл е направен записът на “Излел е Делю хайдутин”. Всички присъстващи буквално онемели от гласа на усмихнатата и непретенциозна българка – облечена с обикновена жилетчица и без нищо по-така, заради гостите. След завръщането си от България Балканският център за изкуства в Ню Йорк, подпомаган от авторитетния институт “Смитсониън”, организира фолклорни фестивали, заснема документални филми, издава грамофонни плочи с автентичен фолклор от балканските страни, в това число и две дългосвирещи винилови плочи със записи от България. Именно в една от тези плочи години по-късно екипът на Карл Сейгън, не без помощта на Мартин Кейниг, открива песента, изпълнена от Валя Балканска и двамата гайдари. И на 20 август 1977 г. на борда на “Вояджър”, тази песен отлита в открития Космос. В своите пътувания американецът непрекъснато снима с 16-милиметрова камера, а на рамото му винаги има по 2-3 фотоапарата. Същите тези апарати, архивът му, ролковият магнетофон, с който е записвал – се намират в дома му на остров Вашон. След пътуванията си из нашите земи той е завладян изцяло от преживяното. И осъзнава как пред очите му изчезва цял един свят с култура на патриархално общество с изключителни традиции, ред и ценности. Това всъщност е българското село, което слиза в града, за да си търси работа. А тези носии, обичаи са обречени да бъдат заличени от индустриализацията и урбанизацията. И той веднага разбира, че ако не увековечи това, то ще бъде забравено. Започва да снима всичко – седянки, помени, сватби, оркестри, музиканти – цялата неподправена красота на българското село, а не фризирания фолклор. И това дава смисъл на неговия професионален живот на етнограф. През 2006 г. прави изложба в София пак по идея и съставителство на Иво Хаджимишев. Той е убеден, че голямата заслуга Мартин да успее с този свой проект в онези години се дължи на българите, които му оказват пълно съдействие, разбирайки чистите му намерения. Първо журналистът Георги Тодорчев – наш кореспондент в САЩ, който дава ласкави отзиви за него и горещо съгласие американецът да дойде тук, Евгения Камова, Райна Кацарова, Вергилий Атанасов, Анна Илиева, Борис Ангелушев… За сегашната фотоизложба Хаджимитев избира 73 кадъра от над 4000! Кадри, на които са запечатани българските фолклорни традиции. За представянето на албума с два диска “Звукови картини от България” българите от Сиатъл помагат много – те са направили 3 филма за него. На представянето му на 19 септември са поканени много от наследниците на хората, които Мартин Кейниг е снимал и записвал по време на посещенията си в България. Самият Кейниг в уводното си есе на албума пише: “Казват, че трябва да знаеш откъде идваш, за да знаеш накъде отиваш. Хората, които съм снимал, могат да осигурят връзката с един изчезнал начин на живот, който не бива да бъде забравен, защото разкрива силата и красотата на човешкия дух, които в копнежа си може би дори не осъзнаваме, че ни липсват.”", "date": "2019.09.14", "title": " Американецът, който откри Валя Балканска за света"}
{"url": "https://trud.bg/%d0%b0%d0%ba%d1%82%d1%80%d0%b8%d1%81%d0%b0%d1%82%d0%b0-%d1%84%d0%b5%d0%bb%d0%b8%d1%81%d0%b8%d1%82%d0%b8-%d1%85%d1%8a%d1%84%d0%bc%d0%b0%d0%bd-%d0%b1%d0%b5%d1%88%d0%b5-%d0%be%d1%81%d1%8a%d0%b4%d0%b5/", "text": "Актрисата Фелисити Хъфман беше осъдена на 14 дена затвор, защото е платила 15 000 долара, за да бъдат фалшифицирани приемните тестове за университета на голямата й дъщеря, съобщиха световните информационни агенции. Фелисити Хъфман ще трябва да плати и 30 000 долара глоба, както и да отработи 250 часа обществено полезен труд. През май Фелисити Хъфман, станала известна със сериала „Отчаяни съпруги“, се призна за виновна по обвинението, че е платила 15 000 долара на човек от фирма, специализирана в подготовка за тестовете САТ за прием в американските университети, за да бъдат повишени резултатите на дъщеря й. Адвокатите на Фелисити Хъфман настояваха вместо на затвор, тя да бъде осъдена условно, да положи обществено полезен труд и да плати глоба от 20 000 долара. Прокурорът поиска един месец затвор. Фелисити Хъфман каза, че приема наказанието и се извини на съпруга и дъщеря си. Тя ще трябва да се яви в затвора на 25 октомври. Повече от 30 родители, сред които и актрисата Лори Лафлин, са обвинени по същото дело. Фелисити Хъфман е първата осъдена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.14", "title": " Актрисата Фелисити Хъфман беше осъдена на 14 дена затвор"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d1%81%d0%bf%d1%80%d1%8f%d1%85%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0/", "text": "Гръцките власти спряха движението на фериботи в Егейско море заради силните ветрове в района, съобщи днес гръцката брегова охрана, цитирана от ДПА. Заради силните ветрове вчера се наложи пет чартърни полета за о-в Кос да бъдат пренасочени към други острови. Бурните ветрове предизвикаха и много горски пожари. Не се очаква до края на днешния ден силните ветрове да отслабнат. Гръцката брегова охрана спаси 12 израелски туристи край о-в Кос, които са плавали с каяци, но не са могли да стигнат до острова заради ветровете. Същевременно заради дима от пожар на западния о-в Кефалония бяха евакуирани десетки вили и няколко малки хотели. Пожарникари са успели да овладеят пламъците с помощта на хеликоптер за гасене на пожари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.14", "title": " Гръцките власти спряха движението на фериботи в Егейско море заради силни ветрове"}
{"url": "https://trud.bg/%d0%b0%d0%b2%d0%b0%d1%80%d0%b8%d1%8f-%d0%be%d1%81%d1%82%d0%b0%d0%b2%d0%b8-%d0%b1%d0%b5%d0%b7-%d0%b2%d0%be%d0%b4%d0%b0-%d0%bf%d0%be%d0%bb%d0%be%d0%b2%d0%b8%d0%bd-%d0%bf%d0%b5%d1%80%d0%bd%d0%b8%d0%ba/", "text": "Авария на главен водопровод остави половин Перник без вода. Водоподаването е спряно в централната градска част и 11 от прилежащите й квартали. Чешмите пресъхнаха и в град Батановци и в шест от околните села, съобщи БНР. Управителят на ВиК Иван Витанов съобщи, че два екипа на дружеството работят по отстраняване на течовете. Само за месец август авариите в региона са 476. Екипите работят на 12-часов график, но едва смогват да отстранят всички течове и нерядко част от тях остават и за следващите дни, заяви управителят Иван Витанов. Водопроводната мрежа е стара и амортизирана, тръбите се пукат, а загубите на вода достигат до 75%, допълни той. По думите му, честите аварии и увеличеното заради горещините потребление са довели до проблеми с водоснабдяването в цялата област, включително и във високите части на град Перник. В момента водният обем на язовир „Студена” е малко над 9 млн. куб. метра при максимален 25.5 млн. кубика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.14", "title": " Авария остави без вода половин Перник, Батановци и шест села"}
{"url": "https://trud.bg/%d0%b9%d0%b5%d0%bc%d0%b5%d0%bd%d1%81%d0%ba%d0%b8%d1%82%d0%b5-%d0%b1%d1%83%d0%bd%d1%82%d0%be%d0%b2%d0%bd%d0%b8%d1%86%d0%b8-%d0%bf%d0%be%d0%b5%d1%85%d0%b0-%d0%be%d1%82%d0%b3%d0%be%d0%b2%d0%be%d1%80/", "text": "Подкрепяните от Иран бунтовници хусити поеха отговорност за   с дронове срещу двете най-големи петролни инсталации в Саудитска Арабия рано тази сутрин, съобщи АФП като цитира телевизията на груповката. „Бунтовниците са предприели широкомащабна операция, включваща 10 дрона. Цел са били рафинериите в източната част на Саудитска Арабия“, съобщи телевизия Ал Масира. По-рано експлозии разтърсиха две петролни инсталации, собственост на правителството на Саудитска Арабия. Започнал е и голям пожар в съоръженията на „Армако“ в източната част на страната. В района се чувала и стрелба. До момента няма данни за жертви. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.14", "title": " Йеменските бунтовници поеха отговорност за атаките срещу саудитски рафинерии (ВИДЕО)"}
{"url": "https://trud.bg/9-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%b0%d0%b2%d1%82%d0%be%d0%b1%d1%83%d1%81-%d1%81-%d0%ba/", "text": "Автобус се е сблъскал с камион в района на Ярославска област, като в резултат на инцидента са загинали девет души, а други 21 са ранени, предава  , като се позовава на информация на местното здравно управление. Пресслужбата на КАТ добави, че на място работят парамедици и общо седем екипа за спешна помощ. Част от пациентите бяха откарани в близката болница, бил е и създаден кризисен център. По-рано руската пътна полиция съобщи, че в произшествието са ранени 21 души, като добави, че причината за катастрофата е камион, навлязъл в насрещната лента. Автобусът се е движил по маршрут Ярослав – Гаврилов- Ям, като в него е имало 30 пътници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.14", "title": " 9 загинали при катастрофа на автобус с камион в Русия"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd-%d0%b7%d0%b0%d1%82%d0%b2%d0%be%d1%80%d0%bd%d0%b8%d0%ba-%d0%b2%d1%8a%d0%b2-%d0%b2%d0%b0%d1%80%d0%bd%d0%b0/", "text": "Откриха обявен за издирване затворник при операция на служители на ГД „Национална полиция“ и ОДМВР-Варна. Това съобщиха от пресслужбата на полицията. Издирваният Димитър Стефчев Славчев, който не се завърна от външен работен обект в общежитие от открит тип във Варна, бе открит днес на територията на областния град при съвместни действия, предприети от служители на ГДНП и ОДМВР. 37-годишният е предаден на органите на Министерство на правосъдието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.14", "title": " Откриха издирван затворник във Варна"}
{"url": "https://trud.bg/3329153-2/", "text": "Кметът на Благоевград д-р Атанас Камбитов поздрави всички ученици за началото на учебната година. Уважаеми директори,  Уважаеми учители,  Уважаеми родители,  Скъпи ученици, Честит първи учебен ден! Нека новата учебна година бъде успешна, ползотворна, изпълнена със стремежи и реализирани цели!  Благоевград има прекрасни деца, с които се гордеем!  Скъпи ученици,  Бъдете любознателни и целеустремени! Попивайте мъдростта и знанията от Вашите учители!  Уважаеми преподаватели,  продължавайте все така отговорно и всеотдайно да изпълнявате своята мисия на просветители!  Уважаеми родители,  бъдете опора на Вашите деца! Подкрепяйте ги и ги насърчавайте, за да могат успешно да извървят своя път към усъвършенстване! На добър час! Д-Р АТАНАС КАМБИТОВ,  КМЕТ НА ОБЩИНА БЛАГОЕВГРАД АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.14", "title": " Камбитов с поздрав за първия учебен ден"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81%d0%b5-%d0%b2%d0%ba%d0%bb%d1%8e%d1%87%d0%b8-%d0%b0%d0%ba%d1%82%d0%b8%d0%b2%d0%bd%d0%be/", "text": "Представители на общинска администрация подкрепиха активно кампанията „Да изчистим България заедно“, организирана от БТВ. В инициативата се включиха и заместник-кметовете инж. Емилия Тунева и Иво Николов.  Бяха сформирани няколко групи, които обхванаха различни места на града. Кампанията бе подкрепена и от стотици доброволци,ученици и студенти. Сред местата, на които се събираха отпадъци бяха парк „Бачиново“, „Ловен дом“ и коритото река Благоевградска Бистрица.  Служители на общинска администрация се организираха и почистиха графити на и около паметника на подпоручик Александър Иванов, загинал в Междусъюзническата война на 16 юли 1913 г. Друга част пребоядисаха парапет, в близост до пазара в Благоевград.  Кампанията има за цел да даде добър пример на хората в България.  Бяха осигурени чували и ръкавици за улеснение на жителите.", "date": "2019.09.14", "title": " Община Благоевград се включи активно в кампанията „Да изчистим България заедно“"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d0%b4%d0%b2%d0%b5-%d0%ba%d0%be%d0%bb%d0%b8-%d0%ba%d1%80%d0%b0%d0%b9-%d1%81%d0%be%d1%84%d0%b8%d1%8f-%d1%82/", "text": "12-годишно дете е откарано с линейка на Спешна помощ след катастрофа между два автомобила на „Околовръстно шосе“ в посока „Кремиковци“ край София, предаде „Канал 3“. „Сааб“ и „Опел“ са катастрофирали, като причините за инцидента тепърва се изясняват. Три линейки са пристигнали на място и са откарали ранени 3-ма души между, които и 12-годишното дете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.14", "title": " Катастрофа между две коли край София, трима са ранени, сред тях и дете"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b9%d0%be%d1%82%d0%be%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%82%d1%80%d1%8f/", "text": "Част от наименованията на ресорите, които предложи новият председател на ЕК, ще бъдат коригирани в посока на изясняване задачата на бъдещите комисари, прогнозира пред   вицепрезидентът Илияна Йотова, която е бивш евродепутат. „За първи път в историята на Еврокомисията се направи толкова строга и подробна йерархична система. Никога досега не е имало толкова много заместник-председатели и ми се струва, че един от тези 8 заместници трябваше да бъде българският еврокомисар. България е един добър партньор в ЕС и това го доказахме за всички тези 12 г. членство. Във всички ресори, заемани от български комисари, никога не е имало най-малка сянка на гаф и несвършена работа“, изтъкна Йотова и отбеляза, че само двама от комисарите на Юнкер не са зам.-председатели и един от тях е Мария Габриел. Според нея нашият еврокомисар ще се справи с това да бъде заместник-председател, както и с ресора, който получи. „Твърде завоалирани са и бих казала доста поетични наименованията на сегашните ресори в ЕК. Още повече, когато има неизяснено портфолио, когато не са ясни параметрите, които ще работят следващите комисари, така много лесно се размива и отговорност“, каза вицепрезидентът. И допълни, че не може да се слага българския ресор в таблицата „повишение или понижение“: „Той е много сериозен и много ресурсен е, но не е от тези ресори, които ще предопределят политиката на ЕС оттук-нататък. Дали Евросъюзът ще продължи на солидарния принцип, или ще надделее схващането на все повече държави, че еврозоната трябва да стане едно ядро, а всички останали – периферия“. Цялата българска общественост се вълнува от случващото се в Българското национално радио и този случай трябва да бъде разплетен докрай, заяви още Илияна Йотова. „Чухме заявленията на ДАНС, на прокуратурата, че ще има пълно разследване на това защо за няколко часа спря ефирът на БНР, което е елемент от националната сигурност. Предварително бих искала да кажа, от всички тези изслушвания, да не се получи така, че истината да остане размита някъде в пространството и във времето, тъй като ние като български граждани чакаме конкретни и категорични отговори“, подчерта Йотова. Според нея втората страна на въпроса е за „посегателството върху един български журналист и начина, по който е направено“: „Не съм чула до този момент официалния коментар на генералния директор на БНР. Чух известни обяснения и аргументи от директора в оставка на програма „Хоризонт“, но нито като журналист, нито като гражданин разбрах какви са тези аргументи. Още повече струва ми се, че е твърде нелепо предложението за всеки репортер в БНР да има един двойник. Това какво означава, че всеки един репортер не отразява действителните събития и злоупотребява с истината в националния ефир и трябва някой да го коригира? Или този някой ще влиза вече с готова своя версия? Това е абсолютно несериозно“. „Тъй като става дума за БНР, което очевидно и естествено е един много сериозен информационен източник в нашето пространство и за толкова е спечелил доверието си, смятам, че имаме нужда и чакаме тези отговори“, каза Илияна Йотова. По повод т.нар. шпионски скандал вицепрезидентът изтъкна, че не може да определи случващото се като скандал по оста София-Москва. „И дано да съм права, защото ние получаваме информация „на час по лъжичка“ и аз не бих искала да влизам в тази спирала и да коментирам всеки нов факт. В качеството си на вицепрезидент не мога да си позволя да коментирам едно или друго становище с ясното съзнание, че всяка моя дума също прави внушение“, заяви Йотова и си запази правото на коментар след края на следствието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.14", "title": " Вицепрезидентът Йотова: България трябваше да получи заместник-председател на Еврокомисията"}
{"url": "https://trud.bg/%d1%86%d1%80%d1%83-%d1%80%d0%b0%d0%b7%d1%81%d0%b5%d0%ba%d1%80%d0%b5%d1%82%d0%b8-%d0%b4%d0%b5%d1%82%d0%b0%d0%b9%d0%bb%d0%b8-%d0%be%d1%82-%d1%82%d0%b0%d0%b9%d0%bd%d0%b0%d1%82%d0%b0-%d0%bf%d1%80%d0%be/", "text": "ЦРУ разсекрети детайли от своята тайна програма за гълъби-шпиони от епохата на Студената война. Файловете разкриват как птиците са били обучавани за мисии под прикритие – да фотографират секретни обекти на територията на СССР, предаде  . В програмата са участвали и гарвани, които трябвало да оставят подслушвателни устройства на первази на прозорци, както и делфини, тренирани за подводни мисии. ЦРУ е смятало, че животните могат да изпълняват „уникални“ секретни задачи. Операция от 70-те г. на XX в. с кодово име „Такана“ е изследвала възможностите гълъбите да бъдат снабдени с миниатюрни фотоапарати. Предимствата са, че гълъбът има невероятната способност да намери пътя от дома, дори когато бъде оставен на място, където никога не е бил, дори на стотици километри разстояние. Използването на птиците за комуникации датира от стотици години, но едва през Първата световна война гълъбите започват да се използват за разузнавателни мисии. Към 1967 г. ЦРУ е похарчило стотици хиляди долара за общо три програми – за делфини, за птици и за кучета и котки, като едва в средата на 70-те години гълъбите се оказват най-ефективни. По това време е избрана и мишена за мисия – корабостроителница в Ленинград, където се създават най-модерните съветски подводници. Подробностите около нея обаче остават засекретени.", "date": "2019.09.14", "title": " ЦРУ разсекрети детайли от тайната програма за гълъби-шпиони"}
{"url": "https://trud.bg/%d0%bc%d0%be%d0%bb%d0%b4%d0%b0%d0%b2%d0%b8%d1%82-%d0%b8%d0%b7%d0%b2%d1%8a%d0%bd%d0%b7%d0%b5%d0%bc%d0%bd%d0%b8%d1%8f%d1%82-%d0%ba%d0%b0%d0%bc%d1%8a%d0%ba/", "text": "Най-редки са пеещите молдавити Най-силният възможен талисман срещу черна магия е и най-мощният камък за духовна трансформация и пробуждане. Молдавитът ни помага да се свържем с най-висшите вибрации и да отключим интуицията си. Този най-магьоснически от всички минерали е тектит – камък, паднал от небето. Смята се, че той е тук в помощ на промяната и лечението на Земята. Молдавитът е най-мощният камък, който може да се открие на Земята. Той е ключ към един вълшебен свят, за който не всеки знае, а дори и знаещите за съществуването му са рядко допускани тдо него. Това е светът на космоса вътре в нас. Молдавитът на е кристал, а тектит. Много са теориите за това как се е появил, като най-популярна е тази на професор Владимир Буска, който смята, че молдавитите се формирали преди 14,7 млн години, след като гигантски метеорит се сблъскал със Земята. Когато летящата в шеметна скорост маса с размер няколко кубични километра се забила в повърхността на планетата, това предизвикало изпаряването на най-горните слоеве на земната кора в грамаден радиус. Всъщност евапоризацията настъпила още преди сблъсъка, под въздействието на възглавница от силно компресиран горещ въздух, която се била образувала пред летящия с хиперскорост метеорит. Сблъсъкът бил титаничен. Взривът от него може да се сравни със силата на няколко водородни бомби. Атмосферата била разкъсана, образувал се мехур от вакуум, в който се разлетяла разтопената материя – тектитите. Нагорещеният въздух с изпарените горни земни пластове се издигнал над атмосферата. При падането обратно на земята, тектитите се охладили рязко и се посипали в радиус от хиляди километри около кратера. Така се получили разнообразните и фантастични форми, под които в днешно време откриваме молдавитите – приличат на капки, сфери, дискове, яйца, пръчки, камбанки или замръзнала разплискана вода. Повърхноста им е неравна с дупки, бабунки, иглички. Това се дължи частично на произхода им, частично на въздействието на средата или почвата, където са прекарали милиони години, преди да бъдат изровени от човека. Най-редки са пеещите молдавити (Angel Chimes на английски). Наричат ги пеещи, защото издават нежен звън, когато ги чукнат леко с друг молдавит или метал. Целият процес на разтапяне протича за много кратко време – в частите от секунди, преди метеоритът или ядрото на кометата да докосне земната повърхност. Множество проучвания са установили, че всички молдавити на планетата ни произхождат от един кратер с диаметър 25 км. – кратера Рийс в баварския район Донау Рийс. Още повече, че възрастта на кратера съвпада с тази на молдавитите. Основно молдавит се добива от Южна Бохемия в Чешката република по поречието на р. Вълтава или, както я произнасят местните “Молдао”, откъдето идва и името му. Всички парченца молдавит са се посипали в радиус от 500 км от кратера. В книгата си “Молдавитите – чешките тектити” чешкият геохимик и минералог пише, че първият ни досег до молдавита е бил по времето на кроманьонския човек. Няколко камъка молдавит са открити заедно с Вилендорфската Венера в Долна Австрия. Находки има и в множество археологически обекти в Централна Европа, което значи, че молдавитите са познати на праисторическия човек. С годините хората се уверили, че молдавитът носи извънземна сила, космическа свръхдуша, която го прави уникален по мощ и въздействие. Той увеличава многократно способностите на ясновидците и лечителите. Отваря възможностите за телепатия и съновидения. Смята се, че той е тук в помощ на промяната и лечението на Земята. Изключителен помощник е при медитация и се комбинира отлично с повечето кристали, като усилва въздействието им. Той не само предпазва, но и отключва интуитивното ни познание и ни учи как да се предпазим сами, като ни свързва с висшия “Аз”. Изменя съзнанието и ни отвежда в най-висшите духовни измерения и улеснява процеса на духовното възнасяне. Поглъща лошата енергия и ни освобождава от нея. Не лекува отделните органи, той прави много повече – дава ни информация къде се крие проблемът и научава тялото ни как да се самоизлекува. Ускорява неимоверно духовното развитие и усилва личните вибрации.   В тектитите няма грам вода Тектитите са стъкло, образувано при разтапянето на горните пластове на Земята при сблъсък с метеорит. А молдавитите са най-известният вид тектити, които се използват в бижутерията. Обсидианът също е вид стъкло, образувано при разтапяне, но не при сблъсък с метеорит, а при изригване на земна лава. Той и другите типове вулканично стъкло, се отличават от тектитите по доста неща, като основното е, че в тектитите няма почти никакво съдържание на вода. Когато се разтопи, вулканичното стъкло шупва, заради водата, която съдържа, а тектитът просто се стопява – при него почти не излизат мехурчета. Съдържанието на вода в обсидиана е между 0,1 и 0,9 процента. В молдавита има по-малко от 0,02 процента вода. Но на външен вид зеленият обсидиан и молдавитът се различават и по множеството мехурчета в молдавита – обсидианът обикновено е кристално чист. Химическата формула на молдавита е SiO2 (+Al2O3). Твърдостта му варира от 5,5 to 7 по 10-степенната скала на Моос. Прозрачен или полупрозрачен, той е с цвят на горски мъх.   Прави мистик от Скорпиона  Молдавитът подхожда на всички знаци, но най-благоприятно се отразява на Скорпиона, като подсилва мистичните му заложби. На Въздушните зодии дава вяра в собствените сили и възможност да реализират потенциала си. Земните ще направи по-повратливи в избягването на подводните камъни, които биха могли да им поставят неприятелите. Огнените знаци ще получат попътен вятър в платната и шанс да осъществят благородните си намерения. Водните ще разкрият по-пълно талантите си и ще намерят път за реализирането на плановете си.   Търсете балончета Молдавитите може да са и в яйцевидна форма, но такива големи камъни са рядкост и струват петцифрена сума. Ако търговец ви ги предлага с пълни шепи, вероятно става дума за фалшификати. Обърнете внимание и на нюанса на този синтетичен молдавит, който е също по-различен от цвета на естесвения. Молдавитът е един от най-фалшифицираните камъни. Ето как да се ориентирате дали е менте. 1. Цената.  Молдавитът е много скъп и рядък камък. Камъче от 5 гр струва около 100 лв.   2. Откъде го купувате.  95% от камъните от Китай, Хонконг, Индия и Тайланд в еBay са фалшификати. Логиката е елементарна – молдавити има единствено около р. Молдава в Чехия.   3. Размерът.  Най-големият молдавит в света е 235 гр. Имайте го предвид.   4. Прекалена лъскавина  – ако изглежда като мокър, значи е менте. Молдавитът е лъскав, но не със стъклен блясък.   5. Цветът.  Цветът на молдавита е в специфичен горски нюанс. Съветът е да погледате в интернет снимки на естествени молдавити, за да добиете представа горе-долу как трябва да изглежда истинският молдавит.   6. При фасетираните камъни  – не бива да е напълно бистър. В естествения има обилни мехурчета, “конци” или “въртопчета”.   7. Не вярвайте на документите.  Единственият сертификат, на който може да се доверите, е този от GIA.   Какво е „молдавитна треска”? Не си мислете, че молдавитът ви разболява – той открива какво не е наред в тялото ви и отстранява пречките Тъй като е извънредно силен, въздействието му понякога води до странни усещания. Те не бива да ви смущават. Те са знак, че молдавитът започва да работи върху вас, обяснява американският лечител Марк Байерски. 1. Кошмари и щури сънища. Мнозина споделят, че са започнали да сънуват изключително ярки, понякога доста шантави сънища и дори кошмари. Марк Байерски, който от 14 г. изследва въздействието на молдавитите, съветва да не спирате да носите камъка си. Според него, това означава, че молдавитът изважда на повърхността подтиснатите спомени от травми или мъчителни епизоди от миналото. Или, че се намирате в заплетена житейска ситуация и мозъкът се опитва да напасне пъзела и да разбере какво се случва. До няколко седмици всичко ще се уталожи. 2. Молдавитна треска. Потиш се, боли те глава или имаш учестено сърцебиене. “Нормално е, – обяснява Байерски. – Не го сваляйте. Това е действието му. Когато се пречиствате, например ако провеждате лечебно гладуване, тялото преминава през нещо като токсичен шок, боли те главата, спи ти се. Никога, за нищо на света не си мислете, че молдавитът ви разболява. Не, той ви посочва къде имате проблем – запушени енергийни канали, чакри… И ги отстранява. Ако изпитате болка, докато работите с молдавита, не се паникьосвайте – просто камъкът работи върху вас. Изтърпете болката, защото това е болка на изцелението.” 3. Замайване, усещане че летиш. Обгръща ви горещина, усещате се сякаш треперите или се повдигате над земята. Може да заговорите езици, които никога не сте знаели. Не се плашете и не се отказвайте – това значи, че молдавитът работи по-дълбоко и по-мощно, отколкото си представяте, съветва литотерапевтът Байерски. 4. Нищо. Понякога отнема време, докато молдавитът успее да пробие през вашата упоритост или това, което ви блокира, докато се отворите към енергията му. Молдавитът се зарежда лесно. Той “пие” от лошата ви енергия, когато сте уязвими, и се захранва от добрата, когато сте щастливи. За да го заредите, капнете три капки от любимото си етерично масло на лявата си длан. Втрийте го в камъка. Хванете молдавита в лявата ръка, а дясната длан обърнете нагоре. Започнете да дишате. Вдишвайте през носа, издишвайте през устата. Представяйте си, че вдишвате чиста енергия и издишвате всички нежелани неща – тъга, раздразнение, болести. Ще усетите гъделичкане или боцкане в свободната длан и пулсиране в ръката, която държи молдавита. Ако при зареждането получите главоболие или други болки, не се отказвайте, това значи отново, че камъкът работи върху вас. Това зареждане се прави, когато сте весели и доволни, дори преливащи от щастие. В такъв момент ще имате какво да дадете на камъка си.     ИНТЕРГЕОРЕСУРС – ТЪРГОВИЯ СЪС СКЪПОЦЕННИ КАМЪНИ И МИНЕРАЛИ   София, ул. Козяк 17, бл.4 партер; www.intergeoresource.com; е-мейл: intergeoresource @gmail.com  тел: 02 980 58 70; мобилен: 0887 196 193; фaкс: 02 980 54 83", "date": "2019.09.14", "title": " Молдавит – извънземният камък\t"}
{"url": "https://trud.bg/%d0%bf%d1%80%d0%be%d1%84-%d0%b0%d0%bd%d0%b3%d0%b5%d0%bb-%d0%b4%d0%b8%d0%bc%d0%b8%d1%82%d1%80%d0%be%d0%b2-7-%d0%b0%d1%82%d0%b0-%d1%81%d1%80%d0%b5%d1%89%d0%b0-%d0%bd%d0%b0-%d0%b1%d1%8a%d0%bb%d0%b3/", "text": "Без съгласие по въпроса за личността на Гоце Делчев приключи 7-ото заседание на смесената комисия по исторически и образователни въпроси между България и Северна Македония, което се проведе тази седмица в София. След края му снощи съпредседателите на комисията Драги Георгиев и проф. Ангел Димитров обясниха, че дискусиите са били много емоционални, но без постигането на конкретен резултат. „За да има мост, трябва да има здрави основи“, коментира проф. Димитров по . „В нашата работа не трябва да мислим за компромиси и преговори – тези думи употребяват нашите колеги, а за сериозна научна дискусия, в която решенията се вземат на базата на научните факти, на сериозната научна документация и изследвания. Само така може да изградим онези основи, по които да градим моста на приятелството и добросъседството“, каза той. Според него „нашите колеги се придържат към едни постулати на интерпретация, която е идеологически мотивирана и толкова упорито се опитват да защитават тези позиции, че нещата започват да приличат на изразяване на една негативна енергия“. „Казах им вчера, че проявяват една логика на отрицанието на всичко, свързано с България и българско, което да бъде на територията, някога на Македония, сега на Северна Македония“, отбеляза проф. Ангел Димитров. Той допусна обаче, че теоретично дори и нещо погрешно или конфликтно може да бъде основа за по-нататъшно развитие в добра посока: „Само че аз съм твърде умерен оптимист“. „След 3-месечна пауза нашата 7-ма среща може да бъде определена като най-безрезултатна и най-разочароваща. Очаквахме след тази дълга пауза една позитивна енергия от колегите. Енергия имаше, но в обратната посока…Нашите колеги са прекомерно сдържани в готовността да коригират идеологически мотивираната интерпретация на миналото“, посочи съпредседателят на българо-македонската смесена комисия.", "date": "2019.09.14", "title": " Проф. Ангел Димитров: 7-ата среща на българо-македонската комисия беше разочароваща"}
{"url": "https://trud.bg/%d1%86%d0%b2%d0%b5%d1%82%d0%be%d0%bc%d0%b8%d1%80-%d0%bf%d0%b0%d1%83%d0%bd%d0%be%d0%b2-%d0%b3%d0%b5%d1%80%d0%b1-%d0%b0%d0%bc%d0%b1%d0%b8%d1%86%d0%b8%d1%8f%d1%82%d0%b0-%d0%bd%d0%b8-%d0%b5-%d0%b7%d0%b0/", "text": "Амбицията ни е за пълна победа в София – тръгваме със самочувствие за добре свършена работа и успешен кмет в лицето на Фандъкова. Това каза областният координатор на ПП ГЕРБ Цветомир Паунов пред журналисти след регистрацията на партията за местните избори в столицата. „Току-що с колегите от СДС подадохме документи за регистрация в Общинската избирателна комисия на местна коалиция ГЕРБ – СДС. Най-голямата дясна партия в България с най-старата дясна партия в България направихме коалиционно споразумение за коалиционно съвместно явяване на изборите в София. Това е едно демократично обединение на десните партии, на партиите, които могат да променят града ни, партиите, които обединяват демократичната общност и с общи усилия ние тръгваме със самочувствието за добре свършена работа със София, за това, че имаме изключително успешен кмет в лицето на г-жа Фандъкова, изключителни общински съветници, които са свършили много работа в Столична община, кметове на райони и кметове на кметства. Имаме амбицията да продължим с активната работа за развитието и промяната на нашия град“, подчерта Паунов. Той посочи, че амбицията на ГЕРБ е за пълна победа в София както за кмет, така и за листата за общински съветници и кметове на райони. На въпрос дали е по-лесно да критикуваш, отколкото да защитаваш, Паунов отговори: „Г-жа Мая Манолова подаде сигнала за Костинброд, за мащабните, огромните фалшификации, автобусите с двойни дъна. Ние никога не сме водили негативна кампания, никога не се сме залагали на компроматна кампания. Ние показваме всичко, което е направено в София. То е направено с много работа, с много голям експертен потенциал и с много общи усилия на целия екип на кмета г-жа Фандъкова“, допълни още Паунов. Ние ще бъдем активни с работа, не с популизъм, с говорене и празни приказки, каза Паунов. „Ние ще покажем на българските граждани, на софиянци какво сме свършили до този момент. Най-важното е какви перспективи даваме на гражданите на София, а те са реални“, каза той. По думите му всеки ден се вижда как се променя градът. Той изрази надежда, че софиянци виждат и оценяват това, което е направено. „Много бързо се забрави там, откъдето тръгнахме и това, което се постигна. Разчитаме отново на тяхната безапелационна подкрепа. Всичко друго е подмяна на вота, Мая Манолова, БСП, празни обещания и само голи приказки и компромати срещу опонентите“, заяви още Паунов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.14", "title": " Цветомир Паунов, ГЕРБ: Амбицията ни е за пълна победа в София"}
{"url": "https://trud.bg/%d0%bf%d1%8a%d1%80%d0%b2%d0%b0%d1%82%d0%b0-%d1%80%d1%83%d1%81%d0%ba%d0%b0-%d0%bf%d0%bb%d0%b0%d0%b2%d0%b0%d1%89%d0%b0-%d0%b0%d0%b5%d1%86-%d0%b2-%d1%81%d0%b2%d0%b5%d1%82%d0%b0-%d0%b0%d0%ba%d0%be%d1%81/", "text": "Първият плаващ атомен енергоблок в света – „Академик Ломоносов”, пристигна на мястото на постоянното си пребиваване в пристанището на град Певек, Чукотка в Далечния изток на Русия и бе поставен на кей. Очаква се съоръжението да започне работа до края на годината. След като бъде въведен в експлоатация, „Академик Ломоносов” ще стане първата атомна централа на базата на технологията на малките модулни реактори, работещ прототип и надежден източник на нисковъглеродна енергия за отдалечени райони. „Това може да е малка стъпка за устойчивото развитие на Арктика, но е огромен скок за декарбонизирането на отдалечени райони и повратна точка за развитието на централи с малки модулни реактори по света”, заяви генералният директор на руската корпорация „Росатом” Алексей Лихачов. „За да се осъществят целите, заложени в плана „Хармония” за достигане на най-малко 25% атомна енергия в световния енергиен микс до 2050 година, ние трябва да демонстрираме ползите от атомната индустрия на повече хора в различни места. „Академик Ломоносов” е първият от новия клас малки мобилни АЕЦ, които ще доставят чиста и надеждна електроенергия, топлина и вода за постигане на целите на ООН за устойчиво развитие”, коментира генералният директор на Световната ядрена асоциация Агнета Ризинг. „Академик Ломоносов” е пилотен проект и работещ прототип за бъдещия флот от плаващи атомни централи и брегови инсталации, базирани на руските малки модулни реактори. Малките енергоблокове ще могат да бъдат разполагани в труднодостъпни райони в Далечния изток и северната част на Русия, както и предлагани за износ. „Когато започнем да произвеждаме серийно малки модулни реактори, централите, работещи с тях в отдалечени райони, ще имат възможност да произвеждат електроенергия, която ще бъде по-евтина от дизела. По този начин ще се пестят средства и ще се предотврати изпускането на вредни емисии“, заяви говорител на „Росатом“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.14", "title": " Първата руска плаваща АЕЦ в света акостира на пристанището в Певек"}
{"url": "https://trud.bg/%d1%82%d1%83%d1%80%d0%b8%d1%81%d1%82%d0%b8-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0%d0%bb%d0%b8-%d0%bf%d0%be%d0%b6%d0%b0%d1%80%d0%b0-%d0%ba%d1%80%d0%b0%d0%b9-%d1%81%d1%83%d1%85/", "text": "Огнеборци, служители на Природен парк “Рилски манастир” и на горското стопанство гасят ръчно – с лопати,  , който пламна в района на Сухото езеро над Кирилова поляна в Рила. Гори клек и паднали от бурите борове на надморска височина от 2 000 метра, предаде  . До района на пожара, обхванал 1 декар, се отива само пеш по туристическа пътека за час и 30 минути. Проблем е липсата на вода, правят се ивици, на ръка,  за да не се разпространи огъня в иглолистната гора. Езерото оправдава по това време на годината името си – пресъхнало е, което прави невъзможно гасенето с преносими пръскачки. Сухо е и единственото дере на около 20 минути преди Сухото езеро. По информация на този етап пожарът е предизвикан от туристи, нощували в района на езерото и палили огън. По маршрута-Кирилова поляна-Сухото езеро се отива през Кобилино бранище до ЦПШ „Мальовица“. На място щаба се оглавява от гл. инспектор Стефан Тахтаджийски-началник на РС ПБЗН-град Рила.", "date": "2019.09.14", "title": " Туристи предизвикали пожара край Сухото езеро в Рила\t"}
{"url": "https://trud.bg/%d0%ba%d0%be%d0%b0%d0%bb%d0%b8%d1%86%d0%b8%d1%8f-%d0%b3%d0%b5%d1%80%d0%b1-%d1%81%d0%b4%d1%81-%d1%81%d0%b5-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0-%d0%b2-%d0%be%d0%b8%d0%ba/", "text": "Коалиция ГЕРБ – СДС се регистрира в ОИК за местните избори в столицата. Регистрацията в ОИК се налага, тъй като Изборният кодекс предвижда партиите и коалициите, регистрирани в Централната избирателна комисия, както и образуваните местни коалиции от партии, които ще участват в изборите за общински съветници и кметове в съответната община, да се регистрират в конкретната общинска избирателна комисия не по-късно от 55 дни преди изборния ден. На регистрацията присъстваха областният координатор на ГЕРБ в София Цветомир Паунов, председателят на Столичния общински съвет Елен Герджиков, общински съветници от ГЕРБ в СОС и Антон Койчев от СДС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.14", "title": " Коалиция ГЕРБ – СДС се регистрира в ОИК за местния вот в София"}
{"url": "https://trud.bg/%d0%b3%d0%b5%d1%80%d0%b1-%d0%b7%d0%b0%d0%bc%d0%b8%d1%80%d0%b8%d1%81%d0%b0-%d0%bd%d0%b0-%d0%bb%d1%8a%d0%b6%d0%b8-%d0%be%d1%82-%d0%b8%d0%b7%d1%8f%d0%b2%d0%bb%d0%b5%d0%bd%d0%b8%d1%8f%d1%82%d0%b0-%d0%bd/", "text": "Замириса на лъжи от изявленията на „независимия“ кандидат на БСП за кмет на София Мая Манолова, която по червена традиция открива предизборната си кампания с манипулации по темата отпадъци. Това заявиха в своя позиция от групата на ГЕРБ в Столичен общински съвет относно изявленията  на кандидата за кмет на София Мая Манолова за „Липсата на компетентност и непознаването на този въпрос ясно личи от направените изказвания, в които се повтарят старите тези на столетницата. Очевидно стриктно се изпълняват условията за подкрепа, поставени от  Корнелия Нинова. Явно г-жа Манолова не знае, че в момента рекултивираме старото депо от времето на социализма край Долни Богров с цел превръщането му в зелена площ“, посочват от ГЕРБ. „Заравянето на пари“ се извършваше до 2009 г., когато 100% от отпадъка се депонираше или балираше и складираше в различни квартали с риск за здравето на софиянци. По това време управляващата БСП саботираше изграждането на завода с всички средства, а г-жа Манолова се изявяваше като нейно острие. Днес депонираме само 15% от отпадъците, а останалата част се оползотворява. Ефективното използване на РДФ ще се осъществи в София с изграждането на трета фаза от системата, която ще произвежда електрическа и топлоенергия, се казва в позицията на ГЕРБ. Целият процес по проектиране и изграждане на системата за третиране на отпадъци премина през обществени обсъждания с граждани, консултиране с европейските институции, водещи експерти, както и през оценка на въздействието върху околната среда. Чист, зелен и подреден град постигаме с прилагането в София на най- добрите и доказани европейски практики в управлението на отпадъците и развитието на кръгова икономика, подчертават още от ГЕРБ", "date": "2019.09.14", "title": " ГЕРБ: Замириса на лъжи от изявленията на „независимия“ кандидат на БСП Мая Манолова"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6-%d0%b1%d0%bb%d1%8a%d1%81%d0%bd%d0%b0-%d0%b8-%d1%83%d0%b1%d0%b8-19-%d0%b3%d0%be%d0%b4%d0%b8%d1%88%d0%b5%d0%bd-%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4/", "text": "19-годишен е загинал при катастрофа в село Стряма, съобщи БТВ. По първоначални данни, катастрофата е станала днес около 13 ч. Младеж е блъснал велосипедиста, който починал в линейката на път за болница. При проверка за алкохол и наркотични вещества, пробата е била отрицателна. Момчето е задържано е за 24 ч. Причините се изясняват в досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.14", "title": " Младеж блъсна и уби 19-годишен велосипедист край Стряма"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d0%be%d1%82%d0%b2%d1%8a%d1%80%d0%b4%d0%b8-%d1%87%d0%b5-%d1%81%d0%b8%d0%bd%d1%8a%d1%82-%d0%bd%d0%b0-%d0%b1%d0%b8%d0%bd-%d0%bb%d0%b0%d0%b4%d0%b5%d0%bd-%d0%b5/", "text": "Американският президент Доналд Тръмп потвърди днес, че синът на Осама бин Ладен, Хамза, е бил убит, съобщи БТА. За смъртта на Хамза, любимия син на Бин Ладен, представян за негов наследник начело на терористичната организация Ал Каида, бе съобщено в края на юли от американски медии. „Високопоставеният ръководител на Ал Каида и син на Осама бин Ладен, Хамза бин Ладен, е бил убит при контратерористична операция на Съединените щати в региона на Афганистан/Пакистан“, се казва в комюнике на президента.", "date": "2019.09.14", "title": " Тръмп потвърди, че синът на Бин Ладен е бил убит"}
{"url": "https://trud.bg/%d0%bc%d0%be%d0%bd%d0%be%d0%ba%d0%b8%d0%bd%d0%b8%d1%82%d0%b5-%d0%bd%d0%b5-%d1%81%d0%b0-%d0%be%d1%82-%d0%b2%d1%87%d0%b5%d1%80%d0%b0/", "text": "Скандалният дизайнер Руди Гернрайх сваля горнището на дамския плажен костюм Днес много дами се появяват на плажа по монокини, но малцина знаят как е изглеждал този бански костюм по-рано – тогава, когато е бил измислен. Автор на монокините е един от най-авангардните дизайнери на 60-те – Руди Гернрайх, който представя творението си през 1964 година. Особеността на този бански е, че оставя гърдите напълно открити.  Руди Гернрайх е роден във Виена през 1922 г. в доста заможно еврейско семейство, но на 16-годишна възраст той и майка му Елизабет трябва да напуснат родната си Австрия, страхувайки се от преследване от нацистите. По това време младежът вече е загубил баща си, собственик на голямо предприятие за производство на чорапи, който се самоубива. Когато това се случва, Руди е на 8 години и леля му Хедвиг Мюлер, която поддържа магазин за дрехи, от който пазаруват предимно заможни купувачи, поема попечителството над семейството и така Руди се запознава със света на модата. Скиците му са далеч от прости детски рисунки, той изобразява много екстравагантни неща, като например куфари с чекмеджета. Когато Руди и майка му се преместват в САЩ и се установяват в Лос Анджелис, градът на ангелите обаче не бърза да сбъдне всички мечти на новите имигранти. Елизабет започва да печели, като продава домашни торти, а синът й, за да не й бъде в тежест, отива да работи в… морга, където трябва да мие телата на починалите. Но Гернрайх не престава да мисли за модата, като по малко натрупва необходимите знания: посещава лекции по изкуство в местен колеж, чиракува в модно ателие за сценични костюми. От 1951 г. започва да се занимава със създаването на свои собствени колекции дрехи, но най-доброто време за Руди настъпва през 60-те години на миналия век. Въпреки че името му днес може да не е толкова известно, колкото имената на други негови съвременници като Пако Рабан, именно Гернрайх е истинският революционер и новатор в модата Той внася няколко нови идеи наведнъж, включително стила унисекс (например мъже и жени с бръснати глави демонстрират колекциите му) и пълен външен вид – когато всички детайли на изображението от дрехи до аксесоари са проектирани в един стил. Дори пръв, в края на 50-те години, демонстрира роклята трапец – много преди Ив Сен Лоран. В допълнение, Гернрайх е и един от първите, който използва необичайни материали като винил и найлон вместо естествени материи за своите модели. „Той беше човек от бъдещето, случайно кацнал в епоха, в която не можеше да бъде оценен“, казва музата му Пеги Мофит, която изиграва ключова роля в историята на монокините. За първи път Гернрайх преобразява плажното облекло още през 1952 г., представяйки бански костюм, който прилича повече на трико за балетисти – без обичайна подплата и пришити къдри. Дизайнерът често използва еластични тъкани, за да подчертае естествените извивки на женското тяло. Но истински скандал предизвиква с банския с отворени гърди, който дизайнерът представя през 1964 година. Освен че са логично продължение на авангардните идеи на Гернрайх, неговите монокини са вид протест срещу пуританизма и прекомерния консерватизъм на обществото по онова време. През 1963 г. Сузана Киртланд, редактор на списание Look, моли Гернрайх да й предложи някакъв футуристичен дизайн за бански костюми, който да публикува. Когато се стига до фотосесия на Бахамските острови, всичките пет наети модела отказват да се снимат в монокини. За да спаси снимките, фотографът трябва да убеди местна проститутка да действа като модел. В резултат на това в списанието е публикувана само една нейна снимка, но в гръб. „Никога не ми е харесвало, че голото тяло се смята за нещо срамно. Ограбването на човек от правото му на голота е вид фашизъм. Да уважаваш жената, както и мъжа, означава да им дадеш възможност да бъдат свободни във всичко“, казва дизайнерът. Пеги Мофит – тя се превръща в истинската муза на Руди и практически лице на модата от 60-те с известната прическа от онези времена с дълги бретончета, създадена от известния Видал Сасун. Снимка на Мофит в скандалния бански костюм на Гернрайх е публикувана в сп. Women’s Wear Daily през лятото на 1964 година. Фотограф е съпругът на Пеги – Уилям Клакстън. Между другото, тримата активно си сътрудничат и в бъдеще, като Клакстън заснема много фотосесии за Гернрайх с Мофит като модел. Публикуваната снимка очаквано предизвиква скандал – църквата, политическите партии и цялото прилично общество излизат на оръжие срещу дизайнера. Въпреки това през лятото на 1964 г. в Ню Йорк са продадени над 3000 монокини на цена 24 долара. В Европа изобретението на Гернрайх е прието много по-топло. Дизайнерът веднага има последователи – модният дизайнер Рубен Торес създава своето копие на монокините, представянето на което се провежда в Париж. Въпреки че монокините на Гернрайх не се налагат в оригиналната си форма, те повлияват на модата по друг начин – жените започват да плажуват и топлес. В допълнение, смелият стил оказва силно влияние върху сексуалната революция, подчертавайки личната свобода на жената в избора на дрехи. Снимката на Пеги Мофит пък предизвиква поредното нарастване на феминизма и дискусии за това дали жените могат да оголват горната част на тялото си толкова свободно, колкото мъжете.", "date": "2019.09.14", "title": " Монокините не са от вчера"}
{"url": "https://trud.bg/%d0%b2%d0%bc%d1%80%d0%be-%d1%81%d0%b5-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0-%d1%83%d1%82%d1%80%d0%b5-%d0%b2-%d0%be%d0%b8%d0%ba-%d1%81%d0%be%d1%84%d0%b8%d1%8f-%d0%b7/", "text": "На 15.09.2019 г. (неделя) в 10.30 ч. ВМРО–Българско национално движение ще внесе документите за участието си в местните избори за София. Това ще стане в ОИК – София на ул. „Московска“ № 33, съобщиха от партията. При подаването ще присъстват зам.-председателят на партията Ангел Джамбазки, членът на националното ръководство Карлос Контрера, председателят на ВМРО в столицата Владимир Митов и членове на Организацията. Пред медиите те ще изложат основните приоритети на Патриотите от ВМРО за София.  Време е кампанията да се води не през фалшиви новини и компромати, а на основата на реалните предложения за разрешаване на проблемите на столицата, категорични са от ВМРО.", "date": "2019.09.14", "title": " ВМРО се регистрира утре в ОИК–София за местните избори"}
{"url": "https://trud.bg/%d0%b5%d1%84%d0%b5%d1%81-%d0%b2%d0%b5%d1%87%d0%bd%d0%b8%d1%8f%d1%82-%d0%b3%d1%80%d0%b0%d0%b4/", "text": "Бързаме да изпреварим тълпата, която слиза от круизните кораби и пристига с рейсове в Ефес. Колкото и да сме избързали, пак е претъпкано с навалица. Пече, шапките не помагат, но добре, че ги има. Строяваме се в полукръг и се напъваме да слушаме разказа на екскурзовода, но така или иначе дочуваме едно от две изречения, другото е отвято, а и сме вгледани в някой обект, който си наумяваме да снимаме, после де. Малко история, къде без нея Научаваме, че градът е основан от йонийските гърци около 1000 г.пр.Хр. на устието на река, която се влива в морето. По-късно е превзет от Крез, цар на Лидия. През 296 г. пр. Хр. царят на Тракия мести града на сегашното му място и го преименува Арсиноя – на жена му. Тогава днешният Ефес става голям пристанищен град и значението му за търговията на Средиземноморието се засилва. В състава е на Пергамското царство, а след това става част от разрасналата се Римска империя. Ефес е споменат и в Новия завет. Казано е, че в него апостол Павел оставя Тимотей. Според легендата след Възнесението на Христос Света Богородица се заселва в Ефес и заживява там до смъртта си. С годините устието на реката се затлачва с тиня. Морето се отдръпва, а и настава малария. Градът е обявен за прокълнат, защото влезе ли някой в него, се разболява. Това е причина селището да опустее с векове. Мраморният „булевард“ Движим се по павирана широка улица. Древните плочи са доста излъскани, при това под наклон, което ще рече неминуемо опасни. Предупреждават ни и да не търсим нестандартни гледни точки за снимане, камъните се клатели. А руините действително са впечатляващи. Всъщност, оказва се, това е нищожна част от древния град. По-голямата част от Ефес спи под маслинови и мандаринови горички. Твърди се, че ако някой си купи пет декара и започне да копае, задължително ще попадне на останки от древна цивилизация. Турската държава не прекалявала с разкопките. А и защо да го прави – и това, което е открито, привлича достатъчно туристи. Затова пък можело ние, докато си ходим, да попаднем на ценна монета с пчела, символ на древния град, намига ни екскурзоводът. Да, бе. Одеон и Пританейонът Първата голяма постройка, крачим по пътя на историята, е Одеонът. Побирал е около 1400 души и, както и в други римски градове, е изпълнявал две функции – за театрални постановки и за събиранията на управата на града. Предполага се, че е бил покрит, защото не са открити улеи за оттичане на водата. До Одеона са няколкото колони, останали от зданието на общината – Пританейонът. Тук някъде е и мястото, където са открити трите скулптури на богинята Артемида. И много моля, това не са множество гърди, символ на майчинството, а яйца, символи на плодородие, неугасващия живот, благоденствието, пали се екскурзоводът ни. На нея са изобразени животни, пчели, агнета, лъвове, бикове. Разбира се, не успяваме да видим прочутата Артемида, тя е в Ефеския музей. Но пък в главата ми е една друга Богиня на плодородието, която красеше парка на Вила д‘Есте, в Тиволи, до Рим. Близначки сигурно, на близнака си Аполон. Фонтанът на Палио и Публичният дом  И двете построения са доста импозантни. Водата до красивия фонтан е била докарвана чрез няколко акведукта. А част от статуите, с които е бил украсен, в момента се намират в музея на Ефес. Баните на Схоластика са друга забележителна постройка. Както добре знаем, те са институция в римското общество – място за социални контакти, за обсъждане на обществени въпроси, за забавления, игри, физически упражнения, дори са се използвали за хигиенни нужди. Тоалетните, които и тук откривам, са подобни на тези в Лептис Магна, в Либия, където ги видях за пръв път и бях изумена от общото помещение и течащата вода за подмиване, с извинение. Днес вече съм им свикнала, така да се каже. В близост е и публичният дом, собственост пак на същата предприемчива особа – Схоластика. Човещинки. Библиотеката на Целс и Стадионът Най-известните, най-големите и най-добре запазените в Ефес. Не пропускаме да се снимаме на техния фон, това правят абсолютно всички. Мимолетни създания пред камъни, които ще ни надживеят… Библиотеката на Целс е построена между 114 и 125 г. от Тиберий Полемеан в чест на баща му Тиберий Целс Полемеан, и двамата римски сенатори и консули. В долната част на библиотеката е гробната камера, където е положен мраморният саркофаг на Целс. Счита се, че тя е пазила над 12 000 свитъка, поставени в специални ниши. Със своята огромна колекция се нарежда на трето място в Античния свят след Александрия и Пергам. Архитектурата й е впечатляваща. На три етажа, с богато украсена фасада. В ниши са поставени статуи на София (мъдрост), Епистеме (знание), Енония (интелигентност) и Арете (добродетел). Към III в. пожар я изпепелява, следва и земетресение. Реставрирана е чак през XX век. Търся подходящия ракурс за снимка и се вглеждам във фасадата. Прекрасна е.  Стадионът, предвиден за 25 хиляди зрители, е построен на хълм, традиция при строенето на театрите от онова време. Разделен е на сектори, най-представителният участък е предвиден, разбира се, за императора. Видял е битки, състезания, представления. Изобщо, хляб и зрелища…", "date": "2019.09.14", "title": " Ефес – вечният град"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b8%d0%bc%d0%be%d0%b2-%d0%bd%d0%b0%d0%b9-%d0%b2%d0%b0%d0%b6%d0%bd%d0%be-%d0%b5-%d0%b4%d0%b0-%d1%81%d1%8a%d0%b7%d0%b4%d0%b0%d0%b2%d0%b0%d0%bc/", "text": "„Най-важно е да създаваме екологична култура у гражданите“ – с тези думи от Пловдив министърът на околната среда и водите Нено Димов днес приветства деветото поред издание на най-мащабната доброволческа инициатива в страната ни „Да изчистим България заедно“. Той даде старт на кампанията точно в 9:45 часа от най-големия пловдивски  квартал „Кючук Париж“ в район „Южен“, съобщиха от МОСВ. Доброволците – граждани, експерти от Регионалната инспекция по околната среда и водите – Пловдив, и от район „Южен“ изчистиха заедно с министър Димов парка на ул. „Трети  март“ (при бившия магазин „Молдавия“). Те събраха типичните за подобни места отпадъци от опаковки, пластмаси и хартия. Освен почистване на тревните площи, ентусиастите оформиха и дървесната растителност в междублоковите пространства. Директорът на регионалната инспекция доц. Стефан Шилев и кметът на район „Южен“ Борислав Инчев бяха активни в привеждането на зелените площи в спретнат и естетичен вид. „От  2012 г. насам кампанията е успяла да събере близо 90 000 тона отпадъци и да ликвидира над 10 000 нерегламентирани сметища“, каза министър Димов. „Всяка следваща година събираме все по-малко отпадъци“, добави той и определи тенденцията като устойчива и положителна. „Дай боже един ден кампанията на bTV да не събере нито един отпадък – това ще означава, че целта е напълно постигната“, добави той. Зам.-министърът на околната среда и водите Атанаска Николова участва в националната инициатива заедно с Клуб „Приятели на морето – Бургас“ и директора на РИОСВ – Бургас инж. Тонка Атанасова. Те се гмурнаха под вода и почистиха от отпадъци Бургаския залив в района на солниците и под Бургаския мост. МОСВ, ПУДООС, ИАОС и РИОСВ – София традиционно събраха отпадъците в Ловния парк в столичния кв. „Дианабад“. В кампанията се включиха както всяка година всички структури на МОСВ в страната – 16-те Регионални инспекции по околната среда и водите, Дирекциите на Националните паркове „Рила“, „Пирин“ и „Централен Балкан“ и 4-те Басейнови дирекции. През 2019 г. „Да изчистим България заедно” разширява обхвата си с нови възможности за подобряване на средата, в която живеем. Доброволците могат не само да почистят замърсените зони, но и да обновят детски площадки и градинки, спасят унищожени гори или засадят нови, да ремонтират туристически табели и заслони, да боядисат пейки и дадат други добри примери като направят района си по-красив. МОСВ е партньор на инициативата на bTV Media Group, като осъществява подкрепа при организацията и подготовката на националната кампания. С финансовата подкрепа на ПУДООС тази година е осигурено закупуването на 40 хил. чувала и 40 хил. чифта ръкавици за еднократна употреба. За областните управи са разпределени бонове за гориво за транспортиране на събраните количества до Регионалните системи за управление на отпадъците. Отпадъците се транспортират до регионалните съоръжения за сепариране и/или депониране и не трябва се оставят на местата на събирането им, за да се предотврати повторно замърсяване. В деня на кампанията общините са освободени от дължимите отчисления за количествата депонирани отпадъци, за да бъдат насърчени да организират почистването на своята територия. Осигурен е свободен достъп до регионалните депа. В края на деня ще има обобщени данни за количествата събрани и депонирани отпадъци, както и за това на колко места са чистили доброволците и колко незаконни сметища са почистени.", "date": "2019.09.14", "title": " Министър Димов: Най-важно е да създаваме екологична култура у гражданите"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b7%d0%b0-10-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d0%b1%d1%80%d0%b0%d0%b2%d0%b8%d1%85%d0%bc/", "text": "За 10 години забравихме кризата с отпадъците, балирането им и площадките, на които гниеха и миришеше половин София. Това заяви кметът на София Йорданка Фандъкова в отговор на критиките от кандидата за кмет на столицата Мая Манолова, която по-рано заяви, че висококачественото гориво, което произвежда заводът за преработка на боклук, се заравя в земята и по този начин Столична община заравя пари, вместо да прави енергия от него. „Г-жа Манолова е чула част от истината, но може би не знае, че ние имаме разработен проект за изграждане на инсталация с използване на RDF-горивото от завода за отпадъци, с което да, наистина би могло да поевтинее парното, но този проект трябва да се развие, да се защити и да се получи финансиране, което се случва в момента. Вероятно също така не знае, че от 2009 г. започнахме проекта за рекултивация на проекта в Долни Богров, който предстои да завърши през следващите години“, каза кметът Фандъкова. Спомням си много добре г-н Станишев преди години береше макове на поляната, на която днес сме изградили най-модерния завод за преработка на отпадъци, който е втората фаза на цялата инсталация. Предстои и трета фаза, заяви още Фандъкова.", "date": "2019.09.14", "title": " Кметът Фандъкова: За 10 години забравихме кризата с боклука"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d0%bd%d0%b0-16-%d0%be%d1%82-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d0%b0%d0%ba%d0%b2%d0%b0%d1%80%d0%b5%d0%bb%d0%b8%d1%81%d1%82%d0%b8/", "text": "Всеки от представените автори е със забележителна биография и множество награди 16 автори от цял свят, 31 картини. Това е всичко. Всеки, който обича акварела или въобще изобразителното изкуство, трябва задължително да мине през столичната галерия “Нюанс”, където в сряда беше открита изложба на 16 от най-добрите съвременни акварелисти в света. До 29 септември там са изложени 31 творби на La creme de la creme в акварелното майсторство. Всеки от представените автори е със забележителна биография и множество награди. Някои са с академично художествено образование, други са почти или съвсем самоуки. Българинът Атанас Мацурев например не е завършил Художествената академия. “Защото не ме приеха, – казва с лека самоирония един от най-търсените акварелисти в света. – Три пъти кандидатствах.” Да, но графика, възразява му внимателният слушател. “Е, да, графика – признава Мацурев. – Голямата ми любов. Аз и сега рисувам графики.” Минимум 4-5 дни му отнема да нарисува един акварел – картина, за която преди това самоотвержено е търсил сюжет, място, светлина. “Винаги има по нещо неуловимо, – подсмихва се той. – Аз умишлено го оставям такова, иначе би било скучно.” Творбите му са толкова далеч от скучното, колкото би била една творба на Моцарт, примерно. Мацурев е майстор – по думите на колегата му Дончо Дончев (не по-малко успял съвременен български художник от новото поколение). “Наско е страхотно добър. Изключителен акварелист,” хвали го Дончев. Напълно самоука е британката Наоми Тайдман, която започва да рисува акварел на 30-годишна възраст, но пък е носител на наградата “Търнър” за акварел. С висше художествено, но по архитектура, е доц. Сергей Темерев. Той дълги години работи като архитект, като съвместява професията си с рисуване на акварели и преподавателската дейност в Държавната академия за изкуство и дизайн А. Л. Штиглиц. Зарязва архитектурата, защото “взе все повече да ми пречи на преподаването и на рисуването. Трябваше да се откажа от едно от тези неща.” Как разбираме кои са най-великите съвременни акварелисти? Какъв е критерият? Кураторът на изложбата Евгения Мацурева знае отговора. “Разбира се, че няма универсален критерий, по който да се отсече: този и този са най-добрите. Гледам кои художници са представени в най-престижните изложби в света и си правя изводи. Например, голям център за акварел има в Шанхай. Китайците се стараят да избират най-доброто – там няма случайни картини. Те правят т.нар. Китайска акварелна олимпиада. За участие м.г. са подали документи 3200 човека. Международно жури избира от тях 100 души, а от тези сто художници са наградени 12, двама от които са в тази изложба: единият е Атанас Мацурев, а другият – хиперреалистът Лорин Макракен. В края на октомври пак ще ходим с Атанас в Шанхай на голяма изложба, в която са поканени 28-те от най-добрите акварелисти в света. 7 от нашите участници са включени в тази изложба.” “Нюанс” е логичният избор за една такава изискана и отлично подбрана изложба. “Лили Владимирова, собственичката на галерията, се познава с Наско, миналата година му прави изложба тук, – обяснява кураторът Евгения Мацурева. – Много ни харесва това пространство, знаем че те работят професионално и ще стане хубаво. Съдружникът на Лили Емил Чушев има артцентър “Прохлада”, който осигури това великолепно оформяне на картините – с ръчно позлатени и посребрени рамки, със специални музейни стъкла – ще видите, че когато снимате фронтално, от стъклото няма блик и картината излиза така, сякаш няма нищо отпред.”", "date": "2019.09.14", "title": " Изложба на 16 от най-добрите акварелисти в света\t"}
{"url": "https://trud.bg/%d0%bf%d1%80%d0%b5%d1%81%d0%bb%d0%b0%d0%b2%d0%b0-%d0%bf%d1%80%d0%b0%d0%b7%d0%bd%d1%83%d0%b2%d0%b0-%d0%bf%d1%8a%d1%80%d0%b2%d0%b8%d1%8f-%d1%80%d0%be%d0%b6%d0%b4%d0%b5%d0%bd-%d0%b4%d0%b5%d0%bd-%d0%bd/", "text": "Фолкдивата Преслава и съпругът й Павел отбелязаха първия рожден ден на дъщеричката им Паола. Певицата публикува две снимки с профила си в инстаграм и отправи красиво пожелание към детето си. „Честит първи рожден ден, Паола! Измина се година, откакто се появи на този свят и направи за нас този ден най-красивият от годината! Мислех да се разгърна много в пожелания, но намокрих телефона от вълнение. Искаме само да си ни жива и здрава, да озаряваш дома ни с усмивката и смеха си! Обичаме те безкрайно много, наша малка Палечке“, написа Преслава.   Изпълнителката също така благодари на фенове и приятели, които поздравиха Паола за специалния й празник.  ", "date": "2019.09.14", "title": " Преслава празнува първия рожден ден на дъщеря си"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b2%d0%b5%d1%87%d0%b5-%d0%b8%d0%bc%d0%b0-%d0%bd%d0%be%d0%b2%d0%b0-%d0%bb%d1%8e%d0%b1%d0%b8%d0%bc%d0%b0-%d0%bc%d0%b5%d0%b4%d0%b8/", "text": "Президентът на САЩ Доналд Тръмп си е намерил нов любим телевизионен канал – One America News Network, твърдят американските медии като отбелязват, че държавният глава е публикувал в Туитър критика срещу доскорошния си любимец Fox, информира  . На 7 август Тръмп написа в Туитър: „Да гледам фалшивите новини на CNN е по-добре, отколкото да гледам Шепърд Смит в шоуто с най-нисък рейтинг по Fox News. Всъщност, когато мога, превключвам на OANN!“ Това е вторият туит за OANN на президента през този ден. Преди това Доналд Тръмп разкритикува материал на телевизията за стрелеца от Охайо, в който се твърди, че той е подкрепял кандидати на Демократите. След като Тръмп обяви официално развода си с Fox News в Туитър, президентът отново използва социалната мрежа, за да обясни намеренията си: „Трябва да търсим нов канал за новини. Fox News вече не работи за нас“, каза Тръмп Отчуждаването между Доналд Тръмп и Fox News започна след злополучното отнемане на акредитацията за Белия дом на журналист от CNN Джим Акоста. Тогава много медии застанаха зад CNN, включително и най-големият му конкурент Fox News. Шефът на Фокс Джей Уолъс заяви, че е естествено да застане на страната на свободата на словото и че акредитациите никога не трябва да се използват като оръжие. За Тръмп това беше предателство. В момента много коментатори си задават въпроса какви ще са последиците от тази раздяла. Дни по-късно, Тръмп пише: „Поздравления на OANN за страхотната работа и за големия скок на рейтингите“. Любовта очевидно е взаимна, защото от канала му отговарят: „Благодарим ви, г-н президент“. А американските медии се питат, откъде президентът знае и какви доказателства има за „големия скок на рейтингите“. Още повече, че платформата на канала е далеч от тази на Fox News, а официалните рейтинги сочат, че гледаемостта й е под тази на канала за тенис. Кабелната мрежа OANN (One America News Network) е създадена през 2013 г. от калифорнийския мултимилионер Робърт Херинг и е неговият любим медиен проект. Този канал стои близо до дясното крило на Републиканската партия. OANN е платен канал с ограничен обхват и може да се приема само в Калифорния и Вашингтон.", "date": "2019.09.14", "title": " Доналд Тръмп вече има нова любима медия"}
{"url": "https://trud.bg/%d0%bc%d0%b0%d0%bb%d1%86%d0%b8%d0%bd%d0%b0-%d0%b7%d0%b8%d0%bc%d0%b1%d0%b0%d0%b1%d0%b2%d0%b8%d0%b9%d1%86%d0%b8-%d0%be%d1%82%d0%b8%d0%b4%d0%be%d1%85%d0%b0-%d0%bd%d0%b0-%d1%82%d1%80%d0%b0%d1%83%d1%80/", "text": "Малцина зимбабвийци решиха да присъстват на публична траурна церемония за бившия президент Робърт Мугабе на стадион в столицата Хараре, където около две трети от 60-те хиляди места останаха празни, предаде БTA. Повечето присъстващи бяха докарани с автобуси в Хараре от селски райони от управляващата партия Зану-ПФ и носеха тениски с лика на сегашния президент Емерсън Мнангагва. Един от тях каза, че им е било наредено да носят тези тениски. Тениските с лика на Мнангагва, който свали Мугабе с военен преврат преди две години, вероятно ще се приемат като оскърбление от семейството на Мугабе, което е в спор със Зану-Пф заради погребението на бившия президент. След няколко дни разисквания погребението, което първоначално трябваше да е утре, бе отложено за октомври, за да има време да се построи мавзолей в Хараре.", "date": "2019.09.14", "title": " Малцина зимбабвийци отидоха на траурна церемония на Мугабе"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%be%d0%b3%d0%bd%d0%b5%d0%b1%d0%be%d1%80%d1%86%d0%b8-%d1%81%d1%82%d0%b0%d0%bd%d0%b0%d1%85%d0%b0-%d1%82%d1%80%d0%b5%d1%82%d0%b8-%d0%bd%d0%b0/", "text": "Българските огнеборци завоюваха бронзовите медали на XV Световен шампионат по пожароприложен спорт за мъже. Отборът ни в състав Пламен Писков, Георги Георгиев, Велин Иванов и Михаил Костов и треньор Мирослав Евтимов, стигна до медалите в щафетната дисциплина 4х100 метра с препятствия, съобщиха от пресцентъра на МВР. В пряк сблъсък, изпреварвайки с 5 секунди колегите си от Словакия, българските огнеборци заслужено заеха мястото си сред трите най-бързите пожарни команди. Постигнатият от отбора бронзов резултат е 57,58 секунди. XV Световен шампионат по пожароприложен спорт за мъже и VI Световен шампионат за жени се провеждат в руския град Саратов. В рамките на първенството пожарникари от 20 държави мерят сили в четири дисциплини – изкачване с щурмова стълба, 100-метрова пътека с препятствия, пожарна щафета 4х100 метра с препятствия и бойно разгръщане от мотопомпа.", "date": "2019.09.14", "title": " Българите огнеборци станаха трети на световния шампионат в Русия"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%bf%d0%be%d0%b6%d0%b0/", "text": "Премиерът Бойко Борисов поздрави българските пожарникари по случай професионалния им празник. „Благодаря ви за професионализма и смелостта във вашата благородна мисия – да ни защитавате дори с цената на живота си. Гарантирам, че държавата ще продължи да ви подкрепя“, написа Борисов във фейсбук.", "date": "2019.09.14", "title": " Премиерът поздрави българските пожарникари с професионалния им празник"}
{"url": "https://trud.bg/%d0%b8%d0%b7%d1%80%d0%b0%d0%b2%d1%8f%d1%82-%d0%be%d1%81%d1%82%d0%b0%d0%bd%d0%ba%d0%b8%d1%82%d0%b5-%d0%bd%d0%b0-%d1%82%d0%be%d0%bf-%d0%b3%d0%b0%d0%bd%d0%b3%d1%81%d1%82%d0%b5%d1%80-%d0%b7%d0%b0-%d0%b4/", "text": "Обира 24 банки и 4 полицейски участъка Тялото на известния американски гангстер от 1930-те г. Джон Дилинджър се очаква да бъде ексхумирано през септември от окования в бетон гроб в Индианаполис. Това ще се случи повече от 85 г. след убийството му от агенти на ФБР в Чикаго. Предстоящото събитие е по инициатива на племенника на Дилинджър – Майкъл Томпсън, и телевизиония канал „Хистори Ченъл”, които заснемат документален филм за живота на гангстера. Ексхумирането има за цел да разсее различните конспиративни теории дали наистина е бил убит агенти на ФБР и погребан под името си в гробището „Краун Хил”. Част от тези теории са основани на факта, че след официалното му погребение бащата на Дилинджър поръчва разкопаването на гроба и покриването на ковчега с железобетонен чул и плочи. Роденият на 22 юни 1904 г. в Индианаполис Джон Хърбърт Дилинджър е един от най-известните американски гангстери от годините на Великата депресия, сравним по слава може би единствено с Ал Капоне. С голямата разлика, че историите около неуоловимата „Банда на Дилинджър”, която за по-малко от година успешно обира 24 банки и четири полицейски участъка в четири различни щата са го издигнали до ранга на народен герой в САЩ. Само ФБР настоява да се споменава всеки път, че в цялата история имат десет невинни жертви, паднали под куршумите на безскрупулния Дилинджър и съучастниците му. За цялата му „кариера” обаче успяват да му повдигнат обвинения само за едно убийство на полицай и никога не е бил съден за него, защото още преди началото на процеса бяга от затвора в Краун Пойнт, Индиана, с помощта на пистолет, издялан от дърво и боядисан с вакса. Историята на Дилинджър завършва пет месеца по-късно – на 22 юли 1934 г. пред кино „Биограф” в Чикаго. Той е предаден от собственичката на бардак, където се укрива. На излизане от киното гангстерът се натъква на над дузина полицаи и федерални агенти и при опита му да избяга е застрелян.", "date": "2019.09.14", "title": " Изравят останките на топ гангстер за документален филм"}
{"url": "https://trud.bg/%d1%8f%d1%81%d0%b5%d0%bd-%d1%82%d0%be%d0%b4%d0%be%d1%80%d0%be%d0%b2-%d0%bf%d0%be%d0%b2%d0%b5%d0%b4%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8/", "text": "Поведението на протестиращите срещу избора на Иван Гешев според мен е шизофренно. Това заяви следователят и бивш член на Висшия съдебен съвет Ясен Тодоров по  . „Не можеш да претендираш, че си за демокрация и върховенство на закона и да използваш средства и уличен натиск срещу абсолютно законово-регламентирани процедури, извършвани от законово-регламентирани органи“, поясни той. „Аз не знам кои точно хора участват в тези протести, какви групички, но в крайна сметка каква е ситуацията? Имаме законно избран парламент, законодателна власт, правителство, имаме законно избрани органи на съдебната власт, включително ВСС и ръководители в отделните органи на съдебната власт. И някакви група хора, които са се опитвали да влязат в различни по тип избори, по никакъв начин не са стигнали до властта, не са получили доверието на българските граждани използват нерегламентирани, извън парламентарни средства, за да се докопат до властта и всъщност да свалят от власт законно избраните органи.“, каза следователят. „Това го видяхме и в изтекло видео в медиите, че всъщност тези протести са организирани, те по никакъв начин не са спонтанни, дали са платени по някакъв начин, това аз не мога да кажа, но организация при всички случаи има. Видно е, че тази организация идва от кръг от лица, които имат проблеми с правосъдието. Тук големият парадокс е, че на един площад се събират хора, които казват ние сме за върховенство на закона и редом до тях са хора, които имат проблеми със закона. И всички искат едно и също нещо, да махнем ръководството на прокуратурата. Аз не чух нито един професионален аргумент срещу кандидатурата срещу която те протестират, аргументите са чисто политически, говорят“, категоричен е Тодров.", "date": "2019.09.14", "title": " Ясен Тодоров: Поведението на протестиращите срещу избора на Иван Гешев е шизофренно"}
{"url": "https://trud.bg/%d1%82%d0%be%d0%bd%d1%87%d0%be-%d1%82%d0%be%d0%ba%d0%bc%d0%b0%d0%ba%d1%87%d0%b8%d0%b5%d0%b2-%d1%89%d0%b5-%d0%b7%d0%b0%d0%bb%d0%be%d0%b6%d0%b8-%d0%bd%d0%b0-%d0%b4%d0%be%d0%b1%d1%80%d0%b8-%d0%b4%d0%b5/", "text": "Моят девиз в местните избори е „Добри дела за София“. Това заяви Тончо Токмакчиев, който подаде днес документите си за регистрация като кандидат за кмет на Столична община от „Партия на зелените“. Той ще бъде още и водач на листата за общински съветници. „Влизайки в общината като кмет или общински съветник, ще заложа на добрите нрави и на взаимното уважение сред съветниците. Решенията трябва да се взимат не заради партийни интереси, а заради интересите на гражданите на София. Целта ми е да бъда очите и ушите на гражданите в общината“, заяви Тончо Токмакчиев след подаването на документите в Общинската избирателна комисия. Като граждански кандидат на единствената зелена партия, участваща в местните избори, Токмакчиев има няколко приоритета:  1. В рамките на четиригодишния мандат, София да стане един от първите световни градове без пластмаса. Да се спре използването на пластмаса и найлонови торбички в столицата;  2. София не е само центъра. По-голямата част от почти 5-те милиарда лева от бъдещите бюджети на града трябва да се насочат към кварталите, защото в последните години, с малки изключения, са пренебрегнати.  3. Първото предложение в бъдещия общински съвет ще бъде незабавно да бъдат възстановени по райони предприятията „Битово и комунално строителство“ /БКС/, чиято ликвидация беше огромна грешка. Лошият вид на столичните квартали и бавната реакция по поддръжка на инфраструктурата се дължи на централизацията на тези дейности в Столична община и тежките и мудни процедури. Дори и за такива дребни работи, като кърпежите на дупки по улиците. Така и отговорността ще се носи от районните кметове и няма да са верни оправданията, че всичко зависи от голямата община  4. Приоритет ще бъде възстановяването на Витоша, която е символ на София и е недопустимо и срамно да бъде в този окаян вид от десетилетия.  5. Като баща, дядо и любител на домашните животни ще настоява в столичните градинки и паркове да има стриктно разделение между площадките, където играят деца и местата за разходки на домашните любимци; Тончо Токмакчиев, председателят на „Партия на зелените“ Владимир Николов и симпатизанти посетиха още църквата „Света София“, която е традиционният катедрален храм на града, дала името му.", "date": "2019.09.14", "title": " София – град без пластмаса и найлонови торбички, предлага кандидат-кметът Тончо Токмакчиев"}
{"url": "https://trud.bg/108-%d0%b4%d1%80%d1%8a%d0%b2%d1%87%d0%b5%d1%82%d0%b0-%d0%be%d0%b1%d0%be%d0%b3%d0%b0%d1%82%d1%8f%d0%b2%d0%b0%d1%82-%d1%85%d1%8a%d0%bb%d0%bc%d0%b0-%d1%81%d0%b2%d0%b5%d1%82%d0%b0-%d0%b3%d0%be/", "text": "108 нови дръвчета от видовете бреза, бряст и дъб обогатяват хълма „Света гора” и едноименния парк. Залесяването в съботната сутрин събра много великотърновци сред природата. В акцията се включи и кметът на Велико Търново Даниел Панов. Инициативата бе специален акцент в националната кампания на „БТВ Медия Груп” – „Да изчистим България заедно”. Бяха избрани и още четири района за почистване – парк Ксилифор”, местността „Мавриков”, екопътеката край Преображенски манастир и кв. „Бузлуджа”. Много великотърновци се включиха и с оборка в пространствата около домовете им. „Благодаря на всички, които не само в рамките на кампанията, но и всеки един ден се грижат за чистотата и красотата на Велико Търново, за облагородяването на междублоковите пространства и градинки, за природните местности край града. Благодаря и на доброволците от нашия град, които дават пример със своята гражданска съвест”, коментира кметът на старопрестолния град. Панов, който е и председател на Националното сдружение на общините в България, изказа признателност към организаторите на кампанията и към всички общини, включили се с различни инициативи.", "date": "2019.09.14", "title": " 108 дръвчета обогатяват хълма „Света гора” в Търново\t"}
{"url": "https://trud.bg/%d0%b1%d0%b0%d1%81%d0%ba%d0%b5%d1%82%d0%b1%d0%be%d0%bb%d0%bd%d0%b0%d1%82%d0%b0-%d0%bb%d0%b5%d0%b3%d0%b5%d0%bd%d0%b4%d0%b0-%d0%b3%d0%b5%d0%be%d1%80%d0%b3%d0%b8-%d0%b3%d0%bb%d1%83%d1%88%d0%ba%d0%be/", "text": "Легендата в баскетбола и председател на българската федерация по баскетбол Георги Глушков откри традиционния турнир по стрийтбол „Поликраище опън”. От тази година състезанието вече ще носи името „Живко Коларов” в памет на големия треньор, създал баскетболната школа в селото. Баскетболът без любов не може. Баскетболът е жив, докато има такива хора. Благодаря на всички, които помнят Живко и продължават делото му, каза Георги Глушков, откривайки турнира. Той беше подготвил почетни плакети и значки на Федерацията за официалните гости и организаторите на турнира. Турнирът се организира от БК „Росица” – Поликраище и The Kings Тournament, като основни двигатели в организацията са треньорката Маринела Агаларева, президентът и спонсор на клуба Румен Тодоранов и не на последно място шоуменът Данаил Киров – Дънди, който е водещ на събитието. Надпреварата се организира за шести път, като тази година е посветен на 70-та годишнина от началото на баскетбола в Поликраище и вече носи името на покойния доайен на този спорт в общината Живко Коларов. На турнира присъстваше и съпругата на големия треньор – Мария Коларова. Сред почетните гости беше друга легенда – Стойчо Млеченков, както и много днешни баскетболисти, треньори, деятели. Тук бяха треньорката на националния отбор на дейвоките до 20 години, които тази година станаха европейски шампионки Таня Гатева, националката Стефани Пендова, Гинка Христова, която също е направила първите си стъпки в баскетбола в Поликраище. Успех на състезателите и на БК „Росица” пожела и кметът инж. Добромир Добрев. Той получи като подарък от президента на клуба Румен Тодоранов книгата на Живко Коларов за спорта в Поликраище със специално послание – когато се разпределят парите за спорта, да се прочете в книгата къде е основата. На турнира присъства и кметът на селото Марин Тодоранов. В турнира участват 20 отбора – 12 при мъжете, 6 при младежите до 18 г. и два при девойките. При младежите, които изиграха своите срещи преди откриването, победители са „Хакуна матата” от Габрово. Второто място е за „Черешка” от Русе, а трети останаха момчетата на „Локомотив” (Горна Оряховица). Мъжките отбори влизат в турнира с такса от 30 лева, като събраната сума ще бъде разпределена между победителите. Специална премия ще има и за победителя в състезанието за стрелба от тройката.", "date": "2019.09.14", "title": " Баскетболната легенда Георги Глушков откри турнира „Живко Коларов” в Поликраище\t"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d0%be%d1%82-59-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0%d0%b7%d1%82%d1%8a%d1%80%d1%81%d0%b8-%d0%b8/", "text": "Земетресение от 5,9 по Рихтер разтърси бреговете на Индонезия, съобщи Европейският средиземноморски сеизмологичен център Трусовете бяха регистрирани в 19,21 ч. българско време. Епицентърът на земетресението е на дълбочина 30 километра. Информация за жертви и разрушения няма.", "date": "2019.09.14", "title": " Земетресение от 5,9 по Рихтер разтърси Индонезия"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d0%b7%d0%b0-5-%d1%87%d0%b0%d1%81%d0%b0-%d0%b3%d0%ba%d0%bf%d0%bf-%d0%bb%d0%b5%d1%81%d0%be%d0%b2%d0%be-%d0%b2-%d0%bf%d0%be%d0%bd%d0%b5%d0%b4%d0%b5/", "text": "От 9 до 14 часа на 16 септември временно ще бъде преустановено пропускането на леки и товарни автомобили на вход и изход на ГКПП  Лесово–Хамзабейли. Това съобщиха от пресцентъра на МВР. Причината е извършващ се ремонт, разширение и свързаното с това оборудване на съпределния граничен пункт.", "date": "2019.09.14", "title": " Затварят за 5 часа ГКПП „Лесово“ в понеделник"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%be%d1%82-2021-%d0%b3-%d0%bc%d0%be%d0%b6%d0%b5-%d0%b4%d0%b0-%d0%b2%d1%8a%d1%80%d0%bd%d0%b5%d0%bc-%d0%bd%d0%b0%d0%b1%d0%be%d1%80/", "text": "Да се възстанови наборната военна служба и младите хора да се върнат в казармата, за да се научат на ред и дисциплина – за това настоя днес министърът на отбраната Красимир Каракачанов, предаде  Той откри край Казанлък втория Национален събор на запасното войнство. В него участваха представители на военно-патриотичните организации в страната. „Във времената, в които от всякакви посоки се опитват да разграждат националния ни морал и идентичност и хората като че ли забравиха понятия като чест и достойнство, род и служба и се отдадоха на пропагандата, че животът е едно веселие, в което трябва да живееш по-добре, вашата роля е на хора, които крепят духа на българщината и пламъка на родолюбието и патриотизма”, каза министърът на отбраната. По думите му, от 2021 година може да се въведе наборната военна служба, ако сега държавата започне да работи по темата. „Няма да е лесно, но и няма да е толкова скъпо, колкото се опитват да ни обясняват“, заяви вицепремиерът, който е патрон на събора. Военният министър наблюдава демонстрация на военнослужещите от Специалните сили, които показа способности при изпълнение на военни ръкопашни техники, стрелба с маркиращи боеприпаси, както и директна акция за освобождаване на заложници и инфилтриране по парашутен способ с парашутна система тип „Летящо крило“.", "date": "2019.09.14", "title": " Каракачанов: От 2021 г. може да върнем наборната служба, ако започнем работа сега"}
{"url": "https://trud.bg/%d0%b0%d1%82%d0%b0%d0%ba%d0%b8-%d0%bd%d0%b0-%d1%85%d1%83%d1%82%d0%b8%d1%82%d0%b5-%d0%bd%d0%b0%d1%80%d1%83%d1%88%d0%b8%d1%85%d0%b0-%d0%b4%d0%be%d0%b1%d0%b8%d0%b2%d0%b0-%d0%bd%d0%b0-%d0%bf%d0%b5%d1%82/", "text": "Добивът и износът на петрол на Саудитска Арабия са нарушени, съобщиха три информирани източника, след като йеменските хуси извършиха нападения с дронове срещу два обекта на петролната компания Арамко, съобщи БТА. Един от източниците съобщи, че е засегнато производството на 5 милиона барела петрол дневно – близо половината от сегашния добив на кралството. Саудитската петролна компания Арамко притежава най-големия в света нефтопреработвателен комплекс, намиращ се в източната част на Саудитска Арабия.", "date": "2019.09.14", "title": " Атаки на хутите нарушиха добива на петрол в Саудитска Арабия"}
{"url": "https://trud.bg/%d1%81%d0%b8%d0%b4%d0%b5%d1%80%d0%be%d0%b2-%d0%b4%d0%b0-%d0%bd%d0%b5-%d1%83%d1%87%d0%b0%d1%81%d1%82%d0%b2%d0%b0%d0%bc%d0%b5-%d0%b2-%d0%b3%d0%b5%d0%be%d0%bf%d0%be%d0%bb%d0%b8%d1%82%d0%b8%d1%87%d0%b5/", "text": "Лидерът на АТАКА Волен Сидеров посети 16-ия събор на русофилите край яз. „Копринка”. Той беше посрещнат радушно от участниците в ежегодното мероприятие, съобщиха от пресцентъра на партията. „Посрещат ме сърдечно както всяка година. Хората искат да имаме нормални отношения с Русия и да не участваме в геополитическите игри на санкции и враждебност. Тези игри са чужд интерес, а не български”, каза Сидеров край яз. „Копринка”. По темата за т. нар. шпионски скандал, в който беше въвлечен председателят на НД „Русофили” Николай Малинов и негови колеги, Сидеров коментира, че всичко това е действие на чужда държава, за да пречи на отношенията ни с Москва в момент, когато премиерът Борисов полага усилия да възстанови стратегически проекти като АЕЦ „Белене” и продължението на газовия поток през България. „Точно сега се явява този скандал, който ще се отрази лошо на намеренията на правителството да осъществи тези проекти. Пак се търси резултат, който не е в български интерес”, посочи лидерът на АТАКА. Във връзка с предстоящия местен вот Сидеров е уверен в по-добрите резултати, които партията му ще постигне на изборите. „В лицето на партия АТАКА хората, с които се срещам, виждат разумна българска патриотична партия, която е загрижена за националния интерес и се опитва да го отстоява по всякакъв начин”, заключи Сидеров.", "date": "2019.09.14", "title": " Сидеров: Да не участваме в геополитически игри, не са в интерес на България"}
{"url": "https://trud.bg/%d0%b2%d0%b5%d1%80%d1%82%d0%be%d0%bb%d0%b5%d1%82-%d0%bc%d0%b8-17-%d0%b3%d0%b0%d1%81%d0%b8-%d0%bf%d0%be%d0%b6%d0%b0%d1%80%d0%b0-%d0%b2-%d1%80%d0%b8%d0%bb%d0%b0/", "text": "Двадесет и шест военнослужещи от 42-ри механизиран батальон в Ямбол от 6.30 ч. на 14 септември, се включиха отново в гасенето на пожара, възникнал в местността „Сухи дял“ в землището на Котел, съобщиха от Министерството на отбраната. В 15.24 ч. вертолет Ми-17 от авиобаза „Крумово“ излетя, за да окаже помощ в гасенето на друг пожар, възникнал в местността „Сухото езеро“ в Национален парк „Рила“. Огънят е обхванал трудно достъпен терен на височина 1800 –  2000 метра и това налага използването на вертолета. Екипажът до 18.00 ч. извършва полети за гасенето на пожара от въздуха.", "date": "2019.09.14", "title": " Вертолет Ми-17 гаси пожара в Рила"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%be%d1%81%d0%b2%d0%be%d0%b1%d0%be%d0%b4%d0%b8-%d1%88%d0%b5%d1%84/", "text": "Парламентът на република Северна Македония подкрепи освобождаването от длъжност специалния прокурор Катица Янева със 102 гласа „за“, без никой да гласува „против“ и „въздържал се“, съобщи БГНЕС. Янева е в ареста заради случая „Рекет“. По време на днешното пленарно заседание не беше обсъден докладът на Съвета на прокурорите, който препоръчва уволнението на Янева заради „непрофесионално, незаконно и несъвестно поведение“. След гласуването, депутатите трябва да изпратят решението си на Съвета на прокурорите, който трябва да го потвърди.", "date": "2019.09.14", "title": " Македонският парламент освободи шефката на спецпрокуратурата"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%bc%d0%b5%d0%b4%d0%b2%d0%b5%d0%b4%d0%b5%d0%b2-%d0%b7%d0%b0-54-%d0%b8%d1%8f/", "text": "Лидерът на АБВ Румен Петков поздрави министър-председателя на Руската федерация и председател на партия „Единна Русия“ Дмитрий Медведев по повод 54-ия му рожден ден, съобщиха от пресцентъра на АБВ. Петков е изпратил писмо на руския премиер. „Уважаеми, г-н Анатолиевич, днес съм щастлив да бъда сред многобройните ти приятели, които от все сърце те поздравяват по случай 54-та ти годишнина! Няма по-безценен дар от здравето – затова го пожелавам в изобилие за теб, твоите любими и близки хора и другари! Няма по-съкровена мечта от успеха – затова изразявам своята увереност, че той ще съпътства мъдростта в делата ти! И тук ще си позволя една препратка към мисъл на Айнщайн: „Умните хора знаят как да решат проблемите, а мъдрите – как да ги избегнат“. За мен е чест и удоволствие да бъда съмишленик и страна в едно плодотворно, дългогодишно и перспективно сътрудничество между нашите две организации. Приеми моя приятелски поздрав и благопожелания към теб и твоето семейство!“, пише Румен Петков.", "date": "2019.09.14", "title": " Румен Петков поздрави Медведев за 54-ия му рожден ден"}
