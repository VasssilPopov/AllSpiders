{"url": "https://trud.bg/%d0%b5%d0%b4%d0%bd%d0%b0-%d0%b3%d0%be%d0%b4%d0%b8%d0%bd%d0%b0-%d1%83%d1%81%d0%bb%d0%be%d0%b2%d0%bd%d0%be-%d0%bf%d0%be%d0%bb%d1%83%d1%87%d0%b8-%d1%81%d1%8a%d0%b4%d0%b8%d1%8f-%d0%b2%d0%b5%d1%81%d0%b5/", "text": "Софийският градски съд присъди една година условно с 3-годишен изпитателен срок на съдията от Софийския апелативен съд Веселин Пенгезов, предаде БГНЕС. Присъдата беше постановена от съда с близо двучасово закъснение. Останалите няколко души, привлечени като помагачи и съучастници на Пенгезов, бяха оправдани, като съдът използва механизма за давност на деянието, а при други липсваха доказателства, които да доказват по безспорен начин вината и съучастието им. Пенгезов бе подсъдим заедно с още няколко души за злоупотреба с финансови средства. Парите са от Оперативна програма „Административен капацитет“. Пенгезов ръководеше ключовата съдебна институция преди да бъде обвинен. Разследването започна през 2010 година, но в продължение на четири години се води срещу неизвестен извършител. Едва в началото на април 2015 г. обвинителният акт срещу Пенгезов влезе в съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Една година условно получи съдия Веселин Пенгезов за злоупотреба с финансови средства"}
{"url": "https://trud.bg/%d1%80%d0%b0%d0%b7%d1%85%d0%be%d0%b4%d0%b8%d1%82%d0%b5-%d0%b7%d0%b0-%d1%82%d1%80%d1%83%d0%b4-%d0%bd%d0%b0%d1%80%d0%b0%d1%81%d0%bd%d0%b0%d1%85%d0%b0-%d1%81-13-%d0%bd%d0%b0-%d1%81%d1%82%d0%be/", "text": "В строителството повишението е най-малко Разходите на фирмите за един час работа на наетите от тях хора нарастват с 12,9% през първото тримесечие на годината спрямо същия период на миналата, обявиха от НСИ. Увеличението на разходите за труд е най-голямо в услугите – с 13,1%, заетите в индустрията получават с 11,4% повече, а най-малък е ръстът в строителството – с 8,4%. В отделните сфери на икономиката най-голям е ръстът на възнагражденията в образованието – със 17,9% на годишна база. Това е резултат на предприетите мерки от правителството за увеличение на учителските заплати. На второ място е секторът операции с недвижими имоти, където разходите за труд за нарастват с 16,9%. Заплатите в сектора са свързани с реализираните сделки с имоти. Сериозното увеличение на доходите в бранша показва ръст и на покупките на жилища. На трето място по увеличение на заплатите се нареждат заетите в сектора държавно управление. Разходите за един час труд на чиновниците са нараснали с 15,6%. Заплатите на програмистите също продължават бързо да нарастват като причината за това е дефицитът на кадри в бранша. През първото тримесечие разходите за труд в сектора „създаване и разпространение на информация и творчески продукти; далекосъобщения“ се увеличават с 14,6%. Топ пет по ръст на заплатите се допълва от заетите в сектора „хотелиерство и ресторантьорство“, където увеличението е с 14,4%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Разходите за труд нараснаха с 13 на сто\t"}
{"url": "https://trud.bg/%d0%b2%d0%be%d0%bb%d0%b5%d0%bd-%d1%81%d0%b8%d0%b4%d0%b5%d1%80%d0%be%d0%b2-%d0%bd%d1%8f%d0%bc%d0%b0-%d0%bd%d0%b8%d0%ba%d0%b0%d0%ba%d0%b2%d0%b8-%d0%bf%d1%80%d0%be%d0%b1%d0%bb%d0%b5%d0%bc%d0%b8-%d0%b2/", "text": "Няма никакви проблеми в управляващата коалиция. Отношенията между мен, Каракачанов и Симеонов не са най-интересното нещо на света. Каквито и да са те, няма да попречат на управлението. Това коментира пред   лидерът на „Атака“ Волен Сидеров. „Ние си говорим най-нормално, всичко е чудесно. Имаме някакви критики от време на време, аз отправям някакви критики, те са принципни, защото когато видя нещо нередно, аз го посочвам“, каза той. Сидеров каза още, че винаги, когато си в управлението, търпиш негативи. Той спомена за предложение на „Атака“ от 2012 г., с което субсидиите да се заличат. Българите не вярват на партиите, макар да сме партийна демокрация. От 90-а година насам се насажда мнение, че партиите са вредни, но и повечето не си изпълниха клетвата да спазват Конституцията и да работят в името на народа, коментира още лидерът на „Атака“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Волен Сидеров: Няма никакви проблеми в управляващата коалиция"}
{"url": "https://trud.bg/%d1%81%d0%b0%d1%89-%d0%bf%d0%be%d0%b8%d1%81%d0%ba%d0%b0%d1%85%d0%b0-%d1%81%d0%b2%d0%b8%d0%ba%d0%b2%d0%b0%d0%bd%d0%b5-%d0%bd%d0%b0-%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5-%d0%bd%d0%b0/", "text": "САЩ поискаха свикване на закрито заседание на Съвета за сигурност на ООН за Иран в понеделник, 24 юни, предава  , като се позовава на медийни доклади. „Ще информираме СС на ООН за последните събития около Иран и ще предоставим допълнителни данни, получени в ход на разследването на неотдавнашните инциденти с танкерите“, се казва в писмо от постоянния представител на САЩ при ООН. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " САЩ поискаха свикване на заседание на Съвета за сигурност на ООН за Иран"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d1%80%d0%b5%d1%88%d0%b5%d0%bd%d0%b8%d1%8f%d1%82%d0%b0-%d0%b7%d0%b0-%d1%80%d0%b5%d0%ba%d0%be%d0%bd%d1%81%d1%82%d1%80%d1%83%d0%ba%d1%86%d0%b8/", "text": "Министър-председателят на Македония Зоран Заев ще внесе в Събранието предложенията за реконструкция на правителството в неделя следобед, след което ще обяви подробностите, свързани с конкретни имена и ресори, предава скопският „Фокус“. „Днес, утре и в неделя нашата страна е домакин на повече от 15 финансови министри, губернатори, трима вицепрезиденти на Световната банка и двама заместник-председатели на Международния валутен фонд. Искаме да се покажем в най-добрата светлина и това е основната причина. Решенията са взети и в неделя следобед ще представя пред Събранието материалите за всички промени, които ще се случат в правителството“, поясни Заев пред журналисти. В същото време, както той посочи, ще има и втора вълна на „метлата“, която трябва да включва директори и членове на управителни и надзорни съвети в публичните предприятия. Що се отнася до промените, които се правят в рамките на СДСМ, Заев съобщи, че ще бъдат назначени вицепредседатели на партията и още 20 на общинските организации на политическата сила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Зоран Заев: Решенията за реконструкцията в правителството са взети, ще ги представя в неделя"}
{"url": "https://trud.bg/%d0%b2%d0%b5%d1%87%d0%b5-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%b5-%d0%bb%d1%8f%d1%82%d0%be/", "text": "Точно в 18:54 ч. настъпи лятното слънцестоене, а с това и астрономическото лято в България. Днес е най-дългият ден в годината, а нощта е най-кратка. В София денят нараства от 15 часа и 6 минути в началото на юни, до 15 часа и 19 минути днес. Лятното слънцестоене бележи началото на лятото в Северното полукълбо, около 21 юни, и около 22 декември – за Южното полукълбо. То завършва с есенното равноденствие, около 23 септември в Северното полукълбо и около 22 март, в Южното полукълбо. Според повечето метеорологични прогнози това е и денят, в който дъждовете започват да спират. В Санкт-Петербург от днес настъпват бели нощи, а северно от 66 градуса северна ширина настъпва полярен ден. Например, в Мурманск полярния ден е с продължителност 2 месеца – от 22 май до 22 юли. В този период Слънцето никога не се спуска под линията на хоризонта, предаде БГНЕС. В течение на няколко дни преди и след момента на слънцестоене, Слънцето по пладне ще „остане на тази височина“, сякаш се е спряло за малко, за това тези ден се наричат стоене на Слънцето. След това Слънцето започва да се спуска на юг по пладне и денят започва да намалява, обясняват учените от БАН. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Вече официално е лято"}
{"url": "https://trud.bg/%d1%81%d1%8a%d0%b2%d0%b5%d1%82%d0%bd%d0%b8%d0%ba-%d0%bd%d0%b0-%d0%b8%d1%80%d0%b0%d0%bd%d1%81%d0%ba%d0%b8%d1%8f-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%b7%d0%b0%d1%8f%d0%b2%d0%b8/", "text": "Съветникът на иранския президент Хасан Рохани, Хасамедин Ашена, заяви днес в Туитър, че ако президентът на САЩ Доналд Тръмп не иска война с Техеран, трябва да облекчи санкциите, предаде Ройтерс. „Войната и санкциите са двете страни на една и съща монета. Ако не искате война, трябва да направите нещо със санкциите“, се казва в публикацията. Иран ще отговори симетрично на стъпките на Вашингтон, заяви днес също в Туитър говорителят на иранското министерство на външните работи Абас Мусави, цитиран от ТАСС. „Иранският народ отговаря на дипломацията с дипломация, на уважението с уважение, а на агресията с отбрана“, посочи той. Мусави каза това в отговор на изявлението на специалния пратеник на САЩ за Иран Брайън Хук, че „американската дипломация не дава на Техеран правото да отговаря с военна сила“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Съветник на иранския президент заяви, че Тръмп трябва да облекчи санкциите, за да избегне война"}
{"url": "https://trud.bg/%d1%85%d0%b0%d0%be%d1%81-%d1%81-%d0%b2%d1%80%d1%8a%d1%89%d0%b0%d0%bd%d0%b5%d1%82%d0%be-%d0%bd%d0%b0-%d0%b4%d0%b0%d0%bd%d1%8a%d1%86%d0%b8-%d0%b7%d0%b0-%d0%b2%d1%82%d0%be%d1%80%d0%b8-%d0%b4%d0%be%d0%bc/", "text": "Трябва да бъде представена сметка, по която да бъдат преведени парите В момента цари хаос в общинските данъчни структури, след като през април Конституционният съд отмени по-високите данъци за второ жилище в курортите. Причината е, че голяма част от собствениците на имоти в курорти са платили по-високия данък за цялата година, а в момента преизчисляват каква сума трябва да им върнат или приспаднат, ако имат други задължения към общинския бюджет. Оказва се, че тази задача въобще не е лесна и реално не успяват да върнат парите на всички надплатили данъка. Общините изпращат писма на всеки един от собствениците, но има случаи, в които не получават обратна връзка, че то е получено. „Данъчните пресмятат каква част от налога да върнат и пишат писмо до всеки един човек“, каза по време на форум на тема „Бизнесът и  регионите“ Донка Михайлова, кмет на Троян и зам.-председател на Асоциацията на общините в България. Но експертите в общините трудно откриват собствениците на имотите. Това създава хаос не само за администрациите, но и за изрядните платци, които трябва да покажат пред общината документ от банка за тяхна сметка, по която да бъдат преведени парите. Михайлова коментира и ВИК сектора и гледната точка на общините по темата за държавните ВИК оператори. „В България има 18 общински ВИК оператора. Вместо държавата да стимулира общините за това, тя ги санкционира“, каза Михайлова и обясни, че ако от общински се премине към държавния ВИК оператор, цената на водата ще нарасне. На форума стана ясно още, че с 1,6 млрд. лв. по ОП „Региони в растеж“ обновяват 39 града. Това са проекти за възстановяване на паркове, улици и площади, за образователна, спортна и социална инфраструктура, както и за транспорт и енергийна ефективност. „Реализирани са 40 проекта. Сред най-значимите инвестиции с участието на българския бизнес са строителството на завод за замразени тестени изделия в Пловдив и завод за резервни части в зона с потенциал за икономическо развитие в Русе. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Хаос с връщането на данъци за втори дом в курортите\t"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b4%d1%80%d0%b0%d0%bc%d0%b0%d1%82%d1%83%d1%80%d0%b3%d1%8a%d1%82-%d0%b8%d0%b2%d0%b0%d0%bd-%d0%b4%d0%b5%d1%87%d0%b5%d0%b2/", "text": "На 85-годишна възраст почина Иван Дечев – драматург, кинокритик и редактор, член на Съюза на българските филмови дейци, съобщиха от Съюза. Петнадесет филма, на които той е бил редактор, са наградени с отличието „Златна роза“. „През дългия си професионален път той вложи своя интелектуален талант, широка култура, мъдрост и благородни усилия в създаването на десетки филми, сред които са такива изключителни постижения като „Мъже“, „Момчето си отива“, „Къщи без огради“, „Осъдени души“, „Година от понеделници“, „Звезди в косите, сълзи в очите“, „Юлия Вревска“, „Всичко е любов“, „От нищо нещо“, „Голямото нощно къпане“, „Търновската царица“, „Дело 205/1913 П.К.Яворов“, „Онова нещо“, „Спомен за страха“ и др., отбелязват от СБФД. Във всеки един от тях той вграждаше своето лично разбиране за добро и зло, проявяваше точен нравствен и социален рефлекс и винаги подкрепяше и отстояваше оригиналните и смели артистични търсения на творците. Петнадесет филма, на които той е бил редактор, са наградени с отличието „Златна роза“ през годините, се припомня в съобщението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Почина драматургът Иван Дечев"}
{"url": "https://trud.bg/%d0%b4%d0%be-300-%d0%bf%d0%be-%d1%81%d0%ba%d1%8a%d0%bf%d0%b0-%d0%b3%d1%80%d0%b0%d0%b6%d0%b4%d0%b0%d0%bd%d1%81%d0%ba%d0%b0-%d0%b7%d0%b0-%d0%bb%d0%be%d1%88%d0%b8-%d1%88%d0%be%d1%84/", "text": "Санкциите ще са за водача Шофьорите с тежки нарушения на пътя ще плащат до 300% по-скъпа застраховка “Гражданска отговорност”, а “добрите” водачи ще получават бонус до 25 на сто от цената на полицата. Това се предвижда да залегне в новата системата “Бонус – малус”, заяви председателят на Държавна агенция “Безопасност на движението по пътищата” Малина Крумова. Една от промените е свързана с това системата да бъде обвързана с шофьора, а не с автомобила, както беше в предните предложения. По този начин продажбата на един автомобил ще стане по-лесна. От агенцията предвиждат още в застрахователната полица да присъстват имената на шофьорите, които управляват даден автомобил, а цената на застраховката да се определя спрямо тяхната изрядност на пътя. Така например, ако един водач е изряден, а друго лице, посочено да управлява автомобила, не е, то цената на полицата ще зависи от коефициента на най-лошия водач. По думите на Крумова дребните нарушения няма да засягат и определят цената на застраховката. Тя ще зависи от няколко варианта – или ще влизат само щети, предявени по ГО, или нарушения (напр. превишена скорост с 50 км/ч), или двете комбинирано.", "date": "2019.06.21", "title": " До 300% по-скъпа „Гражданска” за лоши шофьори\t"}
{"url": "https://trud.bg/%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%b5-79-%d0%b2-%d1%80%d0%b0%d0%b9%d0%be%d0%bd%d0%b0-%d0%bd%d0%b0-%d1%80%d1%83%d0%b6%d0%b8%d0%bd%d1%86%d0%b8-%d0%b2%d1%80/", "text": "Към 19.10 часа в полицията е получено съобщение за аварирал тир, който е препречил и двете платна на пътя на Е-79 в района на с. Ружинци. До изместването на тежкото превозно средство с техника, трафикът по главния път в двете посоки ще бъде отклонен през с. Арчар. Това съобщиха от пресслужбата на Министерство на вътрешните работи. Движението се регулира от екип на Пътна полиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Движението по Е-79 в района на Ружинци временно е отклонено през с. Арчар заради аварирал тир"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b1%d0%b8%d0%b2%d1%88%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bd%d0%b0-%d0%ba%d0%b8%d0%bf%d1%8a%d1%80-%d0%b4%d0%b8%d0%bc/", "text": "На 72-годишна възраст тази вечер почина бившият президент на Кипър Димитрис Христофиас. Той бе шестият президент на страната, с мандат от февруари 2008 – февруари 2013 г. Димитрис Христофиас бе хоспитализиран в интензивното отделение в държавната болница в Никозия на 20 май заради сериозни проблеми с белодробната система. За здравословното му състояние се грижеха лекари, както от Кипър, така и от Израел. Като президент той имаше много близки отношения с България и българската общност в Кипър и бе много добър приятел на българската държава, която посети с официална визита през октомври 2008 г., а година по-късно посрещна в Никозия българския президент Георги Първанов. Искрени съболезнования поднесе президентът на Република Кипър Никос Анастасиадис за кончината на бившия президент Димитрис Христофиас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Почина бившият президент на Кипър Димитрис Христофиас"}
{"url": "https://trud.bg/%d0%b8%d0%b7%d0%bf%d1%80%d0%b0%d0%b2%d1%8f%d1%82-%d0%bd%d0%b0-%d1%81%d1%8a%d0%b4-%d1%88%d0%be%d1%84%d1%8c%d0%be%d1%80-%d1%81-%d0%ba%d0%bd%d0%b8%d0%b6%d0%ba%d0%b0-%d0%be%d1%82-%d0%b5%d0%b4%d0%b8%d0%bd/", "text": "Окръжна прокуратура – Велико Търново внесе в съда обвинителен акт срещу шофьор, който причинил катастрофа с един загинал. Обвинението срещу Л. З. е за това, че на 4 май 2017 г., в Елена, при управление на лек автомобил Рено „Лагуна“ се движил с 68 км/час и на завой напуснал платното и се ударил в бетонна колона на ограда. При произшествието  загинал К. Д., пътуващ на задна седалка на лекия автомобил. Същия ден Л. З. получил шофьорска книжка. Уговорил се с приятели да се разходят вечерта до Велико Търново. Обвиняемият се качил в лек автомобил, собственост на близък роднина, взел трима приятели и след като заредили гориво, тръгнали обратно към Елена, където трябвало да вземат още един човек. Движейки се по ул. „Трети март“, на прав участък от пътя, Л. З. натиснал газта. На кръстовище решил да завие, но не успял да вземе завоя, направил опит да „изправи“ колата и завъртял рязко волана. Автомобилът обаче поднесъл и се блъснал в бетонна ограда. При  ударът, един от спътниците в колата получил травми, в резултата на които починал.  Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Изправят на съд шофьор с книжка от един ден, причинил катастрофа с един загинал\t"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-25/", "text": "Тази събота и неделя: Скарлет Йохансон: Аз съм мани­пу­ла­торка В Холивуд още има сексизъм. Много работа се свърши, но още повече работа тепърва има да се свърши и всички ние трябва да участваме в промяната.         Иван Шишманов: Финансов министър се дави в „Евксиноград” Всички хукват към вълните, които този ден са високи. С тях и Манушев, оперен да покаже какво може. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " „Труд Уикенд“ – един вестник за два дни"}
{"url": "https://trud.bg/%d0%b4%d0%b2%d0%b8%d0%b3%d0%b0%d1%82%d0%b5%d0%bb-%d0%bd%d0%b0-%d1%81%d0%b0%d0%bc%d0%be%d0%bb%d0%b5%d1%82-%d0%b4%d0%be-%d0%be%d1%81%d1%82%d1%80%d0%be%d0%b2-%d1%80%d0%be%d0%b4%d0%be%d1%81-%d0%b8%d0%b7/", "text": "Паника във вътрешен полет на самолет, изпълняващ линия от Ираклион – о. Крит до остров Родос, след като двигателят се повредил във въздуха. Според непотвърдена информация самолетът, който е излетял малко след 15.00 часа от летище Ираклион до остров Родос е извършил принудително кацане в Карпатос, тъй като двигателят на машината е експлодирал. 47-те пътници на полета са на летище „Карпатос“ и очакват информация как ще продължат пътуването си. Всички са в добро здраве, няма пострадали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Двигател на самолет до остров Родос избухна във въздуха"}
{"url": "https://trud.bg/%d0%b3%d0%b0%d0%b7%d0%be%d0%b2%d0%b0%d1%82%d0%b0-%d0%b8%d0%b3%d1%80%d0%b0-%d0%b2-%d1%81%d1%80%d0%b5%d0%b4%d0%b8%d0%b7%d0%b5%d0%bc%d0%bd%d0%be%d0%bc%d0%be%d1%80%d0%b8%d0%b5%d1%82%d0%be/", "text": "Към днешна дата в източната част на Средиземноморието се разиграва шах-партия, която само професионалните играчи са в състояние да проследят. Толкова експлозивна, че геополитическите анализатори и външни министерства в много страни не изключват възможността да пламне регионът. Разбира се това е екстремен сценарий, но когато се мобилизира огромна армия, дипломатически и финансови механизми, неприятните сценарии са винаги в играта. Кои са основните играчи в този сценарий на конкуренция и напрежение, който се развива в средиземноморската зона, между Кипър, южния бряг на Турция и южните гръцки острови? Винаги непредвидимата Турция, двете членки на Европейския съюз, а именно Кипър и Гърция, американците, които имат жизненоважни интереси в региона, британците с голяма база в Кипър, руснаците, засегнати от по-широките си интереси, израелците и египтяните, които имат четиристранна енергийна връзка с Кипър и Гърция. Забъркани са още и големи американски, френски и италиански енергийни гиганти, извършващи сондажи за природен газ в региона, норвежки компании, работещи заедно с турците, Европейският съюз, който е на страната на Гърция и Кипър. Най-неприятното и притеснително е, че в района има военно струпване. Десетки военни кораби, самолети, подводници и големи сухопътни военни сили са готови да се намесят във всеки един момент на ескалация. С толкова много разиграни партиди и толкова много армия в района, защо да изключим неприятните сценарии? Как започна всичко? Гърците се погрижиха от 1990 г. да направят Кипър член на Европейския съюз и след това на Еврозоната. С това узаконяване Кипър пристъпи към сондажи без да обръща внимание на реакциите на съседна Турция. Президентът Ердоган от своя страна реши да реагира по-динамично като заплаши, че ще спре с военни средства сондажите в кипърските райони. Кипърците, действайки много умно, възложиха сондажите на американски и френски фирми, защитени от своите страни, като американски и френски кораби се грижат денонощно за сигурността на своите фирми. Ердоган, виждайки, че го изхвърлят от енергийната игра, реши да реализира свои сондирания в парцели, които Кипърската република смята, че са нейни. Турски кораби започнаха сондажи в региона около Кипър. Кипърското правителство реагира, че това е нарушение на международното право. Турските представители им отговориха, че страната им има право на подобни действия и пусна в действие една своя сонда, която работи с норвежка технология и започна сондиране в кипърската морска зона. До сондата естественоТурция нареди своите военни фрегати. Обяви, че ще пусне в ход и втора сонда след няколко седмици. Точно там се намираме сега и можем да определим това положение като острието на бръснача. Гърция и Кипър мобилизираха Европа срещу турците, смятайки че в действителност Турция нахлува в морето на друга държава. Европейците, на които им е омръзнал Ердоган и се дразнят от съгласуваността му с Путин, съответно подкрепят Кипър и Гърция. Френският президент Еманюел Макрон зае ясна позиция, действие което предизвика гнева на Ердоган, който го назова „аджамия“. Кипърците издадоха международна заповед за арест (която е валидна за цяла Европа) за норвежките екипажи, които вземат участие в турското сондиране, в резултат на което много норвежци го напуснаха. Гръцкият министър-председател Алексис Ципрас свика извънредно заседание в Атина на Съвета за национална сигурност, като след това обяви, че ще поиска от Европа да наложи санкции на Турция. Състоянието на турската икономика е плачевно и европейските санкции ще я довършат. Само за седмица международната рейтингова агенция „Мудис“ удари шамар на Турция като намали кредитния рейтинг на 18 турски банки и 11 големи фирми. Предупреди още, че е понижена горната граница за оценка на деноминираните в чуждестранна валута турски държавни облигации. Турските средства за масова информация са бесни на гърците и кипърците, смятайки че са използвали Европа, за да притисне тяхната родина. Гърците от друга страна се страхуват, че следващата цел на турците ще бъдат сондажите в гръцките морски зони, тъй като турците вече го обявиха. Гърците на свой ред предупредиха, че това автоматически ще доведе до военен конфликт между двете страни. И така на шахматната дъска се наредиха много притеснителни сценарии. Анализаторите предвиждат тази вероятност да се реализира, приблизително към есента, не в момента, но изненади никога не се изключват.  При това много сложно положение е логично да си зададем въпроса, дали е вероятен военен сблъсък в Егейско море или в Източното Средиземноморие. Отговорът е категоричен: Широк военен конфликт е по-скоро невъзможен. В края на краищата Гърция и Турция са членки на НАТО. Но съществува голяма вероятност за един ограничен, но насилствен горещ епизод между двете страни. Разбира се Турция е една голяма военна сила, но и Гърция разполага с мощен високо обучен военен потенциал. Големият проблем е, че ако в миналото американският президент можеше да вдигне телефона и да накара да се спрат неговите двама съюзници, когато станат много агресивни единия спрямо другия, днес с Доналд Тръмп, за който никой не знае в какво вярва, и Ердоган, който е абсолютно непредвидим, тази предохранителна мярка изглежда, че не съществува.   Всеки сценарий е възможен И ако в минал период изглеждаше немислимо избухване на напрежение през летните месеци, защото нито Гърция нито Турция желаят да объркат своя туризъм, от който печелят много, сега дори и това не важи. На Ердоган му предстоят избори през следващата неделя в Истанбул. В Гърция предстоят избори след три седмици (с вероятност да се смени правителството). Така че всеки сценарий трябва да се смята за възможен.", "date": "2019.06.21", "title": " Газовата игра в Средиземноморието\t"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%be%d1%82%d0%bf%d0%b8%d1%81%d0%b0-%d1%81%d0%b8%d1%81%d1%82%d0%b5%d0%bc%d0%b0%d1%82%d0%b0-%d1%88%d0%bf%d0%b8%d1%86%d0%b5%d0%bd%d0%ba%d0%b0%d0%bd%d0%b4/", "text": "Френският президент Еманюел Макрон „отписа“ днес като метод за избиране на председател на ЕК системата „шпиценкандидат“, която изисква основните политически семейства в ЕС да изберат свой кандидат, предаде Франс прес. „Нито един от тримата кандидати, определени с тази процедура, не се очерта като консенсусна фигура. Удостоверихме невъзможността тримата да изпълняват функциите на председател на Комисията“, заяви Макрон след двудневната среща на върха на ЕС, която не успя да постигне съгласие по ключовите европейски постове. Председателят на Европейския съвет Доналд Туск „установи, че няма категорично мнозинство, с блокиращи малцинства или повече (гласове) за кандидати, излъчени по системата шпиценкандидат, като цяло, така че системата не бе сметната за валидна“, каза той. С това кандидатите на Европейската народна партия Манфред Вебер, на социалистите Франс Тимерманс и на либералите Маргрете Вестагер – окончателно отпаднаха като претенденти за председател на ЕК.  В отговор на журналистически въпрос френският президент каза: „Председателят Туск ясно установи, че няма мнозинство за тримата кандидати и че логично ще са нужни други имена“. Макрон защити съпротивата си срещу избора на Вебер, който според него не отговаря на изискването към председателя на ЕК да притежава опит. „Ако Манфред Вебер се беше представил пред европейския народ, няма проблем, но той се представи като водач на листа в Германия. Президентът отхвърли идеята, че договорките между европейските ръководители за ключовите постове не са много демократични. „Държавните и правителствените ръководители са избрани демократично, те не са по-малко легитимни от европейските парламентаристи“, заяви той. Макрон каза, че му се иска до 30 юни европейските лидери да се споразумеят за екип, в който има баланс между мъже и жени и на географски принцип, както и компетентност на най-високо равнище в света, в който Европа трябва да има силен глас. Той обаче не назова име.  Париж би искал за председател на ЕК французина Мишел Барние, който представлява ЕС в преговорите за Брекзит, отбелязва АФП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Макрон „отписа“ системата „шпиценкандидат“ като подход при избора на председател на ЕK"}
{"url": "https://trud.bg/%d0%bf%d1%80%d0%be%d1%84-%d0%b2%d0%b5%d0%bd%d0%b5%d0%bb%d0%b8%d0%bd-%d1%82%d0%b5%d1%80%d0%b7%d0%b8%d0%b5%d0%b2-%d1%81%d0%bf%d0%b5%d1%86%d0%b8%d0%b0%d0%bb%d0%b8%d1%81%d1%82-%d0%bf%d0%be-%d0%b8%d0%ba/", "text": "Невинаги по най-демократичните правила се избират най-способните учени  Трудно ли е да се занимаваш с наука в България? Кой и как оценява научните постижения на академиците и професорите? Има ли шуробаджанащина в университетите? По тези въпроси разговаряме с проф. Венелин Терзиев, специалист по икономика, национална сигурност и социално управление. Той разяснява и връзката между авторите и ползвателите на научните трудове и открития.  – Професор Терзиев, какво означава днес човек да е отдаден на науката?   – В последно време много се говори за измерване на науката, за качество, за оразмеряване по някакъв начин и намиране на елемент за нейното остойностяване. Безспорно това е свързано с определяне възнаграждението на хората, насочили се към такава дейност. Всички, които се занимават с икономика на труда и въобще с управлението на човешките ресурси, знаят колко е трудно и понякога дори невъзможно да се даде адекватен отговор на подобен въпрос. Експертизата на този, който ще оценява, оразмерява и дори отчита тази дейност, трябва да е достатъчно висока, а оценката – достатъчно справедлива и вярна, за да може да бъде приета от този, който е наблюдаван и оценяван. При прилагането и разработването на различни модели и технологии в тази посока винаги ще има доволни и недоволни. Това в никакъв случай не бива да плаши, обижда или обезкуражава всяка от страните. Житейски доказано е, че прогресът е свързан с научните открития. – Има ли трудности за популяризирането на научните открития?  – Да. Необходимостта научните разработки да бъдат публикувани в реферирани издания, т.е. такива, които съдържат научна информация с висока стойност, ги е превърнала в издания от затворен или ограничен характер на достъпност на публикуваната информация. Работата на учените трябва да достигне до по-голяма общност, защото тя е потенциалният ползвател на техния труд. Това принуждава или дори задължава изследователите да представят своите тези, разработки и открития на различни форуми, за да достигнат максимално бързо по различни информационни канали до потребителя. Така се превръща в сложен, труден и продължителен процес на утвърждаване. Съпротивата от страна на научната общност е много сериозна, защото търсенето на нетрадиционни подходи в утвърждаването на научните изследвания нарушава общоприетата рамка на бавност. Това „дразни“ научната общност, която е доста интровертна и дори закостеняла в разбиранията си за популяризиране на трудовете. – Как може да бъде постигната симбиоза между автори и ползватели и кой определя правилата?  – Промените в Закона за развитие на академичния състав и Правилника на приложението му търсят отговор на тези въпроси, като се опитват да създадат система от критерии, която да бъде измерима за съответната област на висше образование и професионално направление. Тази система се обслужва от Националния център за информация и документация към Министерството на образованието и науката. Дали количествените измерители, които са заложени в този модел, могат да осигурят необходимото качествено покритие е трудно да се каже. Покриването на определени критерии понякога води до невъзможност на някои учени да представят адекватна информация, като допълнително затруднение представлява информацията на хартиен носител от по-старите периоди. Това не омаловажава усилията да бъдат въведени единни изисквания при процедурите за хабилитация за доцент и професор, както и при образователната и научната степен „доктор“ и научната степен „доктор на науките“. Те са диференцирани по определени критерии, като относителната тежест е поставена в няколко основни направления- статии и доклади, публикувани в научни издания, реферирани и индексирани в световноизвестни бази данни с научна информация, ръководство на успешно защитил докторант, публикуван университетски или училищен учебник и др. Ообено значение се отделя на публикации, които са в реферираните системи на Web of Science и Scopus. Смята се, че изискванията при такива издания са достатъчно високи и оценката на публикуваните трудове е висока. – По-точно?   – Това кореспондира и с различни рейтингови системи, които отчитат определени статии в издания и класират институцията по тези показатели. Това изглежда доста приемливо и адекватно като технология на оценка, но не винаги резултатът се покрива с действителността. Индексирането на публикациите в двете основни системи е продължителен период, който понякога е година. В някои от висшите училища напредъкът се дължи на един или няколко учени, които са формирали екип и са се утвърдили в общността и могат свободно да публикуват в такъв тип издания. Това по определен начин изкривява информацията, която се представя, и води до количествени натрупвания, които не кореспондират с общата оценка на институцията. В някои от случаите, ако изключим тези няколко учени от състава на съответното висше училище, данните, които ще се получат, са незначителни. Друг оценъчен показател е времето на заемане на определена академична длъжност – ако той е приемлив за хората, които единствено и само с това се занимават, то за другите е нереалистичен и дори непостижим. Той не може да бъде обективен най-малкото за това, че определените способности, знания и компетенции не винаги са функция на времето и неговата продължителност като период. „Откъсването“ на научните изследвания от общественото развитие също са основен и немаловажен проблем. Възникват въпросите за какво ни служи това, кога и как ще ни бъде полезно или въобще ще ни бъде ли полезно? Трябва да изключим чисто теоретичните разработки, които сами по себе си имат друго значение и необходимост. – Как се приема оценката на научноизследователската дейност, която се прави от Министерство на образованието в последните години?  – Да, в последните години Министерство на образованието и науката прави Оценка на научноизследователската дейност, осъществявана от висшите училища, научните организации и фонд „Научни изследвания“. Тя е на база индивидуални карти на отделните организации, които съдържат обективна информация, изведена от международните бази данни и верифицирана от оценяваните организации и висши училища, счетоводна справка за изразходваните средства по научноизследователски проекти, по договори с индустрията и др. и такива, отразяващи експлоатацията на научните резултати и данни за защитилите през 2017 г. докторанти и доктори на науките от регистъра на НАЦИД. Най-висок дял по обща оценка по системата от критерии и показатели заема Българска академия на науките. По отношение на останалите водещи организации- Софийски университет, Медицински университет-София, Химикотехнологичен и металоргичен университет – София и Технически университет определя заедно с БАН почти 2/3 от общия принос към общата оценка. Извън столицата се обособяват още няколко научни центрове с дефиниран принос към общата оценка в градовете Пловдив, Варна, Русе и Бургас. В общата оценка липсва измерим принос на един от най-големите български висши училища – УНСС. Изследването дава почти същата конфигурация на подреждане на организациите по научните публикации с отворен достъп, като единственото изключение е на Югозападен университет „Неофит Рилски“ в Благоевград. Изследването дефинира по критерии и показатели отделните научни направления, като същото е направено съобразно разделението или по-точно приложението на научната публикация към съответната научна област – което правят базите данни на Scopus и Web of Sciеnce. Разпределението на научната продукция в тези бази данни извършват по критерии и показатели, които не винаги съвпадат с нашата система за оценка. Това понякога може да изкриви или измени класацията по научни направления. Това в повечето случаи се определя от научното списание или в изданието на конференция в което е попаднала публикацията. В общата оценка на висшето училище това изменение не може да повлияе. Така в класацията по научни направления попадат висши училища, които не извършват научно-изследователска дейност в това направление. В тази посока е насочен финансов ресурс който подпомага или насърчава дейността. Оказва се, че един или двама изявени учени в тези области могат коренно да променят показателите. Има един интересен детайл. – Какъв е той?   – Че водещи учени формират над 65% от придобитата обща оценка в направлението на организацията, а дори се наблюдава и по-висок процент достигащ близо 90%. Това налага от само себе си въпроса – дали тези организации биха могли да „претендират“ за научен капацитет в това направление или би следвало тези изключения да бъда представяни отделно и да не бъдат включвани в общата оценка. Прави впечатление относително слабото представяне на висшите училища с икономически профил, като единствено УНСС в София е на 7-ма позиция и то след Висшето училище за телекомуникации и пощи, Национален военен университет „Васил Левски“ във Велико Търново и Русенски университет „Ангел Кънчев“. – Каква реформа би била адекватна и приложима с положителен знак в България?  – Въвеждането на системи за оценка също би породило въпроси и критични бележки. Първият от тях е кой и по какъв начин ще прави тази оценка. Към момента приетата технология е h индекса, който отчита броя позовавания на определена статия и другия времеви показател, който се използва той да бъде определен за последните 5 години. Различните системи биха показали различни цифрови измерения, защото информационните бази данни са с различна пълнота и достъпност. За отделните области на висше образование и професионални направления могат да се използват различни. Липсата на система от измерими критерии доведе до парадоксални различия в нивата на оценка. Не бих могъл да кажа дали това определя качеството на самия кандидат за определена академична длъжност, но то е атестат за експертността на съответната комисия. Обикновено конкурсите у нас се провеждат само с един кандидат. Това за някои професионални направления е липсата на други кандидати, но понякога е и невъзможност да се заема съответната длъжност по обективни обстоятелства. Свързани са със затруднения в развитието на академичния състав в последните десетилетия, неатрактивност на направлението или липса на финансиране за научни изследвания. Понякога за кандидатите е неприемливо и местонахождението на съответното висше училище. Често се толерират само кандидати от вътрешната среда. Друг въпрос на коректност е последващият избор от научния и факултетния съвет. Търсенето и намирането на подходящи кандидати на този твърде ограничен пазар на труда на учени и изследователи довежда до затворен цикъл. Не е тайна, че част от университетите са място на препитание на цели фамилии от години. В това няма нищо лошо, защото занаят се предава от поколение на поколение, но доколко възможностите на нашите деца се покриват с нашите житейски и в частност научни интереси. Подобно изследване би дало плашещи резултати на близост и взаимовръзки. Особено интересни развития се наблюдават в по-малките общности, като процесите там се саморегулират от този фактор. Промяната, към която сме тръгнали, търси определена справедливост и точност, но едва ли ще я постигне само с корекции в законодателството. – Какво още е необходимо?   – Промяната трябва да бъде свързана с такива в управлението на системата. Много често се говори за мандатност, креативност, стратегии и т.н., в общия случай е свързана с моделиране на нагласите на общите събрания по определен начин, който в някои случаи граничи с нормите на морала и закона. Въпреки това процедурите са законни и не особено морални. Невинаги демократичните правила избират най-способните и най-компетентните, а понякога дори и не дават възможност за изява на част от учените. През годините се сблъсках с неразбиране и дори с враждебност. Най-лошото е, че хората, които дават оценки за научна продукция, са по-скоро не особено грамотни в тази посока, дори неразбиращи смисъла на всичко това. Изповядват личностното убеждение, че отговарят на изискванията на учен без да отчитат каквито и да било обстоятелства. Дори съм се сблъсквал с парадокса докторант без нито една публикация, който дори няма допирни точки до научните области, в които работя, да ми дава личностни оценки и квалификации. В същата смешна хипотеза изпада и един професор, който успешно покрива националните изисквания с позовавания на статии, които аз съм направил, без самия той да притежава опит и компетенции, но дава „компетентни“ квалификации. Не бих обърнал внимание на такива коментари, ако те бяха по същностни въпроси на науката и научните търсения. – При всички тези перипетии пред хората на науката, къде остава удовлетвореността от каузата, на която са се посветили?  – Усещането ми за удовлетвореност се корени в убеждението, че работата на учения е полезна и значима и поставя България в открояваща позиция в научните области, в които работим. Враждебността, злобата и дори завистта са част от трудния път на учения. Отдавам го на национални особености или на поколенчески промени. Усилията трябва да бъдат постоянни и да се търси напредък в развитието на науката. Нашият гост  Проф. Венелин Терзиев е възпитаник на Университета „Проф. д-р Асен Златаров” в Бургас и Стопанската академия „Д.А. Ценов” в Свищов. Доктор на науките по национална сигурност и икономика. Редовен професор е в НВУ „Васил Левски” във Велико Търново и Русенския университет „Ангел Кънчев”. Научните му интереси и публикации са свързани с икономиката, националната сигурност и социалното управление. ", "date": "2019.06.21", "title": " Проф. Венелин Терзиев, специалист по икономика, национална сигурност и социално управление, пред „Труд“: Някои университети са място за препитание на цели фамилии"}
{"url": "https://trud.bg/%d0%bf%d1%8a%d1%80%d0%b2%d0%b5%d0%bd%d1%86%d0%b8-%d1%81%d0%bc%d0%b5-%d0%bf%d0%be-%d0%bf%d0%b0%d1%80%d0%b8-%d0%bf%d0%be%d0%b4-%d0%bc%d0%b0%d1%81%d0%b0%d1%82%d0%b0-%d0%b7%d0%b0-%d0%b7%d0%b4%d1%80%d0%b0/", "text": "Държавата покрива 50% от разходите за лечение, а 50% дават пациентите Европейската комисия (ЕК) публикува годишния си доклад за България за 2019 г., в който се прави задълбочен преглед относно предотвратяването и коригирането на макроикономическите дисбаланси. Всъщност това е цялостен анализ на социалното и икономическо състояние на държавата. Много от посочените проблеми са очевидни, но целта на доклада е те да се поставят във фокуса на управляващите, за да се вземат мерки за разрешаването им. Много българи все още са изправени пред значителни пречки при достъпа до здравно обслужване, пише в доклада на ЕК. В края на 2017 г. броят на хората без здравно осигуряване е 719 хил., което представлява повече от 10% от населението. Лицата без осигуровка обикновено използват болниците и отделенията за спешна помощ като входна точка за достъп до системата, което намалява ефикасността на използване на здравните заведения. Това се отнася особено за много за ромите, като се смята, че по-малко от 50% от тях имат здравна осигуровка. Броят на хората, съобщаващи за неудовлетворени медицински потребности намалява, но техният дял все още е висок сред хората, които попадат в групата на 20-те процента с най-ниски доходи (5,6% в сравнение със средно 3,2% за ЕС). По отношение на неудовлетворените медицински потребности разликата между групите от 20-те процента с най-ниски и най-високи доходи в България е много висока, пише в доклада. Повишаването на достъпа до здравни услуги, по-специално за първичните здравни грижи, включително чрез развитието на инфраструктурите, може да спомогне за справяне с тези проблеми, посочват от ЕК. Публичните разходи за здравеопазване продължават да са ниски. През 2016 г. публичните разходи представляваха едва 5% от БВП, с 2 процентни пункта по-малко от средната стойност за ЕС. Освен това публичните разходи покриват само 50% от общите разходи за здравеопазване, в сравнение със 77% средно за ЕС. Поради това почти половината от разходите за здравеопазване представляват преки плащания от страна на пациентите (формални и неформални) – най-големият дял в ЕС. Налице е недостиг на медицински сестри и общопрактикуващи лекари, като лекарите са неравномерно разпределени. Въпреки че броят на лекарите в България е над средното за ЕС ниво, на местно равнище тяхното разпределение варира в широки граници – от 597 на 100 хил. жители в Плевен до 264 в Кърджали. Освен това, само 15% от всички лекари са общопрактикуващи (значително под средната стойност за ЕС от 23%), което ограничава възможностите за предоставяне на първични здравни грижи. Съотношението 440 медицински сестри на 100 хил. души от населението е сред най-ниските в ЕС и е значително под средното за ЕС равнище от 840 сестри, отчасти поради непривлекателните условия на труд, пише в документа. Съгласно Националната здравна карта за постигането на равнището на ЕС са необходими още около 30 хил. медицински сестри. Положителен е фактът, че през 2018 г. броят на местата за прием на студенти за медицински сестри в университетите се увеличи и за разлика от 2017 г. всички те бяха попълнени. Налице е план за обучение на по-голям брой медицински асистенти и парамедици, което ще освободи лекарите и сестрите от някои от текущите им задачи. Това следва да спомогне да се гарантира, че работната сила в здравеопазването се използва по-ефективно. Болничните услуги доминират в системата на българското здравеопазване. 34% от общите разходи за здравеопазване са предназначени за болнични грижи което е над средното равнище за ЕС от 30% и едно от най-високите равнища сред всички държави членки. Потенциално биха могли да бъдат избегнати 8,6% от хоспитализациите, които са с 3,2 процентни пункта над средното равнище за ЕС. От друга страна, делът на разходите за извънболнични грижи (17%) е сред най-ниските в ЕС, където средната стойност е 30%. През периода 2014-2020 г. Европейският фонд за регионално развитие инвестира в мрежа от заведения за спешна медицинска помощ, която, както се предвижда в Националната здравна стратегия, ще допринесе за облекчаване на тежестта, която понасят болниците. В дългосрочен план предизвикателството се състои в това да се изгради мрежа от обекти за достъпни първични здравни грижи, включително дългосрочни грижи. Ограниченият достъп до здравни грижи и ниските разходи за здравеопазване са сред факторите, които оказват отрицателно въздействие върху здравословното състояние на населението. Предотвратимата смъртност през периода 2011-2015 г. в ЕС намаля с 1,1%, докато в България тя се увеличи с 2,5%. Подобно явление се наблюдава при смъртността, предотвратима с лечение, която бележи спад от 2% в ЕС, а в България нараства с 0,2%. Продължителността на живота в България е 74,9 години, което е с 6,1 години под средното равнище за ЕС. Не се използват достатъчно мерки за насърчаване и профилактика на здравето за подобряване на резултатите в сферата на здравеопазването. В България най-големите рискове за здравето са нездравословното хранене и високото кръвно налягане, посочват от ЕК. Може да се направи повече, за да се намали относително високата употреба на алкохол и тютюн и да се насърчи по-здравословен режим на хранене. Делът на хората, ваксинирани срещу някои заразни болести, като морбили и полиомиелит, е под равнището, което гарантира имунитета на цялото население. Работата по Плана за действие за изпълнение на Националната здравна стратегия е значително забавена. През 2018 г. беше постигнат известен напредък в подобряването на достъпа до лекарства за профилактика на заболяванията и програми за извънболнични грижи. Повечето от мерките, планирани за 2019 г., имат за цел да се подобри ефикасността на системата. Те включват въвеждането на централизирани обществени поръчки за държавните болници и действия за намаляване на публичните разходи за фармацевтични продукти и увеличаване на ограниченото понастоящем използване на цифрови решения в областта на здравето. Като част от бюджета на Националната здравноосигурителна каса за 2019 г. бяха приети допълнителни мерки за реформи, целящи подобряването на управлението на системата на здравеопазването. Въпреки това тяхното въвеждане може да бъде забавено, тъй като е необходимо парламентът първо да одобри съответните изменения в други правни разпоредби. Като цяло предвижданите мерки за реформи за 2019 г. не са достатъчни за справяне с растящите предизвикателства по отношение на здравето на населението и на статуса на работната сила в здравеопазването, пише в доклада. Министерството на здравеопазването предложи обществени обсъждания по два варианта за реформиране на системата за здравно осигуряване. И двата варианта следва да дават възможност за конкуренция между съществуващата Национална здравноосигурителна каса като единствен платец и частните застрахователни дружества, като настоящите равнища на вноските останат непроменени. Един от вариантите включва увеличаване на финансирането на системата чрез въвеждането на задължително допълнително здравно осигуряване под формата на необвързана с имущественото състояние фиксирана вноска, чиято цел е да се намалят преките плащания от страна на пациентите. Необвързването на размера на тази вноска с доходите ще доведе до по-голяма финансова тежест за групите с ниски доходи. Освен това преките плащания може да се увеличат поради предложените ограничения на публичното финансиране на болничните грижи и специализираните извънболнични грижи. Следва да се запази възможността за сключване на доброволна допълнителна здравна застраховка, посочват от ЕК. И двете възможности за реформа ще доведат до повишаване на административните разходи и разходите за управление, тъй като изискват надзор на частните дружества за здравно осигуряване и управление на механизъма за корекция на риска за финансиране на разпределението на ресурсите между конкурентните здравноосигурителни фондове, пише в доклада. Съгласно плановете на правителството нов модел за финансиране ще започне да функционира не по-рано от 2020 г.", "date": "2019.06.21", "title": " Първенци сме по пари под масата за здраве\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d0%b7%d0%b0-%d1%81%d0%b4%d0%b5%d0%bb%d0%ba%d0%b0%d1%82%d0%b0-%d0%b7%d0%b0-%d1%87%d0%b5%d0%b7-%d0%bd%d0%b8/", "text": "Няма да бъде направено нищо, което да постави под риск енергийната сигурност на страната при . Това увери министърът на енергетиката Теменужка Петкова. „Както винаги съм пояснявала, това е сделка, която се реализира по реда на чешкото законодателство. Чешката държава провежда тези процедури. За нас е важно да бъде гарантирана сигурността на електроенергийната система на страната. Това е нашият водещ принцип. Поради тази причина нашето национално законодателство е предвидило определени критерии, по които трябва да бъдат проверени тези потенциални желаещи да закупят активите на всяко едно електроразпределително дружество“, каза Петкова пред журналисти в парламента. Във връзка с появила се информация за липса на опит в бранша от страна на новия купувач на българското подразделение на ЧЕЗ – „Еврохолд“, тя уточни, че всеки един от компетентните органи у нас ще каже своето мнение. Попитана дали се обмисля бедните потребители да плащат по-ниска цена на тока, тя уточни, че това са временни мерки. „Те ще се подпомагат с други нефинансови мерки“, уточни още министърът на енергетиката. По думите й енергийната ефективност е по-устойчива и дългосрочна.", "date": "2019.06.21", "title": " Министър Петкова за сделката за ЧЕЗ: Нищо няма да застраши енергийната сигурност"}
{"url": "https://trud.bg/%d0%bc%d0%b0%d1%80%d1%82%d0%b0-%d0%b2%d0%b0%d1%87%d0%ba%d0%be%d0%b2%d0%b0-%d1%80%d0%b0%d0%b7%d0%ba%d1%80%d0%b8-%d0%ba%d0%b0%d0%ba-%d0%bf%d0%be%d0%b4%d0%bc%d0%bb%d0%b0%d0%b4%d1%8f%d0%b2%d0%b0-%d0%ba/", "text": "Актрисата Марта Вачкова се похвали в Instagram с подмладеното си лице, като за целта се доверя на естетичната хирургия. Вачкова благодари на докторката, извършила процедурaтa и сподели как е минало: „ „, написа тя към кадър след терапията, публикуван в Instagram-а й. Преди да се подложи на разкрасяване, Мартина Вачкова бе на кратка почивка по родното Черноморие, от където се завърна с шоколадов тен.", "date": "2019.06.21", "title": " Марта Вачкова разкри как подмладява кожата си\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d0%bd%d0%b8%d0%bc%d0%ba%d0%b8-%d0%b8-%d0%b2%d0%b8%d0%b4%d0%b5%d0%be-%d0%be%d1%82-%d1%81%d0%bf%d0%b5%d1%86%d0%b0%d0%ba%d1%86%d0%b8%d1%8f%d1%82%d0%b0-%d0%b2-%d0%b1/", "text": "Министерство на вътрешните работи публикува снимки и видео от акцията на ГДБОП в Берковица срещу организирана престъпна група, занимавала се с лихварство и рекет чрез заплахи и насилие. Специализираната прокуратура   от участници в . Те бяха задържани   при операцията. Петимата участници са в роднинска връзка и носят една и съща фамилия. При извършените претърсвания и изземвания в къщи и автомобили на ръководителя и членовете на престъпното сдружение са намерени и иззети около 2 кг златни накити, тефтери със списъци и данни на длъжници, мастербокс с цигари без акцизен бандерол, луксозни автомобили. Събраните до момента доказателства сочат, че групата е действала от 2016 г. Занимавала се е основно с лихварска дейност, като е предоставяла на нуждаещи се кредити в различни размери срещу високи лихви – обикновено 30 процента месечно. Петимата обвинени са с дълги криминални досиета. Проверява се произходът на средствата, с които са купени луксозните им автомобили и дали просторните им къщи са законно построени със законни средства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Вижте СНИМКИ и ВИДЕО от спецакцията в Берковица срещу група за лихварство и рекет"}
{"url": "https://trud.bg/%d0%b4%d0%b6%d0%be%d1%80%d0%b4%d0%b0%d0%bd-%d0%b8%d0%ba%d0%be%d0%ba%d0%be-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%b5-%d0%b1%d1%8a%d0%bb%d0%b3%d0%b0%d1%80%d1%81/", "text": "Джордан Икоко, новото попълнение на „Лудогорец“, засипа с похвали клуба си. Той даде интервю за френският вестник „Екип“, в което не спести суперлативи за разградчани и ги определи като „българския ПСЖ“. Икоко бе взет от „Гигнам“, който изпадна от Лига 1 през изминалия сезон. „Лудогорец“ ме искаше и през зимата, но тогава отказах, защото исках да дам всичко от себе си в битката за оцеляване на бившия ми клуб – каза Икоко. – Нивото в България е по-ниско от Лига 1. Но все пак аз отивам в отбор, който е осем пъти поред шампион и има високи цели. Това е ПСЖ на България, ако трябва да правя сравнения. Става дума за много силен отбор, който ще играе в европейските турнири, а през последните пет години постоянно е в групите или на  Шампионската лига, или на Лига Европа.“", "date": "2019.06.21", "title": " Джордан Икоко: „Лудогорец“ е българският ПСЖ"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6-%d0%be%d1%82-%d0%b2%d0%b8%d0%b4%d0%b8%d0%bd-%d1%81-50-000-%d0%ba%d1%8a%d1%81%d0%b0-%d0%ba%d0%be%d0%bd%d1%82%d1%80%d0%b0%d0%b1/", "text": "Гранични полицаи от ГПУ Брегово задържаха мъж с 50 000 къса контрабандни цигари, съобщиха от пресслужбата на МВР. Специализираната полицейска операция за противодействие на контрабандата и разпространението на акцизни стоки без бандерол е проведена на 19 юни т.г. Акцията е осъществена от служители от ГПУ Брегово, които предприели претърсване в жилище на 37-годишен мъж от Видин. В хода на процесуално-следствените действия на адреса са намерени и иззети 2 500 кутии цигари без акцизен бандерол. Мъжът е задържан в рамките на 24 часа. По случая е образувано досъдебно производство за извършено престъпление по чл. 234, ал. 1 от НК, работата по документирането му продължава под ръководството на Районна прокуратура – Видин.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Задържаха мъж от Видин с 50 000 къса контрабандни цигари"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d1%81-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d0%be%d0%b4%d0%bf%d0%b8%d1%81%d0%b0%d1%85%d0%bc%d0%b5-%d1%81%d0%bf%d0%be%d1%80/", "text": "С България подписахме споразумение за приятелство и сътрудничество, а не за проблеми и престрелки, написа премиерът на Северна Македония в профила си във Фейсбук. Ние се съгласихме, че общите моменти от миналото трябва да ни обединяват, а не да ни разделят. „Опитът от историческите комисии по света и в Европа доказва, че сътрудничеството иска време, труд, търпение, уважение един към друг и голяма взаимна отдаденост. Но, преди всичко е необходима обща идея да вървим напред. Ние знаем, че тази идея е жива и сме доказали, че и за най-деликатните теми може да се намери общ език, ако се иска. За да успеем трябва заедно да узряваме. Приятелството трябва да бъде и в двете посоки“, пише Заев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Зоран Заев: С България подписахме споразумение за приятелство и сътрудничество, а не за проблеми и престрелки"}
{"url": "https://trud.bg/%d0%ba%d1%80%d0%b5%d0%bc%d1%8a%d0%bb-%d0%bd%d0%b0%d1%80%d0%b5%d1%87%d0%b5-%d0%bf%d1%80%d0%be%d1%82%d0%b5%d1%81%d1%82%d0%b8%d1%82%d0%b5-%d0%b2-%d0%b3%d1%80%d1%83%d0%b7%d0%b8%d1%8f-%d1%80%d1%83%d1%81/", "text": "Прессекретарят на руския президент Дмитрий Песков определи протестите в Тбилиси, които започнаха в четвъртък, като русофобска провокация, която предизвика безпокойство в Москва, съобщи ТАСС. Поне 240 души са пострадалите на протеста пред сградата на грузинския парламент вчера, информира руската агенция. Сред ранените има 80 полицаи. Няколко хиляди души се събраха пред зданието с искане за оставки на министъра на вътрешните работи и на председателя на парламента. Те се опитаха да нахлуят в сградата на законодателния орган. В отговор полицията използва сълзотворен газ и гумени куршуми. Причини за масовите демонстрации стана изказване на депутат от руската Държавна дума от мястото на председателя на грузинския парламент. „Всичко, което се случи вчера в Грузия, не е нищо по-различно от русофобска провокация. Разбира се, фактът, че имаше агресивни прояви спрямо граждани на русия не може да не предизвика нашето крайно безпокойство“, заяви той пред журналистите. Песков добави, че „имало опасения за непосредствената лична безопасност (на членовете на делегацията от Русия) и на фона на провеждането на международно междупарламентарно мероприятие това изисква категорично осъждане“. „Подобни прояви на русофобия предизвикват сериозното ни безпокойство. Нека не забравяме, че Грузия е страна, която редовно е посещавана от голямо количество туристи от Русия. Това е крайно сериозен въпрос“, посочи той. Протестите започнаха след като ръководителят на руската делегация Сергей Гаврилов откри сесия на Междупарламентарната асамблея по православие, сядайки на мястото на председателя на парламента на Грузия. Това предизвика недоволство сред опозиционните депутати от Обединеното национално движение. Отношенията между Русия и Грузия рязко се влошиха след въоръжен конфликт между двете страни през август 2008 г. заради непризнатите републики Абхазия и Южна Осетия, които Тбилиси смята за своя територия, а Москва признава за независими.", "date": "2019.06.21", "title": " Кремъл нарече протестите в Грузия „русофобска провокация“\t"}
{"url": "https://trud.bg/ralitsa-paskaleva-e-super-mama/", "text": "Актрисата Ралица Паскалева, която роди сина си Максим преди по-малко от година, показа страхотна форма на плажа. Облечена в нежно розов цял бански с надпис „МАМА“, Ралица се снима с 11-месечния Максим, а феновете й я поздравиха за слабата фигура. В момента Паскалева и семейството й си почиват на българското Черноморие, но само до преди дни, актрисата и половинката й бяха на екзотично пътешествие до Доминиканската република. Малко преди това пък, цялото семейство и техни близки приятели и роднини,  , където Макс бе покръстен.", "date": "2019.06.21", "title": " Ралица Паскалева е супер мама"}
{"url": "https://trud.bg/%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%b8-%d0%bf%d1%80%d0%b8%d1%81%d1%8a%d0%b4%d0%b8-%d0%be%d1%82-%d0%be%d0%b1%d1%89%d0%be-51-%d0%b3%d0%be%d0%b4%d0%b8%d0%bd%d0%b8-%d0%b7%d0%b0/", "text": "Върховният касационен съд /ВКС/ се произнесе с окончателно решение за наказания от общо 51 години затвор за извършители на грабеж с убийство в село Български извор. Тримата злодеи, които ограбили и умъртвили възрастен мъж са осъдени по обвинение на Окръжна прокуратура-Ловеч. Делото на първа инстанция бе разгледано по реда на съкратено съдебно следствие, при което подсъдимите се признаха за виновни и приеха изцяло фактите, изложени в обвинителния акт на прокуратурата. Радко Б. е осъден на 25 години лишаване от свобода при строг режим. Наказанието на Божидар Г. и на Мирослав Е. е по 13 години лишаване от свобода при строг режим. Съдът е уважил и гражданските искове за съпругата и дъщерята на убития в размер на 33 400 лв. имуществени вреди и по 150 000 лв. за всяка за неимуществени вреди. Радко Б., Мирослав Е. и Божидар Г. са осъдени за това, че на 19 декември 2016 г. в с. Български извор, Ловешка област, в съучастие, чрез взломяване на метална каса отнел от владението на Иван М. на 80 години сумата от 25 000 лева и златни накити всичко на обща стойност 33 440 лв. без неговото съгласие, с намерение противозаконно да ги присвоят, като грабежът е придружен с убийството на 80-годишния мъж. По отношение на Радко Б. деянието е извършено при условията на опасен рецидив. Присъдата бе потвърдена от Апелативния съд във Велико Търново и след това и от ВКС.", "date": "2019.06.21", "title": " Окончателни присъди от общо 51 години затвор за извършители на грабеж с убийство\t"}
{"url": "https://trud.bg/%d1%86%d1%81%d0%ba%d0%b0-%d0%b7%d0%b0%d1%82%d0%b2%d0%be%d1%80%d0%b8-%d1%81%d0%b5%d0%ba%d1%82%d0%be%d1%80-%d0%b3-%d0%b7%d0%b0-%d0%b5%d0%b2%d1%80%d0%be%d0%bf%d0%b0/", "text": "Сектор Г на стадион „Българска армия“ остава затворен за мачовете на ЦСКА в Лига Европа. Това обяви ръководството на „червените“ във връзка с пускането в продажба на билетите за двубоя с „Титоград“ от първия предварителен кръг на втория по сила турнир на Стария континент. От „Армията“ не поясниха причината, но по всяка вероятност става въпрос за съображения за сигурност, тъй като разпоредбите на УЕФА са стриктни в това отношение. А пропуските за първото домакинство са на цени от 15 лева за Сектор В и 20 за Сектор А. Деца до 7 години пък ще влизат безплатно. Двубоят в София е на 9-ти юли от 20.30 часа, след като в крайна сметка от централата в Нион смениха датите заради друг мач в Подгорица.  В същото време от клуба разкриха, че Едвин Джеси е пред трансфер в САЩ. „Червените“ водят заключителни преговори с американците за офанзивния полузащитник, като остават само дребни детайли. При евентуална сделка, холандецът ще играе под наем до края на календарната година, а при определени условия ще се отключи и клаузата за откупуване на играча. Джеси пристигна в столичния гранд през 2018 година, след като преди това бе играл за норвежкия „Алесунд“. В Първа лига той записа общо 40 мача, в които реализира 6 гола и 4 асистенции. В края на 2017 година ЦСКА успя да продаде бранителя Антон Недялков на „Далас“.", "date": "2019.06.21", "title": " ЦСКА затвори Сектор Г за Европа"}
{"url": "https://trud.bg/%d0%b8%d0%bd%d0%b4%d0%b8%d0%b9%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d0%bf%d1%80%d0%b0%d0%ba%d1%82%d0%b8%d0%ba%d1%83%d0%b2%d0%b0-%d0%b9%d0%be%d0%b3%d0%b0-%d1%81-40/", "text": "Индийският министър-председател Нарендра Моди участва в честване на Международния ден на йогата в щата Джаркханд и зае различни пози заедно с още 40 000 души, съобщи Асошиейтед прес. „Нека нашето мото бъде йога за мир, хармония и прогрес“ – каза Нарендра Моди, преди да се присъедини към едночасовата практика. Още през първата година от управлението си през 2014 г. Нарендра Моди успя да убеди ООН да определи 21 юни за Международен ден на йогата, за да се акцентира върху ролята й за постигане на здравословен начин на живот. Оттогава правителството му използва древната практика за нежна дипломация. Повечето от индийските посолства по света организират йога сесии днес – от Вашингтон до Китай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Индийският премиер практикува йога с 40 000 души (СНИМКИ И ВИДЕО)"}
{"url": "https://trud.bg/%d0%b4%d0%b0%d0%b4%d0%be%d1%85%d0%b0-%d1%85%d0%be%d0%b4-%d0%bd%d0%b0-%d0%b4%d0%b5%d0%bb%d0%be%d1%82%d0%be-%d0%b7%d0%b0-%d0%be%d1%82%d0%bd%d0%b5%d0%bc%d0%b0%d0%bd%d0%b5-%d0%bd%d0%b0-%d0%b8%d0%bc%d0%be/", "text": "Делото, заведено по искане на комисията „Антикорупция“ за конфискуване на имоти на осъдения на до живот Георги Вълев от „Килърите“ тръгна в Окръжния съд във Велико Търново. Държавата иска да конфискува имущество за общо 3 611 169 милиона лева на затворника. Това са терени в Царево, в курорта Слънчев бряг, земи в Еленския балкан, в Свищовско, жилища и търговски площи във Велико Търново и Арбанаси. Георги Вълев лежи в затвора за поръчани две убийства и лихварство. Върховният касационен съд окончателно го призна за виновен през декември 2017 г., че е поръчал на бандата на Петър Стоянов – Сумиста да ликвидира на търновския адвокат Петър Лупов и шуменския бизнесмен Румен Рачев, убити през 2009 г. Сумиста и Вълев бяха обвинени от прокуратурата като подбудители на убийствата. В петък Георги Вълев не бе доведен в съдебната зала, защото депозирал късно молбата си да присъства лично. Затова му било отказано конвоиране от затвора в Плевен. В съдебната зала той беше представляван от варненския адвокат Боян Жеков. „Георги Вълев има законни доходи, с които е придобил всичките си имущества, никаква връзка няма с тази престъпна дейност, за която има влезли в сила присъди, включително и лихварството, което включва само 4 договора за заеми за 10 г., които съдът е преценил, че представляват занятие. Друг е въпросът дали представляват 3.6 милиона лв. тези имоти. Това са едни цени етикети, които са наслагани от комисията абсолютно произволно, без оглед на всякакви данни от сделките“, коментира адвокат Жеков. От КОНПИ припомниха в съдебната зала, че той е осъден за подбудителство за убийство, като водещ е користният мотив. А именно неблагополучията в желанието на търновския бизнесмен да придобие 53.24% от акциите на ДЗИ Банк, чиято стойност е 234 млн. лева. „Имуществото и неговата равностойност, чието отнемане се иска, е съобразено с установената престъпна дейност като процесуална предпоставка по съответния иск“, заявиха представителите на комисия „Антикорупция“. Това е трети опит през последните 8 години на държавата за отнемане на имущество на Георги Вълев. Делото за конфискация бе образувано през февруари 2018 г. На 27 април миналата година обаче Окръжният съд в старата столица реши, че производството по делото за имуществото на Вълев трябва да бъде прекратено. Тогава магистратите прецениха, че срокът на проверката по чл.15 от отменения Закон за отнемане в полза на държавата на имущество, придобито от престъпна дейност е преклузивен и след изтичането му държавата в лицето на КПКОНПИ губи правно основание да води дело за отнемане на имущество. Сред мотивите на магистратите изрично беше подчертано, че искът за отнемане е внесен 7 години по-късно, а не веднага след 10-месечната проверка и това го прави недопустим. Апелативният съд обаче го върна на първата инстанция и разпореди да бъде гледано от друг състав. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Дадоха ход на делото за отнемане на имоти за 3,6 млн. лева на Георги Вълев от „Килърите“\t"}
{"url": "https://trud.bg/%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8-%d1%81%d0%b5%d1%81%d1%82%d1%80%d0%b8-%d0%b1%d0%bb%d0%be%d0%ba%d0%b8%d1%80%d0%b0%d1%85%d0%b0-%d0%bf%d1%8a%d1%82%d1%8f-%d0%bf%d0%b0%d0%b7/", "text": "Медицински сестри от Пазарджик блокираха тази вечер между 17.00 и 18.00 часа пътя между областния град и Пещера, предаде БТВ. За да подкрепят колегите си в протеста, в Пазарджик пристигнаха здравни работници от Сливен, Пловдив, София, Казанлък, Девин и Пещера. Блокадата продължи около час спря движението малко след кръговото в посока железопътната гара в Пазарджик. Протестиращите настояха за незабавно увеличение на заплатите, както им беше обещано, но все още неизпълнено, както и за цялостна реформа в здравната система. Едно от основните искания е болниците да не бъдат търговски дружества. На протеста беше обявено създаването на независима асоциация на българските медицински сестри. Според протестиращите липсва човечност в системата. На протеста беше обявено създаването на независима асоциация на българските медицински сестри. „Не е протестът само за нашите заплати! Протестът е за цялото това население, защото това е вече геноцид към българското население: не се лекуват болните, ние търгуваме. Ние се радваме днес да дойдат онкоболни, ние се радваме днеска да има деца с пневмонии, ние се радваме днеска да има счупени! И ако няма си ги надписваме!“, заяви Димитрия Димитрова, медицинска сестра от Пазарджик. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Медицински сестри блокираха пътя Пазарджик-Пещера"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d0%ba%d1%8a%d1%89%d0%b0-%d0%b7%d0%b0-%d0%b3%d0%be%d1%81%d1%82%d0%b8-%d0%b2-%d1%81%d0%b2%d0%b5%d1%82%d0%b8-%d0%b2%d0%bb%d0%b0%d1%81/", "text": "Къща за гости „Арт“ в Свети Влас няма никакво основание да предлага туристическа услуга. Тя действа изцяло в нарушение на българското законодателство, защото удостоверението й за категоризация е изтекло през 2015 година. Ще настояваме пред Комисията за защита на потребителите, в чиято компетентност е това, обектът да бъде запечатан веднага, заяви министърът на туризма Николина Ангелкова след проверка на къщата за гости, съобщават от Министерството на туризма. Инспекцията се извършва след подаден сигнал от родител, че 25 деца са били настанени при изключително лоши условия. Веднага след получаване на сигнала експерти на Министерството на туризма, Комисията за защита на потребителите, РЗИ и местната администрация направиха съвместна проверка на място. Специалистите са установили, че обектът е имал удостоверение за къща за гости, 2 звезди, издадено от кмета на община Несебър от 21.06.2007 година, което е изтекло през 2015 г. Оттогава досега тя функционира без документи и разрешения, каза министър Ангелкова. При проверката преди ден експертите са видели, че в хотела са настанени деца, за които собствениците обяснили, че са на познати, а не туристи. Стартираме процедура за издаване на акт за административно нарушение и глоба, която за юридическо лице е до 10 хил. лв. а за физическо лице – до 5 хил. лв., информира министър Ангелкова. Тя посочи още, че заради факта, че обектът е функционирал без разрешителни, е сигнализирана Националната агенция за приходите, за да се направи данъчна проверка и да се установят какви са постъпленията от тази незаконна, нерегистрирана дейност. Вижда се, че хигиената е под всякакви критерии и норми, басейнът и водата са мръсни, каза министърът. Представители на РЗИ са съставили акт за нарушение заради липсата на здравословни и безопасни условия. Взети са проби и от водата в басейна, които ще бъдат изследвани, а резултатът от тях ще бъде ясен в следващите дни. Министър Ангелкова бе категорична, че в такива случаи ще се действа безкомпромисно. Тя благодари на родителя, подал сигнала, и апелира всички да информират институциите при подобни случаи.  Недопустимо е по този начин да се руши имиджът на българския туризъм, всички трябва да спазват законите и ще продължим да следим стриктно това да е факт, категорична бе министър Ангелкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Затварят къща за гости в Свети Влас"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d0%b5%d1%86%d1%8a%d1%82-%d0%be%d1%86%d0%b5%d0%bb%d1%8f%d0%bb-%d1%81%d0%bb%d0%b5%d0%b4-%d0%be%d1%82%d1%80%d0%b0%d0%b2%d1%8f%d0%bd%d0%b5-%d1%81-%d0%bd%d0%be%d0%b2/", "text": "Британецът Чарли Роули, който през юни м.г. беше  , в британският град Еймсбър разкри, че властите до ден днешен не са му разкрили какво е станало с него и с приятелката му, която почина в следствие на отравянето. Пред в.   Роули призна, че след инцидента има сериозни здравословни и емоционални проблеми. Чарли има увредено зрение, както и проблеми с баланса и имунната система. Той не може да спи, тъй като все още си спомня ужаса, който е преживял. „Имам усещане, че полицията ни държи в неведение за случилото се. Искам да разбера истината. Никой не ми дава отговори“, казва Роули пред изданието. 46-годишният британец намери шишенце от парфюм, хвърлено в кофа за боклук в град Солсбъри е през 2018г. 4 месеца по-рано там с „Новичок“ бяха отровени бившият руски шпионин Сергей Скрипал и дъщеря му Юлия. Роули дал шишенцето с парфюм на приятелката си Даун Стърджис. В резултат на това двамата се отровиха, а Стърджис почина. Британецът иска отговори относно това как отровата се е появила в Солбъри и по тази причина преди време се е срещнал с посланика на Русия в Лондон Александър Яковенко. Роули твърди, че по време на срещата Яковенко е обвинил САЩ и Чехия за нападението с „Новичок“ срещу Сергей Скрипал. Чарли обаче не вярва на думите му и иска да отиде в Русия, за да получи отговори: „Искам да погледна руснаците в очите и да изслушам глупостите им. Дължа го на Даун. Готов съм да изслушам всяка версия без да правя прибързани заключения“. Роули за първи път разясни мистерията около отравянето си. Той наистина е извадил шишенцето с парфюм от специална кофа за боклук в Солсбъри, в която хората хвърляли предмети, които могат да бъдат използвани от хора в нужда или за благотворителност. „Спомням си, че това шишенце ми направи впечатление и го прибрах в джоба си. После съвсем забравих за него“, казва Роули. На 29 юни Чарли и приятелката му Даун правят купон в дома им. На следващата сутрин Роули открил парфюма в джоба си и решил да го даде на Даун без никаква специална причина. Тогава Стърджис пръснала малко от парфюма на китката си. „Спомням си че малко след това ми каза, че се чувства странно. 10 минути по-късно я намерих да лежи във ваната. Стърджис с е закарана в болница в Солсбъри. Когато Роули се приготвял вкъщи, за да тръгне към лечебното заведение той също се почувствал зле и следващото, което помни е, че се е събудил в болнично легло. Паметта на Чарли била толкова силно засегната от отровата, че полицията трябвало да му разкаже какво се е случило. И до ден днешен Роули се пита какво точно се е случило. „Откъде се появи това шишенце, Руснаците ли са го направили? Дали е същото, използвано и при Скрипал“ Никой не казва нищо“, споделя той пред „Гардиън“. Британецът предупреждава сънародниците си, че отровата все още може да се намира някъде из района на Солсбъри без никой да подозира. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Британецът, оцелял след отравяне с „Новичок“: Полицията ме държи в неведение за случилото се"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-41-%d0%b0%d1%82%d0%b0-%d1%81%d0%b5/", "text": "На 24 и 25 юни президентът Румен Радев ще бъде на посещение в Конфедерация Швейцария за участие в 41-aта сесия на Съвета на ООН по правата на човека, съобщават от президентството. От тази година страната ни е член на Съвета по правата на човека за периода до 2021 година. Това се случва за пръв път от създаването на междуправителствения орган и след гласуване миналата година в рамките на 73-ата сесия на Общото събрание на ООН в Ню Йорк. В сградата на ООН в Женева президентът Румен Радев ще има изказване пред Съвета по правата на човека на 24 юни. В рамките на същия ден държавният глава ще проведе срещи с Върховния комисар по правата на човека Мишел Башле, с генералния директор на Службата на ООН в Женева Майкъл Мьолер, с генералните директори на Световната здравна организация и на Световната търговска организация – Тедрос Гебрейесус и Роберто Азаведо. Президентът Румен Радев ще се срещне с представители на българската общност в Женева. В целия кантон живеят близо 1000 наши сънародници. На 25 юни президентът Радев ще посети Европейската организация за ядрени изследвания – ЦЕРН. Държавният глава ще разговаря с българи, които работят в организацията. Над 13 000 учени от 97 държави от цял свят провеждат научни изследвания в ЦЕРН, а общо над 100 български специалисти сътрудничат с организацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Президентът Радев ще участва в 41-ата сесия на Съвета на ООН по правата на човека в Женева"}
{"url": "https://trud.bg/%d0%bf%d0%b5%d1%82-%d0%b3%d0%b8%d0%bc%d0%bd%d0%b0%d1%81%d1%82%d0%b8%d1%87%d0%ba%d0%b8-%d0%b8-%d0%b0%d0%bd%d1%81%d0%b0%d0%bc%d0%b1%d1%8a%d0%bb-%d1%89%d0%b5-%d0%bf%d1%80%d0%b5%d0%b4%d1%81%d1%82%d0%b0/", "text": "Ясен е съставът на българките, които ще се представят в 27-ото издание на силния международен турнир „Царица Маргарита“ във Варна. Надпреварата е на 6 и 7 юли в Двореца на културата и спорта в две паралелни състезания – турнир по FIG и клубен турнир, а след отказа в последния момент на Египет и Унгария държавите участнички остават 23- Австралия, Азербайджан, Англия, Андора, Белгия, Германия, Грузия, Израел, Испания, Канада, Кипър, Колумбия, Норвегия, Португалия, Румъния, Русия, Турция, Филипините, Франция, Хърватия, Чили, Япония и България, съобщиха от пресслужбата на турнира. В пряк спор за приза „Царица Маргарита“, който се връчва само на победителката в многобоя при жените, ще ни представя националката Анна Келман. 16-годишната грация, родена в Лондон, е състезателка на варненския клуб „Чар – ДКС“. В миналогодишното издание на „Царица Маргарита“ Келман игра при девойките и взе сребърни медали в многобоя и в шампионата на обръч. В турнира по FIG при девойките старша възраст за България ще играят 4 момичета – Ева Брезалиева („Олимпия“, Бс), Катрин Цонева („Левски – Илиана“), Стилиана Николова („Етър – Елит“, ВТ) и Валерия Ватова („Тракия“, Пд). Те бяха определени след последното контролно в столицата преди седмица. За четирите грации състезанието във Варна ще е последна проверка преди участието им в първия световен младежки шампионат в Москва от 19 до 21 юли.С интерес се очаква и представянето на чуждите гимнастички, които ще бъдат водени в турнира във Варна от наши треньорки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Пет гимнастички и ансамбъл ще представят България"}
{"url": "https://trud.bg/%d1%84%d0%be%d0%bb%d0%ba%d0%bb%d0%be%d1%80%d0%bd%d0%b0-%d0%b3%d1%80%d1%83%d0%bf%d0%b0-%d0%bd%d0%b5%d0%b7%d0%b0%d0%b1%d1%80%d0%b0%d0%b2%d0%ba%d0%b0-%d0%bf%d1%80%d0%b8-%d1%81%d1%83/", "text": "ФГ „Незабравка“ с ръководител Андиопа Цветкова и хореограф Десислава Червенкова, беше официален гост на откриването на 20-тото юбилейно издание на Международния детски фестивал „Слънце, радост, красота“, Несебър 2019. Облечени в своите автентични носии несебърските момичета поведоха дефилето от над 2300 участника от различни страни през тесния провлак до Стария град. На сцената на античния амфитеатър „незабравките“ изнесоха впечатляващ концерт . Децата от втора и трета възрастова група показаха красотата и многообразието на българския фолклор с перфектно изпълнени танци от тракийска, северняшка, пиринска, добруджанска и шопска област. Българските ритми и танци предизвикаха много положителни емоции и бурни аплодисменти от страна на публиката, изпълнила до краен предел амфитеатъра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Фолклорна група „Незабравка“ при СУ „Любен Каравелов“ – Несебър специален гост на юбилеен фестивал"}
{"url": "https://trud.bg/%d0%bc%d0%b5%d0%bd%d0%b8%d0%b4%d0%b6%d1%8a%d1%80%d1%8a%d1%82-%d0%bd%d0%b0-%d1%82%d0%be%d1%80%d0%b5%d1%81-%d0%b2%d1%80%d1%8a%d1%89%d0%b0-%d1%81%d0%b5-%d0%b2-%d0%b0%d1%82%d0%bb%d0%b5%d1%82/", "text": "Антонио Санц, мениджърът на Фернандо Торес, зарадва феновете на „Атлетико“ (Мадрид). Испанецът обеща неговият клиент да се завърне в тима на сърцето му, но не толкова скоро, колкото на привържениците им се иска. „ Решението му е обмислено и окончателно – обясни Санц пред „Марка“. – Не знам колко време го е обмислял, но онези, които го познават, знаят, че не е импулсивно. Явно времето е дошло. Много хора го искат възможно най-скоро обратно в „Атлетико“, но трябва да почакат. Прибързано е да казвам какво ще се случи с него за в бъдеще, но ако трябва да заложа, бих го направил, че следващият му ход ще е да се завърне на „Уанда Метрополитано“. Просто няма да е толкова бързо, колкото някои желаят. ”", "date": "2019.06.21", "title": " Мениджърът на Торес: Връща се в „Атлетико“, но не веднага"}
{"url": "https://trud.bg/%d0%b8%d0%b2%d0%b0%d0%bd-%d0%b8%d0%b2%d0%b0%d0%bd%d0%be%d0%b2-%d0%b2%d1%81%d0%b5-%d0%be%d1%89%d0%b5-%d0%bd%d1%8f%d0%bc%d0%b0-%d0%bd%d1%8f%d0%bc%d0%b0-%d0%ba%d1%80%d0%b8%d1%82%d0%b5%d1%80%d0%b8%d0%b8/", "text": "КЕВР следи   за закупуване на активите на ЧЕЗ от „Еврохолд“ и ако се стигне до такава, ще извърши проверка. Това увери Иван Иванов, председател на Комисията по енергийно и водно регулиране /КЕВР/. Иванов участва в заседание на парламентарната комисия по енергетика, на което се обсъдиха промени в Закона за енергетиката, регламентиращи либерализацията на пазара на природен газ, предаде БТА. В заседанието участва заместник-директорът на Генерална дирекция „Енергетика“ в ЕК Клаус Дитер Борхард. Иванов каза, че ако се наложи проверка от страна на КЕВР, регулаторът ще изпълни закона. „В момента ние следим това, което се случва в сделката между ЧЕЗ и „Еврохолд“ и ако се мине през всички останали институции, които трябва да дадат разрешение, накрая се произнася КЕВР. Ние ще изпълним закона, такъв какъвто е“, коментира Иванов. По думите му, все още не са ясни критериите, по които КЕВР ще извърши проверката, тъй като институциите, които е трябвало да подготвят такива, не са го направили. „В крайна сметка, ако се стигне до нас, ние сами ще се постараем да създадем обективните критерии. Надявам се действително, ако се стигне до тази проверка, да бъдем подпомогнати в изработването им“, каза Иван Иванов.", "date": "2019.06.21", "title": " Иван Иванов: Все още няма няма критерии, по които КЕВР ще проверява сделката за ЧЕЗ"}
{"url": "https://trud.bg/%d0%ba%d0%be%d1%81%d1%82%d0%b0%d0%b4%d0%b8%d0%bd%d0%be%d0%b2%d0%b0-%d0%b2%d0%b8%d0%bf-%d0%b3%d0%be%d1%81%d1%82-%d0%b2-%d0%bd%d0%be%d0%b2%d0%b0%d1%82%d0%b0-%d1%81%d0%b3%d1%80%d0%b0%d0%b4/", "text": "МИНСК – Стефка Костадинова, председател на Българския олимпийски комитет, ще бъде ВИП гост на церемонията по откриването на новата сграда на МОК в Лозана. В неделя сутрин специален чартър ще отведе от Минск в Швейцария всички председатели на национални комитети, където Първия на световния спорт Томас Бах обещава да им покаже истински бисер на архитектурата. След партито, организирано от МОК, всички се връщат обратно на вторите Европейски игри в Беларус. Снощи Костадинова бе в ложата на стадион „Динамо“ за откриването. Ивайло Иванов понесе родния трибагреник на церемонията. Най-добрият ни джудист беше избран между 85 наши атлети от 15 спорта, които ще преследват отличията в Беларус. Бронзовият медалист от европейското през 2016 година е и една от големите ни надежди за сериозно представяне на игрите. Организаторите в Беларус се разтрепереха заради прогнозата за времето. Гръмотевици и светкавици се превърнаха в ежедневие в Минск след необичайно високите за този период от годината температури. „Природата е извън нашия контрол – казваше на всеки час Саймън Клег, изпълнителен директор на игрите. – Прогнозите показваха дъжд точно преди откриването. Метереолозите обаче твърдят, че когато то започне, небето вече ще е чисто.“ По-голямата част от местата на напълно реновирания стадион „Динамо“ са покрити. Но от съображения за сигурност на никой не бе позволено да носи чадъри. Още преди откриването стартираха и първите български спортисти на игрите. Започнаха боксьорите Тинко Банабаков, Радослав Панталеев и Петър Белбаров, както и състезателите по стрелба с лък Иван Банчев и Добромира Данаилова.", "date": "2019.06.21", "title": " Костадинова – ВИП гост в новата сграда на МОК"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%b2%d1%80%d0%b0%d0%bc%d0%be%d0%b2%d0%b0-%d1%82%d1%80%d0%b0%d1%81%d0%b5%d1%82%d0%be-%d0%be%d1%82-%d1%81%d1%82%d0%b0%d1%80%d0%b0-%d0%b7%d0%b0/", "text": "През тази година ще бъде възложена актуализация на проекта за удвояване на съществуващото трасе на пътя от гр. Стара Загора до връзката с АМ „Тракия“ и през 2020-2021 г. ще се търси финансиране за него. По предварителна оценка индикативната стойност на обекта се очаква да бъде около 25 млн. лв., като стойността на строително-монтажните работи може да бъде конкретизирана едва след преработването на проекта. Това съобщи министърът на регионалното развитие и благоустройството Петя Аврамова при участието си в парламентарния контрол. Областно пътно управление – Русе и община Русе обсъждат варианти и ще предприемат общи действия за изготвяне на проект за кръгово кръстовище на мястото на сега съществуващото, на което се пресичат републиканските пътища Русе – Разград и Русе – Кубрат и общинския път към кв. „Средна кула“. За обезопасяването му общината вече е опреснила хоризонталната маркировка и е поставила нови пътни знаци. Областното пътно управление е положило шумна маркировка по направленията Русе – Разград и Разград – Русе. В резултат от началото на годината до момента в участъка са регистрирани 2 леки пътно-транспортни произшествия само с материални щети, информира още министърът в отговор на въпрос. Безопасността на пътната инфраструктура е основен приоритет на Министерството на регионалното развитие и благоустройството и Агенция „Пътна инфраструктура“, заяви още тя. В момента експерти по пътна безопасност в АПИ извършват анализ, оценка и набелязване на мерки за всички установени през 2018 г. участъци с концентрация на пътнотранспортни произшествия. На въпрос за републиканския път от Симитли до границата с Република Гърция Петя Аврамова коментира, че той е с добри технико-експлоатационни качества. Преди началото на зимния сезон е подновена маркировка в участъка от Симитли до Банско, а до края на месец септември ще бъде положена такава и в останалата част на трасето. След края на зимния сезон са изпълнени дейности по отводняване, ландшафтно оформяне и почистване на сервитута на пътя, като АПИ ще продължи да насочва ресурс за осигуряване на видимост и комфорт в участъка. Като част от мерките, които се предприемат за регламентиране на отрасловата политика, МРРБ започна подготовка на специален Закон за водоснабдяване и канализация. В момента се сформира работна група, която да подготви предложения, които се очаква да бъдат финализирани и подложени на обществена дискусия през есента. Чрез въвеждането на нови разпоредби трябва да се постигне съответствие с европейските директиви за питейни и отпадъчни води и адекватна поддръжка и експлоатация на системите и съоръженията. Ключов момент в закона ще бъдат мерките за повишаване на ефективността чрез консолидация, икономии и въвеждане на модерни практики. Ще се предложи и създаването на по-широки възможности за кадрово обезпечаване на отрасъла и адекватно заплащане на работещите в него, каза министър Аврамова в отговор на въпрос за заплащане на труда на заетите във ВиК отрасъла. Тя обърна внимание, че ВиК операторите имат задължение да спазват разчетите за труд, предвидени в представените и одобрени от Комисията за енергийно и водно регулиране бизнес планове, която в качеството си на регулаторен орган следи за цената на ВиК услугите. Средната месечна работна заплата към 31.12.2018 г. е 873 лв. и се е увеличила с близо 10 % спрямо 2017 г., информира министърът. На въпрос за консолидацията на ВиК операторите в област Благоевград Петя Аврамова съобщи, че поради отказ на 2 общини да са членове на областната асоциация, останалите 12 няма да имат възможност за европейско финансиране на проекти за модернизиране на водоснабдителна и канализационна инфраструктура. Оперативна програма „Околна среда“ следва регионален подход, финансиране на ВиК инфраструктура в области, които се обслужват от един ВиК оператор, като обектите се определят въз основа на регионално прединвестиционно проучване. МРРБ е разработило такива проучвания за 15 административни области, като това за Смолян беше направено пилотно през миналия програмен период. Останалите 14 области регионалните проучвания завършиха през 2018 г. и в периода февруари- април 2019г. ВиК операторите от тези области подадоха проектни предложения към Оперативна програма „Околна среда 2014-2020“. В момента проектите са в етап на оценка от Управляващия орган на ОПОС. МРРБ ще изготви регионални прединвестиционни проучвания за още 6 области – Велико Търново, Хасково, Габрово, Софийска област, Плевен, Търговище, в които през предходните години всички общини взеха решения и са членове на областна асоциация по ВиК. В случай на установена забава в изпълнението на конкретна дейност, последната се разглежда като изменение на сключения договор с изпълнител и се извършва проверка за законосъобразност на констатираното изменение, като при установено нарушение от Управляващия орган на Оперативна програма „Региони в растеж“ ще бъде наложена финансова корекция, информира още регионалният министър в отговор на въпрос за изпълнението на проект за изграждане на спортна зала и рехабилитация на дворното пространство в „ОУ „Проф. Димитър Димов“ – Ловеч. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Министър Аврамова: Трасето от Стара Загора до магистрала „Тракия“ ще се разшири двойно"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%bf%d1%80%d0%b5%d0%ba%d1%80%d0%b0%d1%82%d0%b8-%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5/", "text": "Софийският апелативен съд прекрати делото срещу бившия депутат от ДПС Христо Бисеров за конфискация на имущество за близо 2 млн. лв., съобщава  . Причината – в противоречие с европейското право се оказват спешните законови промени, с които стана възможно да се извърши гражданска конфискация и без  съдебно решение, потвърждаващо вина. Бисеров вече беше оправдан за данъчни и валутни престъпления, а прокуратурата даже не го обвини в пране на пари. До прекратяване на редица дела се стигна след определение на Върховния касационен съд, според което конфискацията е недопустима след прекратяване на наказателното производство. Така управляващите спешно закърпиха Закона за противодействие на корупцията и отнемане на незаконно придобитото имущество (ЗПКОНПИ) и в него беше записано, че и доказано невинни могат да бъдат обект на подобно производство. Председателят на съда Даниела Дончева, която е и начело на второинстанционния състав по делото на Бисеров, пише в определението си, че новите законови текстове са в остро противоречие с Директива 2014/42/ЕС за обезпечаване и конфискация на средства и облаги от престъпна дейност в Европейския съюз. Там конфискацията е ясно обвързана с конкретно престъпление: „Директивата предвижда конфискация на средства и облаги, но само при извършено престъпление, в която хипотеза очевидно не попада случая, при който липсва влязъл в сила акт на съда, с който да бъде установено по категоричен и безспорен начин факта на извършване на престъплението от конкретно лице”. Дончева прилага текста от европейското право, който е с предимство пред националното законодателство и поради това прекратява делото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Софийският апелативен съд прекрати делото срещу Христо Бисеров"}
{"url": "https://trud.bg/%d0%bf%d1%80%d0%b5%d0%b4%d0%bf%d1%80%d0%b8%d0%b5%d1%82%d0%b8-%d1%81%d0%b0-%d0%bf%d1%80%d0%b5%d0%b2%d0%b0%d0%bd%d1%82%d0%b8%d0%b2%d0%bd%d0%b8-%d0%bc%d0%b5%d1%80%d0%ba%d0%b8-%d0%b7%d0%b0-%d0%bd%d0%b5/", "text": "Регистрираните случаи на морбили в България до 17 юни са 933 и са в единадесет области. Стара Загора не е сред тях, но Регионална здравна инспекция обяви спешни превантивни мерки за недопускане на тежкото заразно заболяване, водещо и до летален изход. За предпазване на децата от морбили и други тежки ваксинопредотвратими инфекции и техните усложнения най-добрата защита е извършването на имунизация (имунизация на 13-месечна възраст и реимунизация на 12-годишна възраст).  При липса на детето в имунизационния му паспорт данни за извършена имунизация срещу морбили, паротит и рубеола, родителите незабавно да се обърнат към личния лекар за ваксинация, заяви д-р Златина Нанева, директор на Регионална здравна испекция – Стара Загора. Препоръчително е извършването на серологично изследване за установяване наличието или липсата на защитен имунитет срещу морбили на лицата, имали контакт с морбили в друга държава, или пребивавали в държава с данни за разпространение на морбили. Изследването може да се извърши в регистрирани медико-диагностични лаборатории. При лицата, които са с липса на имунитет, е препоръчително да се направи една доза ваксина срещу морбили (комбинирана ваксина срещу морбили, паротит, рубеола). Около 4 – 5% от децата в старозагорско не са имунизирани поради отсъствие от страната, или други причини, но има случаи и на отказ от страна на родителите, за което им е съставен акт. Препоръчва се на майките, чиито деца са под 13 месеца и все още не се имунизирани, да избягват събирания и пътуване в области, в които има случаи на болни от морбили. От РЗИ ще уведомяват работодатели, които имат служители от държави, засегнати от морбили. „Препоръчваме на работодателите, които имат такива работници, на кметовете, които знаят, че има временни работници, да ги посъветват да си направят изследване за имунния статус и ако нямат защитен титър, да се обръщат към нас” – д-р Таня Перчемлиева, директор на Дирекция „Надзор на заразните болести” в РЗИ – Стара Загора. Регионалната здравна инспекция ще направи предписание до лечебните заведения в област Стара Загора персоналът да работи с предпазни маски, защото заболяването се предава по въздушно-капков път. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Предприети са превантивни мерки за недопускане на морбили в област Стара Загора"}
{"url": "https://trud.bg/%d0%bc%d0%be%d1%82%d0%be%d1%80%d0%b8%d1%81%d1%82-%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb-%d1%82%d0%b5%d0%b6%d0%ba%d0%be-%d1%81%d0%bb%d0%b5%d0%b4-%d1%83%d0%b4%d0%b0%d1%80-%d1%81/", "text": "Катастрофа между моторист и бус затруднява движението в района на 138-я километър от автомагистрала „Тракия“ на територията на област Пловдив, съобщиха от пресслужбата на МВР. Пътният инцидент е станал към 15:30 часа. Според първоначалните данни, мотоциклетистът е пострадал тежко и е откаран в болница. Движението в посока София се осъществява в една лента. На мястото се извършва оглед. Екипи на Пътна полиция регулират трафика. Предстои изясняване на обстоятелствата и причините, довели до катастрофата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Моторист е пострадал тежко след удар с бус на магистрала „Тракия“ край Пловдив"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b8-%d0%ba%d0%bc%d0%b5%d1%82-%d0%bf%d1%80%d0%be%d0%b2%d0%b5%d1%80%d0%b8%d1%85%d0%b0-%d0%bf%d1%80%d0%be%d0%b5%d0%ba%d1%82%d0%b0-%d0%b7%d0%b0-%d0%bf/", "text": "Министърът на околната среда и водите Нено Димов и кметът на Каварна Нина Ставрева посетиха работните терени, на които се възстановяват стотици хектара Понто-сарматски степи по Северното Черноморие. „200 хил. лв. сме отделили за проект за възстановяване на природно местообитание „Понто-сарматски степи“. България мина през наказателна процедура и беше осъдена от Съда на ЕС, за това че е нарушила естествените местообитания на Понто-сарматските степи и една от мерките, които трябва да бъдат предприети и са договорени с ЕК е именно тяхното възстановяване по естествен и по антропогенен начин“, каза министър Димов. До момента са установени над 100 вида редки и защитени растения, някои от които са регистрирани и в Червената книга, обясниха специалистите. Според кмета на Каварна проектът е пилотен и експериментален не само за България, но и за Европа и от правилното му реализиране зависи в голяма степен приключването на наказателната процедура. Само така ще може да се пристъпи към изготвяне на механизъм за обезщетяване на множеството засегнати частни собственици, каза неотдавна пред „Труд“ Нина Ставрева. След протестите през 2017 г., в които общината зае позицията на хората, пътищата и гробищата бяха извадени от „черния списък“. В него обаче останаха имотите на над 2500 собственици, повечето от които са физически лица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Министър и кмет провериха проекта за Понто-сарматските степи край Каварна"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d1%89%d0%b5-%d0%bf%d1%80%d0%b5%d0%b3%d0%be%d0%b2%d0%b0%d1%80%d1%8f%d0%bc%d0%b5-%d1%81-%d0%b3%d0%b0/", "text": "България ще започне преговори с „Газпром“ за намаляване на цената на природния газ, съобщи енергийният министър Теменужка Петкова. България ще се позове на решението на Европейската комисия, което разрешава ощетените от руското дружество, заради по-високи цени страни да започнат преговори. От държавната компания „Булгаргаз“ обясниха, че в момента правят последни анализи, за да започнат преговорите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Теменужка Петкова: Ще преговаряме с „Газпром“ за намаляване на цената на природния газ"}
{"url": "https://trud.bg/%d1%81%d0%bf%d0%b8%d1%80%d0%b0%d1%82-%d1%82%d0%b8%d1%80%d0%be%d0%b2%d0%b5%d1%82%d0%b5-%d0%ba%d1%80%d0%b0%d0%b9-%d0%b6%d0%b5%d1%80%d0%ba%d0%be%d0%b2%d0%be-%d0%bf%d0%be-%d0%bc%d0%b0%d0%b3%d0%b8%d1%81/", "text": "Ограничението е заради засиления трафик от леки автомобили и струпването в участъка до тунела „Витиня“. Очаква се ограничителната мярка да е в сила около час. Както „Труд“ писа, по-рано през деня се беше образувала километрична   заради аварирал камион. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Спират тировете по магистрала „Хемус“ заради засилен трафик и задръстване"}
{"url": "https://trud.bg/%d1%80%d1%83%d1%81%d0%ba%d0%b8%d0%bd%d1%8f-%d0%be%d1%82%d0%bd%d0%be%d0%b2%d0%be-%d0%b0%d1%82%d0%b0%d0%ba%d1%83%d0%b2%d0%b0-%d1%80%d0%b5%d0%ba%d0%be%d1%80%d0%b4%d0%b0-%d0%bd%d0%b0-%d1%81%d1%82%d0%b5/", "text": "Мария Ласицкене отново опита да атакува световния рекорд на Стефка Костадинова от 209 см, който е недостижим от 1987 г. Рускинята постави летвата на 210 см на турнира в Острава (Чехия), но на три пъти не успя да преодолее тази височина. Все пак атлетката постигна най-добър резултат в света за сезона, като прелетя 2,06 м от втория опит. А с това изравни и най-доброто си постижение в кариерата. Силите на съперничките й в Чехия стигнаха само до 1,98 м, а за Мария бяха достатъчни 2 метра за победата, но оттам нататък тя реши да се състезаваше сама със себе си. Силите й стигнаха до 2,06 м. Втора завърши Карина Таранда (Беларус) със 1,98 м, а трета Никол Макдермот (Австралия) – 1,96 м. Ласицкене е двукратна световна и европейска шампионка, а на международната сцена е с неутрален статут, заради наказанието на Руската лекоатлетическа федерация.  Същеременно Русия изпрати 305 заявления на нейни атлети за получаване на неутрален статут от ИААФ. До този момент Международната централа е дала разрешение на 81 от тях.  Същеременно Ивет Лалова постигна две победи в рамките на 24 часа по време на Суперкупата на Турция. След като се наложи на 100 м (11,49 сек) за ЕНКА, малко по-късно тя триумфира и на 200 м с 23,62 сек в Бурса. Следващият старт за българката ще е Диамантената лига в САЩ, който този път няма да е в Юджийн, а в Станфорд, на 30 юни.", "date": "2019.06.21", "title": " Рускиня отново атакува рекорда на Стефка"}
{"url": "https://trud.bg/%d0%bc%d0%bb%d0%b0%d0%b4%d0%b8%d1%82%d0%b5-%d0%b1%d0%be%d1%80%d1%86%d0%b8-%d1%81-%d0%bf%d1%8a%d0%bb%d0%b5%d0%bd-%d0%ba%d0%be%d0%bc%d0%bf%d0%bb%d0%b5%d0%ba%d1%81-%d0%bc%d0%b5%d0%b4%d0%b0%d0%bb%d0%b8/", "text": "Младите ни борци вече имат пълен комплект медали от европейското за кадети в Италия. Диана Павлова взе сребро, след като във финала в кат. до 43 кг загуби с туш от Айда Керимова (Украйна). Преди това Едмонд Назарян (51 кг) ликува с титлата за втора поредна година, а Мирослав Емилов (45) взе бронз при класиците. На летище София близки и приятели им устроиха емоционално посрещане. Едмонд, син на двукратния олимпийски шампион Армен Назарян, получи първи поздравления от сестра си Инеса, брат си Гриша и майка си Инга. Медалите могат и да се увеличат, след като Георги Иванов стигна до полуфиналите в категория до 110 кг на свободния стил.", "date": "2019.06.21", "title": " Младите борци с пълен комплект медали"}
{"url": "https://trud.bg/%d0%b1%d0%be%d0%bb%d0%b8%d0%b4%d0%b8%d1%82%d0%b5-%d0%bd%d0%b0-%d0%bc%d0%b5%d1%80%d1%86%d0%b5%d0%b4%d0%b5%d1%81-%d0%bd%d0%b0%d0%b9-%d0%b1%d1%8a%d1%80%d0%b7%d0%b8-%d0%b2%d1%8a%d0%b2-%d1%84%d1%80/", "text": "Болидите на „Мерцедес“ дадоха най-добри времена в първата свободна тренировка преди Гран при на Франция от Формула 1 в неделя. Първи финала прекоси Люис Хамилтън, а втори с изоставане от 0.069 сек бе Валтери Ботас. Трето време даде младата надежда на „Ферари“ Шарл Леклер, с пасив 0.373 сек от лидера. Съотборникът му Себастиан Фетел остана пети. Четирикратният световен шампион имаше проблеми с настройките, докато от тима на „червените кончета“ експериментираха със старото и новото предно крило. На няколко пъти Фетел съобщи по радиото за странно поведение на болида, което се отрази и негативно на времената му. Пилотите на „Ред Бул“ – Пиер Гасли и Макс Верстапен също имаха проблеми и се завъртяха на пистата.", "date": "2019.06.21", "title": " Болидите на „Мерцедес“ най-бързи във Франция"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d1%81%d0%b5-%d0%be%d1%82%d0%ba%d0%b0%d0%b7%d0%b0%d0%bb-%d0%be%d1%82-%d0%b0%d1%82%d0%b0%d0%ba%d0%b0%d1%82%d0%b0-%d1%81%d1%80%d0%b5/", "text": "Американският президент Доналд Тръмп потвърди информацията,  . В Туитър държавният глава написа:“В понеделник те (Иран) свалиха неидентифициран дрон в международни води. Бяхме готови и заредени с оръжие вчера вечерта. Три пъти попитах колко души ще умрат. Беше ми отговорено 150. 10 минути преди нападението да започне наредих да спрат…това е отговорът ми на сваления дрон. Не бързам, нашата армия се обновява и скоро ще е готова за действия, които ще са в полза за целия свят. Санкциите вече започват да им тежат и вчера бяха наложени още. Иран никога няма да има ядрено оръжие и няма да до използва нито срещу САЩ, нито срещу света!“. Иран от своя страна разкриха, че за малко не са свалили американски самолет с пътници на борда. В изявление на иранските власти се казва: „Днес американски шпионски самолет беше засечем, с 35 души на борда, около мястото, където вчера беше свален дрон. Ние можехме да го свалим, но не го направихме.“. летателният апарат се е намирал в международни води. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Доналд Тръмп се отказал от атаката срещу Иран, защото щели да загинат 150 души"}
{"url": "https://trud.bg/%d0%bc%d1%8a%d1%80%d0%b8-%d1%81%d0%b5-%d0%b2%d1%8a%d1%80%d0%bd%d0%b0-%d1%81-%d0%bf%d0%be%d0%b1%d0%b5%d0%b4%d0%b0-%d0%bd%d0%b0-%d0%ba%d0%be%d1%80%d1%82%d0%b0/", "text": "Новата тазобедрена става не подведе бившия №1 в световния тенис Анди Мъри. Шотландецът записа първа победа след интервецията, която го извади от спорта от началото на годината. В дует с испанеца Фелисиано Лопес тандемът надделя над лидерите в схемата Роберт Фара и Хуан Себастиан Кабал от Колумбия в турнира на двойки в Куинс – 7:6, 6:3. При появата си на централния корт Мъри бе бурно аплодиран от феновете, които видяха надежда, че скоро техният любимец ще заиграе и на сингъл. Все пак във втория сет, когато Анди плонжира при отиграване на топката, публиката в един глас охна. Но Мъри и неговата става издържаха на напрежението, след което тенисистът се изправи, сякаш нищо не е станало.  „Насладих се на двубой, макар движението ми по корта да не беше перфектно, но нямах болка – каза той. – Мисля, че ще продължа да прогресирам.“ И изрази очаквания, че до края на годината ще заиграе и в турнири наединично. Ако това стане факт, той ще е първият тенисист на сингъл с изкуствена тазобедрена става.  Анди допълни, че ще участва и на „Уимбълдън“ в Лондон от 1 юли, където ще си партнира с Пиер-Юг Ербер (Франция). Все пак британецът уточни, че преди това няколко негови колеги са му отказали да играят на двойки. Цветана Пиронкова пръска сексапил на плажа, малко повече от година след раждането на първородния си син Александър. Бившата ни първа ракета публикува снимки в социалната мрежа край морето в Несебър. На фотосите се вижда, как пловдивчанката бори жеката с диня и вода. „Слънце, пясък, море, нека летните приключения започнат сега! – написа Пиронкова. – Не обичам да лежа на плажа, имам нужда от движение – плажен тенис, волейбол, уиндсърф, джет ски.. И никога не забравям да приемам достатъчновода – навик, придобит от спорта.“  Все още обаче Цвети не е обявила дали ще се върне в тениса. Йогата ми помага да обмислям нещата по-добре, написа Григор Димитров под свой фотос, с което отбеляза Международния ден на това изкуство 21 юни. Българинът е един от големите почитатели на йогата в тура и не пропуска да се самоусъвършенства. Но упражненията не му помагат до момента. Преди дни Григор получи нов удар, като падна от канадския тийнейджър Феликс Оже-Алясим още на старта на турнира в Куинс. Победата на съперника му явно не е била случайна, защото още в следващия кръг 18-годишният талант надви и Ник Кириос (Австралия) – 6:7, 7:6, 7:5. Двубоят се превърна в битка на мощните сервизи, като Ник наниза 17, а Феликс – 19. С това канадецът стана най-младият четвъртфиналист от 2007-а, след Марин Чилич (Хърватия), също на 18 г.", "date": "2019.06.21", "title": " Мъри се върна с победа на корта"}
{"url": "https://trud.bg/%d0%ba%d0%b0%d0%ba%d0%b2%d0%b8-%d0%ba%d0%be%d0%bb%d0%b8-%d0%ba%d0%b0%d1%80%d0%b0%d1%82-%d1%82%d1%83%d1%80%d1%81%d0%ba%d0%b8%d1%82%d0%b5-%d0%b7%d0%b2%d0%b5%d0%b7%d0%b4%d0%b8/", "text": "Чааай Улусой  Сега Чаатай Улосой е отстранен от спешния проект от Netflix – „Defender“. За сметка на това обаче той се изфука пред камерите на турски репортери с нова кола Audi RS6. Цената на чуждестранния автомобил е около 1 милион 100 и хиляди лири. Вярно е, че понякога ползва и старата си кола. Бурак Йозчивит  Актьорът е известен със слабостта си към колите. В гаража на Бурак Йозчивит се кипрят 6 атвомобила, след които Mercedes SUV, Chevrolet Camaro и Mercedes S350. Актьорът обича да инвестира пари в модернизирането на колите си, така че наскоро е похарчил поне 200 хиляди лири, за ремонт на някои от тях.  Също така през предходните години, Йозчивит имаше страст и към карането на мотоциклета си, но булката му Фахрие Евджен беше много притеснена от това и го накара да го продаде, което той послушно е направил.  Самата Фахрие управлява модел Cherokee от 2002 г., в който тя и Бурак направиха някои подобрения в купето на автомобила. Елчин Сангу Любимата на много телевизионни зрители, бе забелязана в скъпарския истанбулски квартал Бебек да пие кафе с приятел. Актрисата се придвижва с личен шофьор с колата си, купена преди около шест месеца. Нейният Range Rover струва 700 хиляди турски лири. Джем Йълмаз Комикът и бивш любовник на Джансу Дере, предпочита да кара модела на Mercedes S500 Maybach на стойност 1,5 милиона турски лири. За първи път колата бе видяна паркирана през февруари пред търговски център. Също така в гаража на Джем има Mercedes 500 SL 1992 и Mercedes G AMG.  Актьорът има специална страст и към мотоциклета си Honda GL 1800 GOLD WING на цена 180 хиляди лири. Октай Кайнарджа Известният актьор, бивш любовник на Дениз Чакър, се появи в обектива на камерите в района на Бебек в края на зимата. Той караше Cadillac Coupe DeVille от 1970 година.  Актьорът призна, че смята колата си за много красива и че инвестирал в редизайна й солидна сума. Купил колата от частен гараж миналата година. Мурат Боз  Известният актьор и певец, годеник на Аслъ Енвер, предпочита да се движи с черен Мерцедес AMG GTS, чиято цена варира около 860 хиляди турски лири.  Също така, певецът и съдия в турската версия на шоуто “ Гласът на Турция“, наскоро се сдоби и с Ferrari, на стойност 3,2 милиона турски лири. Актьорът сподели пред репортери новата си покупка и заяви, че не е изненадан от избора си, тъй като винаги е бил симпатизиран на спортни автомобили. Гьокче Бахадър Звездата от поредицата “Малки престъпления” има нова сериозна покупка – автомобил. Актрисата е забелязана в квартал Йеникой с шофьор в новата й придобивка – Mercedes GLA, която струва около 300 хиляди лири.  По-рано Гьокче продаде своя Range Rover Evoque.", "date": "2019.06.21", "title": " Какви коли карат турските звезди"}
{"url": "https://trud.bg/%d0%b5%d0%b4%d0%bc%d0%be%d0%bd%d0%b4-%d0%bd%d0%b0%d0%b7%d0%b0%d1%80%d1%8f%d0%bd-%d1%89%d0%be%d0%bc-%d1%81%d1%82%d0%b8%d0%b3%d0%bd%d0%b0%d1%85-%d1%84%d0%b8%d0%bd%d0%b0%d0%bb%d0%b0-%d0%b7%d0%bd%d0%b0/", "text": "„Щом стигнах финала бях убеден, че ще взема златото – заяви Едмонд Назарян, който за втора поредна година ликува с европейската титла по борба за кадети. – Всъщност аз дойдох, за да стана първи, друго не ме устройваше. Така ме е учил моят баща. В нашето семейство има стойност само златният медал.“ Талантът стана безапелационен шампион в категория до 51 кг в класическия стил на първенството във Фаенца (Италия), а на финала размята за 2:38 минути турчина Барис Ермек за технически туш с 10:0. Голямото изпитание за Еди обаче бе четвъртфиналната схватка с азера Нихад Гулузаде, в която губеше с 0:7. Но 17-годишният борец прояви характер, воля и вложи цялото си сърце, за да обърне резултата и спечели със 7:7.  „От моя баща съм научил, че трябва да се боря до последната секунда и никога да не се отказвам, именно това ми помогна в тази среща”, разкрива Еди.  Това е четвърто голямо отличие за Назарян-младши. През 2018-а освен европейско злато той печели бронз на световното за кадети, както и на младежките олимпийски игри. И на всички големи първенства е придружаван от именития си баща Армен Назарян, двукратен олимпийски шампион, а сега старши треньор на националния ни отбор за мъже. Всъщност Еди започва да се занимава с борба 10-годишен. Бил меко казано палаво дете. „Запалих къщата с пламък от камината – разкрива шампионът. – Запалих и килима, после огънят се пренесе по завесите. Баща ми гасеше пламъците с ръце. Много пъти съм се губел, а върхът беше в „Дисниленд” в Щатите, който е огромен. Имаше хора с костюми на герои от анимационни филмчета, аз тръгнах след един от тях. Изчезнах за 30 минути и доста притесних майка ми и баща ми.” За да озаптят енергията му родителите решават да го запишат да спортува. Момчето минава през футбол, плуване, гимнастика, карате, та дори и борба. Но нито един от тези спортове не го грабва, дори когато таткото започва да му показва различни хватки. И го оставя. Но кръвта вода не става. „Замислих се какво ми се ще да правя, исках да се движа, а не да правя едно и също – продължава момчето, кръстено на Едмонд Дантес, герой от романа „Граф Монте Кристо“. – А борбата си е добър спорт, има хватки, атракция. Реших сам да пробвам и започнах със свободна борба, както е тръгнал и моят баща. После се преместих в класическата. Ходих с два автобуса до залата на „Славия”, бях 10-годишен.” И признава, че именно класическия стил най-много му е на сърце, заради по-атрактивните хватки.  „Най-силното му качество, е че не се предава – казва Армен за сина си. – Бори се до последно. Сигурен съм, че до 26 години ще спечели много медали за България. И още на 18 години го виждам да се бори при мъжете.” Отсега Еди тренира и коронната хватка на баща си – центур, харесва и раменното хвърляне.  „Още в детската градина раменното хвърляне ни стана голям проблем – разкрива с усмивка таткото. – Защото разбрал, не разбрал, Еди го прилагаше на всички деца. Тогава учителката ми заяви, че там не е зала по борба, а да го водя на тренировки. Асфалт, паркет, а той все с раменно…”  Освен баща му сред любимите борци на момчето са легендата в тежка категория Александър Карелин и Роман Власов. И двамата от Русия. Допълва, че му харесват атрактивните борци, а не тези, които само се защитават.  Една от тайните на успеха на момчето е… шахматът. Разкрива, че играе постоянно, за тренировка, за да взима бързи решения. „Когато съперниците ми разберат кой съм, някои се притесняват, други обаче искат да надвият сина на Армен Назарян – разкрива младият шампион. – А не трябва да позволявам, винаги ще защитавам името на баща ми. Той ми дава много, нахъсва, мотивира…”  В свободното си време Еди също е зает със спорт. Не е загърбил футбола и често рита с приятели. А всяка събота си прави походи на Витоша. Голямата цел на момчето е олимпийска титла на следващите игри в Париж 2024.  „Тогава вече ще съм в по-горната категория до 60 кг – продължава Еди. – Искам да върна олимпийското злато в семейството.” Именно баща му за последно триумфира на Олимп за българската борба – в Сидни 2000.  „Ние арменците сме златари и друго освен злато не признаваме”, казва с усмивка Армен.  А Еди бърза бавно, но целеустремено. И следващата му голяма цел е световното за кадети в София в края на юли, на което е амбициран отново да ликува на върха, но вече пред българска публика.", "date": "2019.06.21", "title": " Едмонд Назарян: Щом стигнах финала знаех, че ще взема златото"}
{"url": "https://trud.bg/18-%d0%b3%d0%be%d0%b4%d0%b8%d1%88%d0%b5%d0%bd-%d1%81%d0%b5-%d1%83%d0%b4%d0%b0%d0%b2%d0%b8-%d0%b2-%d0%bc%d0%b8%d0%ba%d1%80%d0%be%d1%8f%d0%b7%d0%be%d0%b2%d0%b8%d1%80-%d0%b4%d0%be-%d0%b8%d0%b7%d0%be/", "text": "Момче се удави в микроязовир край монтанското село Габровница, предаде  . Това е третият подобен инцидент за една седмица. Около 16:30 ч. е подаден сигнал към МВР за изчезнал 18-годишен младеж. Очаква се водолази да търсят тялото му .Водоемът се намира в старо военно поделение, което не функционира. Обектът има охрана. На място има и табели, които забраняват къпането в микроязовира. Изчезналото момче е било заедно със свои приятели, когато е станал инцидентът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " 18-годишен се удави в микроязовир до изоставено военно поделение в Монтанско"}
{"url": "https://trud.bg/%d0%bd%d0%b0%d0%bf%d1%80%d0%b5%d0%b6%d0%b5%d0%bd%d0%b8%d0%b5-%d0%b8-%d1%81-%d1%80%d1%83%d0%bc%d1%8a%d0%bd%d0%b8%d1%8f-%d0%b7%d0%b0%d1%80%d0%b0%d0%b4%d0%b8-%d0%b4%d1%80%d0%b0%d0%ba%d1%83%d0%bb%d0%b0/", "text": "Българската история да не се изопачава, призоваха историкът проф. Пламен Павлов и археологът проф. Николай Овчаров по повод твърденията, че Гоце Делчев и Яне Сандански са македонци. „Номерата на Коминтерна през 21 век са недопустими”, категоричен беше проф. Павлов. „Северна Македония чука на вратата на ЕС – така България може да наложи влиянието си,” препоръча проф. Овчаров. Археологът се опасява от евентуално напрежение и с Румъния във връзка с последните му открития, че Дракула е бил влашки войвода, който говорел и пишел на български.", "date": "2019.06.21", "title": " Напрежение и с Румъния заради Дракула"}
{"url": "https://trud.bg/%d0%b2%d0%b8%d0%bf%d1%83%d1%81%d0%ba-%d0%bd%d0%b0-%d1%81%d0%b2%d0%b8%d1%89%d0%be%d0%b2%d1%81%d0%ba%d0%be-%d1%88%d0%ba%d0%be%d0%bb%d0%be-%d1%81%d0%b5-%d0%b4%d0%b8%d0%bf%d0%bb%d0%be%d0%bc%d0%b8%d1%80/", "text": "Випуск 2019 на СУ „Николай Катранов“ в Свищов се дипломира с 20 отличници и с най-висок резултат на втората матура във Великотърновска област. На тържествена церемония в присъствието на учители, родители и роднини, директорът на училището Генади Иванов връчи дипломите за завършено средно образование на зрелостниците на школото. Учениците от XIIа и XIIб клас, с класни ръководители Палома Тодорова и Ангел Ангелов, оставят своята ярка звезда в Катрановската алея на славата като Випуск на победителите. Те завоюваха за училището първото място в област Велико Търново на втората матура с резултат 5,17. Благодарение на тяхното отлично представяне, Средно училище „Николай Катранов“ е на трето място в областта на Държавния зрелостен изпит по български език и литература с резултат 5,06. Училището се нарежда в топ 3 на областта и по брой отличници – 11 зрелостници са с отлични оценки и на двете матури. Випуск 2019, който включва 51 ученици, завършва с 20 дипломирани отличници с общ среден успех от обучението в гимназиален етап над 5,50. Първенец на випуска е Кристиян Любчев Варамезов от XIIб клас, следван с минимална разлика от Маргарита Георгиева Йорданова от XIIа клас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Випуск на свищовско школо се дипломира с 20 отличници\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8-%d1%8e%d0%bd%d0%ba%d0%b5%d1%80-%d0%bf%d1%80%d0%b8%d0%b2%d0%b5%d1%82%d1%81%d1%82%d0%b2%d0%b0%d1%85%d0%b0-%d0%bf%d0%be%d0%bb%d0%be%d0%b6%d0%b8%d1%82/", "text": "Председателят на Европейската комисия Жан-Клод Юнкер и министър- председателят на България Бойко Борисов приветстват важния етап, който бе достигнат за газовия хъб „Балкан”. Днес на второ четене в Комисията по енергетика на Народното събрание бяха приети изменения в Закона за енергетиката, които сега предвиждат програма за реализация на определени годишни количества газ на борсата от страна на обществения доставчик и крайните клиенти, водеща до безпрецедентно отваряне на българския газов пазар. Предложеният пакет от мерки ще доведе до така необходимата промяна в конюнктурата на пазара на природен газ в България. Резултатът ще бъдат значителни стъпки към формиране на ликвидна среда и либерализиран пазар на природен газ не само за България, но също така и за региона. Те са в унисон с усилията на Европейската комисия и на българското правителство за създаване на единен пазар на природен газ. Председателят на ЕК Юнкер заяви: „Искаме енергията да се насочи към България и към цяла Европа. Приветствам това положително развитие, което ще доведе до отваряне на газовия пазар с ползи за потребителите на газ в България и в Югоизточна Европа. Моята комисия остава ангажирана в подкрепата си към България в изпълнението на плановете й за регионален газов хъб – ние сме на едно мнение по този въпрос с българското правителство.“ Министър-председателят Борисов заяви: „Горд съм да кажа, че чрез въвеждането на програма за предлагане на определени количества газ за свободна търговия и непрекъсната работа по проекта газов хъб „Балкан”, България демонстрира своята ангажираност да играе водеща роля за отворен газов пазар в Югоизточна Европа. Успешното сътрудничество с Европейската комисия и целенасочените усилия на българското правителство направиха възможно въвеждането на значителни промени в пазара на природен газ в България, което, несъмнено, ще доведе до съществени ползи за всички.” След като бъде потвърдена от окончателния Закон за енергетиката и със създаването на газовата борса, програмата за предлагане на определени количества газ за свободна търговия се очаква да има положителни ефекти в посока конкурентоспособност за целия газов пазар в региона. По-голямата конкуренция ще доведе до по-голям избор и по-ниски цени и ще увеличи сигурността на доставките за бита и за предприятията. Ето защо Европейската комисия подкрепи пазарните реформи и мерки за увеличаване на ликвидността, включително чрез газовия хъб „Балкан” в България. Газовата борса ще помогне България и регионът да се възползват в пълна степен от последните процеси в развитието на сектора във връзка с увеличаването на износа на втечнен природен газ. Това ще засили конкуренцията и ще даде повече възможности за развитието на икономиката в България и в региона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Борисов и Юнкер приветстваха положителното развитие на проекта газов хъб „Балкан”"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d0%bf%d0%b8%d1%88%d0%b5-%d0%b7%d0%b0%d0%ba%d0%be%d0%bd-%d0%b7%d0%b0-%d0%b7%d0%b0%d1%89%d0%b8%d1%82%d0%b0-%d0%bd%d0%b0-%d0%bf%d0%b0%d0%bc%d0%b5%d1%82%d0%bd%d0%b8/", "text": "Министерството на отбраната на Русия е подготвило законопроект, предвиждащ наказателна отговорност за унищожаване или повреждане на паметници на руски военни, включително в чужбина. Става дума за допълнение към член 243 от Наказателния кодекс, който иначе урежда унищожаване или повреждане на обекти на културното и историческо наследство на народите на Русия. Военните предлагат допълнителна алинея „Унищожаване или повреждане на символи на воинската слава на Русия”. Предвидени са наказания глоби до 3 млн. рубли (42 000 евро) и присъди за принудителен труд до 4 години или лишаване от свобода за същия срок. В случай, че деянието е от група лица, които предварително са се наговорили, мотивирани са от ненавист или враждебност или използват сила, наказанието става между 2 и 5 милиона рубли (28 000 – 70 000 евро) глоба и затвор до 5 години. На причастни към унищожаване, повреждане или оскверняване на паметници ще бъде забранен достъп до Русия, ще бъдат блокирани активите им в Русия и ще им се забрани да извършват каквито и да е сделки със собственост и инвестиции в страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Москва пише закон за защита на паметниците и в чужбина\t"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%b2%d0%be%d0%b4%d0%b0%d1%87-%d1%83%d0%bc%d0%b8%d1%88%d0%bb%d0%b5%d0%bd%d0%be-%d1%81%d0%b3%d0%b0%d0%b7%d0%b8%d0%bb-%d0%b1%d0%b5%d0%b7/", "text": "Полицията в Разград разследва убийство на бездомно куче, което било сгазено демонстративно пред деца и възрастни от автомобил. Сигналът за блъснатото животно е подаден от 62-годишна жена от село Гецово, която станала очевидец как нейн съсед засилил колата си срещу животното и го убил. Мъжът дори бил викнал внука си да види как дядо му ще сгази кучето, разказали хората. Това е станало към 18 часа в четвъртък, когато на улицата имало играещи деца, а възрастните били по дворовете и пред домовете си. На място отишъл полицейски екип, който също се сблъскал с агресивно поведение от страна на водача на автомобила, който хората посочили като извършител. Предвиденото наказание за такова деяние е лишаване от свобода до 3 години и глоба до 5000 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Разследват водач, умишлено сгазил бездомно куче пред свидетели"}
{"url": "https://trud.bg/%d0%b5%d1%84%d0%b5%d0%ba%d1%82%d0%b8%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d0%b8%d0%b7%d0%bc%d0%b0%d0%bc%d0%bd%d0%b8%d0%ba-%d0%bc%d0%be%d0%bb%d0%b8%d0%bb-%d0%b7/", "text": "Измамник, измъкнал 1300 лв. от три семейства, пред които плакал и молил да му помогнат с пари за тежко болната му дъщеря, е осъден на 4 години лишаване от свобода. Присъдата е произнесена от Районния съд в Разград по обвинителен акт на местната прокуратура срещу 59-годишния Ивайло А., съобщават от Апелативна прокуратура във Варна. Измамите са извършени в периода януари – юли 2018 г. По това време мъжът се представял с имената Николай или Недялко. Ту твърдял, че е шеф на пенсионното, ту, че шофьор в ДАП, дори собственик на месокомбинат, който е изпаднал в затруднение. Дъщеря му пък се била разболяла тежко и спешно му били нужни пари, лъжел той. Така успял да измами три семейства, които, трогнати, дали пари. Присъдата му била произнесена в условията на съкратено съдебно следствие след признания от негова страна. Така дадените му 6 години затвор били намалени с 1/3 и реално ще изтърпи 4 години лишаване от свобода. Съдът се е произнесъл това да бъде при строг режим. От прокуратурата уточняват, че мъжът е бил съден многократно и дори сега, при произнасянето на поредната присъда, пак бил в затвора. По тази причина престъплението му е квалифицирано в условията на опасен рецидив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Ефективна присъда за измамник, молил за пари уж за болна дъщеря\t"}
{"url": "https://trud.bg/%d0%ba%d0%b0%d0%b9%d1%81%d0%b0%d1%80-%d0%bd%d0%be%d0%b2%d0%b0%d1%82%d0%b0-%d1%81%d0%b8%d0%bb%d0%b0-%d0%bd%d0%b0-%d0%ba%d0%b0%d0%b7%d0%b0%d1%85%d1%81%d1%82%d0%b0%d0%bd/", "text": "Преди началото  на сезона никой в Казахстан не слагаше „Кайсар“ в голямата игра. Воденият от Стойчо Младенов отбор е доста скромен като кадрови, административни и финансови ресурси, пише в анализ казахстанският сайт „Prosports.kz“. Днес той е чудото на Казахстан. „Началото на първенството само потвърди тези прогнози – започва коментарът. – В първите два кръга „Кайсар“ игра като домакин, не вкара гол и загуби 2 пъти. Но това се оказа само привидно. Последва серия от осем поредни кръга без загуба и „степните вълци“ от Кизилорда започнаха да се катерят по стълбата на класирането. Сега, ако „Кайсар“ спечели двата мача, които има по-малко от лидера „Астана“, то ще се настани на три точки от шампиона. Как стана неочакваната промяна на отбора от Кизилорда? Или просто „Кайсар“ не е сензация, а реален претендент за призовите места и трофеите? Дружината на българския треньор Стойчо Младенов спечели точки срещу всички от сегашните лидери, което показва, че амбициите са за нещо много по-сериозно, отколкото очакваната битка за оцеляване в първа лига. „Кайсар“ не загуби срещу нито един от трите най-добри отбора на миналия сезон. Завърши наравно с „Астана“, победи „Кайрат“ и „Тобол“. Вярно – у дома, където и стените помагат. Заслугите обаче не трябва да се подценяват. Например „Кайрат“ падна на свой терен и от „Тобол“, и от „Астана“.   Основната причина за чудесната трансформация на „степните вълци“ е на първо място далновидността на ръководството. След завършването на миналия сезон отговорните футболни фактори в Кизилорда решиха да предложат нов договор на Стойчо Младенов и целия му щаб, в който са Тодор Янчев, Анатоли Нанков и д-р Иван Дойчев. На двамата помощник-треньори трябва да се отдаде специално внимание. Двамата са имали сериозни футболни кариери и са били национали на България. Имали са възможност да работят и самостоятелно в родината си, а Нанков е асистирал на Младенов и в арабските страни. В Казахстан пристигнаха със сериозни визитки, което не е маловажно. Тук им се наложи да работят в държава с напълно различни порядки, политически строй и манталитет на населението. Българските треньори получиха необходимата подкрепа, че няма да бъдат жертва при първата неудача. А в началото това не стана с Младенов и Нанков в „Атирау“ – нищо страшно. Двамата не избягаха в България, а опитаха да въведат своите навици в „Кайсар“. Не може да се отрече, че им се получава. При всички положения подобрението в клуба е на лице – шесто място през 2017 година, пето място през 2018-а, а сега „степните вълци“ са преследвач №1 на лидерите. Подобна е картината и в турнира за купата – осминафинал през 2017-а, четвъртфинал през 2018-а, а през тази финал! Там Младенов ще се срещне с бившия си клуб „Атирау“. Нямаше никакво съмнение, че ръководството на „степните вълци“ пое немалък риск с доверието към българските треньори. Специалистите от тази черноморска държава имат спорна репутация в Казахстан, но модата им не отминава. От едната страна е Станимир Стоилов, който спечели четири титли с „Астана“ и получи поста национален селекционер. От другата е Георги Дерменджиев, който се провали в „Ордабаси“ и не остана дори половин година. В „Шахтьор“ (Караганди) Николай Костов е авторитет, а Димитър Димитров в „Иртиш“ накрая повече приличаше на клоун.     Под ръководството на Младенов в „Кайсар“ цари пълен ред. В паузата той получи футболистите, които хареса и виждаше в тях шанс за подсилване на отбора. Зимата на „степните вълци“ започна с масова чистка. Представянето на „Кайсар“ обаче показва, че и изгонените, и привлечените са правилни решения. Младенов реши да гради отбора около местните любимци Максат Байжанов и Асхат Тагиберган, за които отборът не е просто поредният работодател. Новите веднага започнаха да се отблагодаряват за доверието – от опитния Майрат Хайрулин до младия неизвестен конгоанец с белгийски паспорт Куле Мбомбо. Големият трансферен удар на „Кайсар“ е без никакво съмнение е арменският национал Тигран Баргесян. В прекрасна възраст на 25 години играчът успя да стане свободен агент и прекрати договора си с македонския „Вардар“. В първите кръгове Баргесян не можеше да вкара гол, но Младенов не го вадеше от състава. Първото му попадение падна срещу „Атирау“, а оттогава арменецът е големият лидер и основен виновник за 5:1 над „Тобол“. Успехите на „степните вълци“ се дължи и на тактическата гъвкавост. Младенов не се притеснява да играе ту 4-4-2, ту атакуващото 4-3-3. Понякога се връща на 3-5-2, което за миг се преобразува в 5-3-2. „Кайсар“ непрекъснато изненадва съперниците си с различен стил и за всеки става много трудно да разучи как точно играе този отбор.“", "date": "2019.06.21", "title": " „Кайсар“ – новата сила на Казахстан"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8-%d1%81%d0%be%d0%bb%d0%b8%d1%81%d1%82%d0%b8-%d1%83%d1%87%d0%b0%d1%81%d1%82%d0%b2%d0%b0%d1%82-%d0%b2-%d0%bf%d1%80%d0%b0%d0%b7%d0%bd%d0%b8%d1%87/", "text": "Солистите на Държавна опера – Варна Илина Михайлова, и Пламен Димитров ще представят морската столица на концерт в китайския град Нинбо. Поводът е отбелязването на 15 години от подписването на договора за побратимяване между Варна и Нинбо, съобщиха от отдел „Международно сътрудничество“ в община Варна, който инициира и организира участието. Преди концерта те ще поднесат на домакините специален поздравителен адрес от кмета на Варна Иван Портних, в който се изразява удовлетворение от добрите партньорски взаимоотношения и увереност, че градивните контакти в полза на двата града ще продължат и в бъдеще. Проявата е насрочена за 25 юни от 19.30 ч. в Ningbo Grand Theatre под съпровода на Симфоничния оркестър на Нинбо. Подобно събитие вече бе проведено във Варна през миналата година, когато Симфоничният оркестър на китайския град направи съвместен концерт с оркестъра на Държавна опера – Варна, в Градската художествена галерия „Борис Георгиев“. През 2014 г. двата града също отбелязаха с много събития 10 годишно партньорство – през април бе проведен международен бизнес форум във Варна, с участие на гости от Нинбо, а месец по-късно делегация от морската столица, водена от кмета Иван Портних, участва в Седмицата за икономически и културен обмен между Китай и страните от Централна и Източна Европа, която се проведе в Нинбо. В проявата участваха 20 града от 14 държави. По време на визитата бяха подписани споразумения за сътрудничество между ВСУ „Черноризец Храбър” и три университета от Нинбо – Dahongyion University, Wanli University и Ningbo University, както и между Търговско-индустриалната камара във Варна и с камарата на Нинбо. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Варненски солисти участват в празничен концерт в  Нинбо"}
{"url": "https://trud.bg/%d0%b4%d0%b2%d0%b5-%d0%bc%d0%be%d0%bc%d0%b8%d1%87%d0%b5%d1%82%d0%b0-%d1%81%d0%b5-%d1%83%d0%b4%d0%b0%d0%b2%d0%b8%d1%85%d0%b0-%d0%b2%d1%8a%d0%b2-%d0%b2%d0%be%d0%b4%d0%b8%d1%82%d0%b5-%d0%bd%d0%b0-%d1%80/", "text": "Две момичета на 15 и 16 години се удавиха във водите на река Върбица край Момчилград. Сигналът за трагичния инцидент е подаден към 13:20 часа, предаде „Канал 3“. Момичетата били ученички в Средното мюсюлманско училище в Момчилград. Отишли да се разхладят със свои съученички във вир на реката. Докато се къпели, се появила водна змия и децата се паникьосали. Хукнали да бягат, но се подхлъзнали на камъните, загубили равновесие и потънали във водата. Телата на двете деца бяха извадени от реката и отнесени за аутопсия. Засега няма улики за извършено престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Две момичета се удавиха във водите на река Върбица край Момчилград"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%be%d1%82-%d0%b1%d1%80%d1%8e%d0%ba%d1%81%d0%b5%d0%bb-%d0%bf%d1%80%d0%b8-%d0%b4%d0%be%d0%b3%d0%be%d0%b2%d0%be%d1%80-%d0%b7%d0%b0-%d1%84-16-%d1%89%d0%b5/", "text": "Свиква коалиционен съвет за партийните субсидии Нова версия как България ще финансира покупката на 8 изтребителя Ф-16, блок 70 предложи в в Брюксел премиерът Бойко Борисов. Ден преди това той неочаквано съобщи офертата на Вашингтон (2,2 млрд. лв.) на фона на информации, че сделката ще натовари външния ни дълг с поне 300 млн. лв., като сега от думите му стана ясно, че подписването на договор ще доведе до ремонт на бюджета. “МО получи офертата от САЩ, обсъждат я, водят финални преговори. Тъй като тези пари ги няма в бюджета, стигнем ли до подписване на договор, ще влезем в парламента, ще актуализираме бюджета и ще се дадат тези пари от резерва, който имаме. Между 2 и 2,2 млрд. лв. някъде там вървят преговорите,” обясни премиерът. Според експерти фискалният резерв може да нарасне именно с емитирането на държавни ценни книжа като тези, които финансовото министерство обяви, че е пласирало на търг преди два дни. Борисов бе категоричен, че решението да не се гласува в парламента падане на субсидиите от лев на глас не е “фиаско” за ГЕРБ. Според него не е фатално, че гласуването ще се забави. “Съобразих се с коалиционните ми партньори, ще забавим решението за партийните субсидии с една седмица. Ще се съберем на коалиционен съвет и ще обсъдим темата”, посочи Борисов.", "date": "2019.06.21", "title": " Борисов от Брюксел: При договор за Ф-16 ще актуализираме бюджета (обзор)\t"}
{"url": "https://trud.bg/%d0%b0%d0%b2%d0%b0%d1%80%d0%b8%d1%80%d0%b0%d0%bb-%d0%ba%d0%b0%d0%bc%d0%b8%d0%be%d0%bd-%d0%b7%d0%b0%d1%82%d0%b0%d0%bf%d0%b8-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%85%d0%b5/", "text": "Аварирал камион на моста преди тунел „Витиня“ затапи автомагистрала „Хемус“ в посока Варна, видя репортер на „Труд“. Заради инцидента се е образувала километрична опашка от автомобили, която блокира движението по магистралата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Аварирал камион затапи магистрала „Хемус“ (СНИМКИ)"}
{"url": "https://trud.bg/%d0%bd%d0%be%d0%b2%d0%b0-%d1%81%d0%b8%d1%81%d1%82%d0%b5%d0%bc%d0%b0-%d0%bf%d0%be%d0%b2%d0%b8%d1%88%d0%b0%d0%b2%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82%d1%82%d0%b0-%d0%bd%d0%b0/", "text": "Нова технологична система ще повиши сигурността и безопасността на българските морски пристанища. Това заяви в Бургас министърът на транспорта, информационните технологии и съобщенията Росен Желязков, при представянето на резултатите от проекта „Проектиране и изграждане на технически системи за превенция на риска и повишаване на сигурността на територията на морските пристанища /RPSSP/”. Това съобщиха от пресслужбата на ведомството. „Тази система е част от по-голяма система, която, в присъствието на министър-председателя Бойко Борисов и главния прокурор Сотир Цацаров, беше анонсирана преди няколко месеца от Центъра за противодействие на контрабандата и контрол на движението на рисковите стоки и товари към ГДБОП. Чрез нея ще се повиши нивото на сигурност и безопасност, както на България, така и на Европейски съюз. Тя е предпоставка за увеличаване събираемостта на приходите и повишаване на капацитета за превенция, и предотвратяване на възможните рискове“, изтъкна министър Росен Желязков. Министърът заяви още, че от голямо значение за ефективността на внедрената технология е осъществената оперативна съвместимост и защитена връзка със системите на МВР и ГДБОП. Предвижда се да бъде направена необходимата свързаност и с други служби, като НАП и Агенция Митници. „Заедно с община Бургас обсъждаме възможностите за свързаност и с тяхната система за видео наблюдение. Това ще доведе до разширяване на възможностите и постигане на интеграция, така че отделните системи да не работят сами за себе си, а да обслужват всички държавни структури“, допълни още Росен Желязков. Министърът обяви, че стойността на проекта е 7 231 917 лева, като финансирането е осигурено от Европейския фонд за регионално развитие, чрез Оперативна програма „Транспорт и транспортна инфраструктура”. Системата вече функционира на пристанищните терминали Варна-Изток, Варна-Запад и Бургас-Изток 1. Изградени са два командни и контролни оперативни центъра, което позволява непрекъсната защита на критичната инфраструктура. Росен Желязков припомни, че в рамките на предишната Оперативна програма „Транспорт“ беше изградена система за управление на корабния трафик и информационното обслужване на корабоплаването (VTMIS). По думите му, между двете системи вече има връзка, което показва, че не се инвестира самоцелно в изграждането на самостоятелни технологии, а всичко е в рамките на оперативно съвместими мрежи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Нова система повишава сигурността на морските пристанища"}
{"url": "https://trud.bg/%d0%b7%d0%b4%d1%80%d0%b0%d0%b2%d0%b5%d1%82%d0%be-%d1%82%d1%80%d0%b8-%d0%bf%d1%8a%d1%82%d0%b8-%d0%bf%d0%be-%d1%81%d0%be%d0%bb%d0%b5%d0%bd%d0%be-%d0%bd%d0%b0-%d0%bc%d0%be%d1%80%d0%b5%d1%82%d0%be/", "text": "Частните практики в курортите не работят с НЗОК Двойно и тройно по-скъпи са цените на здравните услуги по родните черноморски курорти, в сравнение със средните стойности на аналогични процедури и изследвания по вътрешността на страната. Това показа проверка на „Труд” за ситуацията през настоящия летен сезон. В най-големия комплекс по Южното Черноморие – „Слънчев бряг” например работят няколко поликлиники. Всички те разполагат със супероборудване, но цените не са по джоба на всеки. Един обикновен преглед при лекар, само за да обясни пациентът какво му е, да му бъде назначено лечение или да бъде насочен към друг специалист, струва 50 евро (98 лв.). За сравнение най-обикновен платен преглед по държавата е около и под 50 лв. Ако туристът има стомашни болки, то ехографът на коремни органи е 60 евро (117 лв.). Извън морските курорти – средно е 45-50 лв. платено, а в Бургас, е 30 лв. без направление. При проблеми с кръста по южните дестинации поставянето на инжекция от медицинска сестра струва 30 лв. мускулно и 40 лв. венозно, при положение, че по вътрешността на държавата цените варират около 2 лв. за подкожна инжекция, 3 лв. за мускулна и 4 лв. за венозна. Самото лекарство по морено се заплаща отделно, а цената се съобщава в лева – за медикамента и за услугата. При инциденти с контузени крайници за гипсиране на крак или ръка туристите трябва да броят 100 евро. Не е ясно колко струват хирургическите интервенции, защото информация не се дава от рецепциите, но със сигурност е от 150- 200 евро нагоре. Тъй като цените, по които работят медицинските центрове, трябва да бъдат обявявани задължително, а не да се пазят в тайна, клиниките подлежат на проверки и при евентуални нарушения – на санкции. За българи в „Златни пясъци” цените са различни от тези за чужденци, но пак са солени. Мускулна инжекция например е 10 лева, а ехографът на коремни органи – 40 лева. Прегледът в медицински кабинет по Северното Черноморие и това лято е тройно по-скъп, отколкото във Варна. Частните практики в комплексите не работят със здравната каса. Ако потърсите доктор близо до хотела, пригответе стотачка, а ако се налага визита в стаята – още 20 лв. отгоре. За сравнение в поликлиниките в морската ни столица прегледът струва 30-40 лв. В някои ДКЦ вадят кърлеж за 10 лв., в други – за 20 лв., а в курортите вземат по 40 лв. Доста по-скъпо там струва и поставянето на инжекция. Мускулната е 20 лв., венозната – 30 лв., докато във Варна вземат съответно 5, 8 лв. и 10 лв. Обработката на рани е още по-солена. Само превръзката излиза 40 лв., зашиването – 140 лв., а махането на конци – 50 лв. В града за трите манипулации се искат общо 80-100 лв. Колко на брой са лекарските практики в комплексите това лято е трудно да се каже, тъй като регистърът им вече не е в Регионалната здравна инспекция, а в момента се прехвърля към агенцията „Медицински надзор”.   Добре е летовниците да се застраховат Организираните групи чуждестранни туристи нямат проблем с цените на здравните услуги, защото са застраховани лично и от туроператора. Така или сметката отива директно при застрахователя и той я покрива, или се възстановява на летовниците на по-късен етап, ако са израелски граждани например. Медици съветват и българите да се застраховат, както всеки прави при ваканция в чужбина. Причината е, че и здравноосигурените трудно се уреждат за преглед по каса. За целта трябва да си изберат временен личен лекар, а това е мисия невъзможна, защото джипитата масово отказват курортисти. Затова и в неотложните кабинети вадят ценоразписа. Синята книжка там не важи, ако не си записан в листата на някого от местните общопрактикуващи доктори. В „Златни пясъци” има медицински център, който денонощно оказва безплатна помощ на застраховани туристи.   Цигани мерят кръвно срещу 20 лева Мнозина търсят спешна помощ, защото е безплатна  Цигани обикаляха и се правеха на доктори из комплекса „Слънчев бряг” миналото лято. С апаратче за кръвно, по двама в екип, те вървяха в жегите край басейните на хотелите и мереха кръвното на туристи. Чужденците вярваха, че това са опитни доктори и срещу 20 лева подаваха доверчиво ръка, да им бъде извършено „изследването”. Собствениците на хотели и персоналът обаче разкриха схемата и вече не ги допускат до летовниците. Иначе цените на здравните услуги в курорта са чувствително са по-високи, отколкото в Бургас. Затова повечето родни туристи предпочитат да търсят Спешна помощ именно в морския град. Единствено тя е безплатна, но медицинският случай наистина трябва да е много тежък, за да бъде оказана. Все пак мнозина се пробват. Други вземат радикално решение – палят колата и се прибират у дома, за да потърсят джипито си или друг специалист, защото морето ще им излезе прекалено солено.   Нови линейки с GPS и паник бутони Нови 10 линейки бяха разпределени в изпълнение на проект за „Подкрепа за развитие на системата за спешна медицинска помощ”, с което става общо 32 по тази програма. За центровете за спешна медицинска помощ в Бургас те са два броя. За Варна са три. Специализираните автомобили в морските градове ще обслужват и курортите при нужда. Изпълнението на Европейския проект е по график и линейките се доставят периодично, без забавяне и проблеми от страна на изпълнителя, посочиха от Министерството на здравеопазването. До края на 2019 г. общият брой на доставените нови линейки в страната по договор трябва да достигне 90. В новите возила се инсталират GPS устройства и паник бутони. В 20 от колите има инсталирани устройства и паник бутони, в другите 12 са предприети действия за монтаж, който ще приключи до края на юни тази година.   Безплатна помощ в 30 медицински пункта на плажа Единствената напълно безплатна медицинска помощ за българи и чужденци във Варна и курортите край града се оказва на плажа. От 14 години всяко лято там работят пунктове с екипи, осигурени от общинското ДКЦ 1 „Св. Клементина”. Издръжката се поема от концесионерите и наемателите на ивиците, а работното време е като на спасителите – от 8 до 18 ч. Този сезон до 30 септември на охраняемите плажове на „Златни пясъци”, „Св. Св. Константин и Елена”, Камчия и Варна работят 30 екипа с общо 62 специалисти – 12 лекари, двама фелдшери, 40 медицински сестри и 8 шофьори, като разполагат и с 3 реанимобила. Екипите вече са постоянни. Съставени са предимно от варненци, като има и трима специалисти от София и Русе, обясни шефът на ДКЦ 1 д-р Иван Иванов. Всички са преминали курсове в Медицинския университет и имат сертификати за професионално поведение при спешни ситуации и водни инциденти. Освен че спасяват удавници и получили хипертонични кризи в жегите туристи, медиците на пясъка помагат на слънчасали, ужилени от пчели и оси, и на хора, получили травми, докато трупат тен. В пунктовете съвет търсят и плажуващи с настинки и разстройство. Случва се да поискат и рецепта, но удрят на камък, тъй като плажните медици нямат право да изписват лекарства. Не липсват и постоянни клиенти – пенсионери, които стигат до плажа, само за да им премерят кръвното безплатно. До момента в РЗИ няма постъпили жалби от летовници по курортите за шокиращи сметки или лошо отношение, каза директорът на инспекцията д-р Дочка Михайлова. Последният фрапантен случай бе преди 2 лета, когато в частен център поискаха от италианци, отседнали на „Златни пясъци”, 700 лв., за да извадят рибена кост, попаднала в гърлото на 5-годишното им момченце. Самата манипулация по ценоразпис бе 250 лв., но към сметката бяха прибавени още доста пари за преглед, консулт, локална упойка и транспорт. Във Варна чужд предмет от гърлото се вади за 40 лв., а ако пострадалият посети Спешния център ще се отърве без пари. Там обаче не преглеждат пациенти с чревни проблеми и вирусни инфекции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Здравето три пъти по-солено на морето\t"}
{"url": "https://trud.bg/%d0%b4%d0%bf%d1%81-%d1%81%d0%b4%d0%b5%d0%bb%d0%ba%d0%b0%d1%82%d0%b0-%d0%b7%d0%b0-%d1%87%d0%b5%d0%b7-%d1%81%d0%b5-%d0%be%d1%81%d1%8a%d1%89%d0%b5%d1%81%d1%82%d0%b2%d1%8f%d0%b2%d0%b0-%d0%b2-%d1%82%d0%b5/", "text": "ДПС упрекна властта, че сделката за ЧЕЗ се осъществява непрозрачно, и настоя да се произнесат компетентните регулаторни органи. „Ние смятаме, че тази сделка се осъществява в тежка корупционна тишина. Продажбата на най-големия електроенергиен разпределител, от което зависи цената на тока за българските граждани и бизнеса, а също така и националната сигурност, не може да се осъществява по такъв начин“, заяви Йордан Цонев, цитиран от пресцентъра на партията. „Ние призоваваме управляващите от ГЕРБ и мъничкия им коалиционен партньор да задействат органите на държавата, които са компетентни, да се произнесат по тази сделка. А именно – ДАНС и трите регулатора – КЕВР, КФН и Комисията за защита на конкуренцията“, каза още зам.-председателят на ПГ на ДПС. „Всичко по тази сделка трябва да бъде прозрачно и тя да се осъществи в интерес на българските граждани и националната ни сигурност. Затова ние настояваме правителството да дойде следващата седмица в парламента и да запознае народните представители с подробностите по сделката и становището на органите. Впрочем тази сделка много съмнително се лансира и от медиите от кръга „Капитал“ като ни я представят като вече свършен факт.“, посочи Цонев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " ДПС: Сделката за ЧЕЗ се осъществява в тежка корупционна тишина"}
{"url": "https://trud.bg/3667-%d1%81%d0%bf%d0%be%d1%80%d1%82%d0%b8%d1%81%d1%82%d0%b8-%d0%be%d1%82-50-%d1%81%d1%82%d1%80%d0%b0%d0%bd%d0%b8-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%82%d0%b5/", "text": "МИНСК – Часове преди официалното откриване на вторите Европейски игри организаторите обявиха и финалния брой участници. В белоруската столица Минск ще се включат 3667 спортисти от 50 държави. „До последния момент контактувахме с всяка национална федерация, за да се прецизира броят на участниците в конкретните спортове – каза Саймън Клег, изпълнителен директор на Европейския олимпийски комитет. – Има само незначително намаление в 15 спорта, което няма да окаже никакво влияние като цяло върху игрите. От началото на годината живея по една седмица в Минск всеки месец и смело твърдя, че Беларус се справя чудесно.“  „Организацията е на най-високо ниво – добави Спирос Капралос, президент на координационната комисия и на гръцкия олимпийски комитет. – Олимпийското село работи прекрасно. Транспортът и логистиката също. Единствените оплаквания са заради допинг тестове в много ранни часове. Въпросът е добър, но … отговорът е, че ние се борим с всички възможни средства срещу непозволените медикаменти.“  Клег добави, че тази година няма да има европейски първенства по джудо и бокс, а игрите в Минск ще изпълнят тази роля.", "date": "2019.06.21", "title": " 3667 спортисти от 50 страни на Европейските игри"}
{"url": "https://trud.bg/%d0%be%d1%82%d0%bb%d0%be%d0%b6%d0%b8%d1%85%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%bc%d0%b5%d0%b6%d0%b4%d1%83-%d0%bb%d0%b8%d0%b4%d0%b5%d1%80%d0%b8%d1%82%d0%b5-%d0%bd%d0%b0-%d0%ba%d0%be/", "text": "Срещата на върха в Париж, на която трябваше да се срещнат лидерите на Сърбия и Косово, в присъствието на френския президент Еманюел Макрон и германския канцлер Ангела Меркел, е отложена. Това потвърдиха от пресслужбата на германското правителство, предава RTK Live. „Вярно е – обявената за 1 юли среща ще бъде отложена. Германия и Франция продължават да поддържат тесен контакт с Косово и Сърбия”, се казва в съобщението от германското правителство. В текста се посочва още, че пресслужбата на правителството в Берлин „принципно не представя я информация за контакти на работното ниво“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Отложиха срещата между лидерите на Косово и Сърбия в Париж"}
{"url": "https://trud.bg/%d0%be%d1%82%d0%b2%d0%be%d1%80%d0%b8%d1%85%d0%b0-%d0%b7%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%82%d1%80%d0%b0%d0%ba/", "text": "Катастрофа  край Бургас, при която загинаха двама души, затвори пътната отсечка за пет часа. От ОД на МВР съобщиха, че пътят вече е разчистен. Движението по отсечката е възстановено. Припомняме, че инцидентът стана около 10 сутринта. Движението от София към Бургас в района на разклона за Българово бе спряно, а обходът бе през Карнобат и Айтос. Загиналото семейство е от Пловдив – мъж на 79 години, управлявал автомобила и съпругата му на 76. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.21", "title": " Отвориха за движение магистрала „Тракия“ след тежката катастрофа край Българово"}
