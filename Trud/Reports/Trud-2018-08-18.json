{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d0%b5%d0%bd%d0%b5%d1%80%d0%b3%d0%b5%d1%82%d0%b8%d0%ba%d0%b0%d1%82%d0%b0-%d0%b5-%d0%b5%d0%b4%d0%b8%d0%bd-%d0%be%d1%82/", "text": "Руската федерация придава огромно значение на развитието на взаимноизгодно сътрудничество с ФРГ, а един от приоритетите на това сътрудничество е енергетиката. Това заяви държавният глава на Руската федерация Владимир Путин преди началото на срещата с канцлера на ФРГ Ангела Меркел в двореца Месеберг край Берлин, предава TACC. „Русия придава огромно значение на развитието на взаимноизгодното сътрудничество с Германия в политическата, икономическата и други сфери. Един от приоритетните направления е енергетиката“, подчерта пред журналисти лидерът на Кремъл. Президентът на Русия напомни, че „Германия е един от крупните купувачи на руските енергийни ресурси. През 2017 г. доставихме 53,8 млрд. куб. м, който покри повече от 30% от германския пазар, при това потреблението на руски газ непрекъснато се увеличава и през тази година се увеличи с 13%“, допълни Путин. „Много е важно Съвместният всеобхватен план за действие (СВПД) по иранската ядрена програма, насочен към укрепването на регионалната и глобалната сигурност, да бъде запазен“, заяви още руският президент. „Ще обсъдим ситуацията около СВПД. Със сигурност няма да мине без това. Много е важно да запазим тази одобрена от Съвета за сигурност на ООН многостранна договореност, насочена към укрепването на регионалната и глобалната сигурност и режима на неразпространение на ядрени оръжия“, подчерта лидерът на Кремъл. „Разбира се, че ще говорим за Иран. Искаме да запазим СВПД, но следим с тревога действията на Иран, било то във връзка с ракетната програма или ситуацията в Сирия“, заяви на свой ред германският канцлер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.18", "title": " Владимир Путин: Енергетиката е един от приоритетите в сътрудничеството между Русия и Германия"}
{"url": "https://trud.bg/%d0%be%d1%82%d0%bd%d0%be%d0%b2%d0%be-%d0%bd%d0%b0-%d0%ba%d1%80%d0%b8%d1%82-%d0%b1%d1%8a%d0%bb%d0%b3%d0%b0%d1%80%d1%87%d0%b5-%d0%be%d0%b1%d0%b2%d0%b8%d0%bd%d0%b8-%d0%b3%d1%80%d1%8a%d1%86%d0%ba%d0%b8/", "text": "8-годишно дете от смесен брак между българка и гръцки гражданин обвини баща си в блудство. Инцидентът е станал на гръцкия остров Крит. След медицински преглед и последвал разговор с психолози бяха снети показания от малолетното дете, които хвърлят сериозни обвинения към бащата за извършено блудство. От болницата, където е извършен прегледа на детето е сезирана полиция и прокуратура. Ужасната история се разплита, когато майката, българка по произход, останала шокирана от думите на дъщеря си, преди сън, че има болки във вагиналната област. След последвал скандал между двамата родители детето е заведено в болница, където е направено удостоверяване от медицинско лице. Временно бащата е бил задържан, но в последствие пуснат под натиск на роднини, приятели и дори владиката на селото, твърдят запознати. Издадена е заповед от полицията бащата да не напуска страната и да се явява на подпис два пъти месечно в полицейския участък до приключване на следствието. Детето е притеснено и не желае да се вижда с баща си. От местното „Сдружение на Българите на остров Крит“ организираха акция за набиране на средства за помощ на майката, която е останала почти на улицата с 4 евро в джоба. В момента живее в друг дом на съпруга си и в друго населено място, но няма никакви доходи, тъй като до преди инцидента реално е била домакиня и е помагала в селскостопанската работа на родата на мъжа. Детето говори и разбира български отлично. От дружеството са поомогнали за осигуряване на адвокат, който да я представлява и увериха, че няма да оставят майката и детето, което е и български гражданин, регистрирано е в България и има издаден акт за раждане. Разкрита е сметка на името на майката след призив на сдружението и в социалните мрежи вече се събират следства за съдебни разходи и храна на семейството, докато си стъпят на краката, но постъпилите приходи са много малко. Майката на детето единственото, което желае е детето да се успокои и да заживеят нормално. В момента си търси работа, с надежда, че от септември ще може да се самоиздържа заедно с детето, без значение как ще се развие казуса по делото. „Това е поредният случай, в които трябва да се борим за правата си на чест, работа и уважение. За жалост на Крит, няма официални представители на българската държава и ни е особенно трудно пред гръцките институциите. Някои от тях помагат, но с други не можем да се оправим. От 2 години МВнР провежда изнесени консулски дни на остров Крит, извадени са тук на над 1200 души документи, пълномощни и прочие, което до известна степен решава част от проблемите, но за съжаление ежедневни казуси като този ни е особенно трудно да решим“, заяви председателят на дружеството Петър Анастасов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.18", "title": " Отново на Крит! Българче обвини гръцкия си баща в блудство"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-34-%d0%b4%d1%83%d1%88%d0%b8-%d0%b2-%d0%b1%d0%be%d1%80%d0%b4%d0%be%d0%b2%d0%b5-%d0%b2-%d0%b5%d0%bd%d0%b5%d1%80%d0%b3%d0%b5%d1%82/", "text": "АБВ е започнала проверки за това какви средства пилее държавата в бордовете. В енергетиката например бордовете са девет, в тях участват 34 души, а заплатите им са 800 000 лева за година. Това съобщи в Бургас Румен Петков. Интересна личност в тези бордове била председателката на ОС в Хасково и г- н Дуков, син на депутатка от ГЕРБ. Такъв тип хранилки са вредни за държавата, коментира Петков. Трябва да се изкорени практиката партийни представители да бъдат хранени по такъв циничен за сметка на обществото начин. Бордовете към болниците пък им коствали 5 милиона лева на месец и те практически само тежали на бюджета на здравните заведения. Имало и конфликт на интереси, оповести Румен Петков. Председател на борда на Българския енергиен хординг бил Петър Илиев, който е и изпълнителен директор на НЕК. Друго лице, пак Петьо, бил председател на борда на Булгаргаз и изпълнителен директор на БЕХ, заключи Румен Петков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.08.18", "title": " Румен Петков: 34 души в бордове в енергетиката вземат по 800 000 лв. на година"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd%d0%b0-%d0%bf%d0%be%d0%b4%d0%b2%d0%be%d0%b4%d0%bd%d0%b8%d1%87%d0%b0%d1%80%d1%8f-%d0%b2%d1%8a%d0%b2/", "text": "С тържествен военен ритуал беше открит днес пметник на българските подводничари в Пункта за базиране Варна, съобщиха от пресцентъра на бойния ни флот. Постаментът е изграден по идея на Съюза на подводничарите в Република България и с безрезервната подкрепа на командването на Военноморските сили. Строя на почетния караул прие командирът на Военноморските сили контраадмирал Митко Петев, който заедно с председателя на Управителния съвет на Съюза на подводничарите в Република България капитан І ранг от резерва Станко Станков откри паметника. Той беше осветен с църковен ритуал от иконом Цветан Флоров от Варненската и Великопреславска Света митрополия.В словото си капитан І ранг Станков благодари на онези, които спомогнаха за осъществяването на идеята за този паметник – държавни и неправителствени институции, организации, фирми и хиляди спомоществователи – ветерани и приятели на подводничарите и на военния флот. Пред присъстващите контраадмирал Петев отправи думи на признателност към славните първопроходци на подводното дело, към героичните дела на поколения български моряци, служили достойно и с чест, защитавайки морските пространства на Родината. Той благодари и на ветераните, на радетелите за съхраняване на флотските традиции и на всички, които подпомагат делото за запазване историческата памет за военния флот. Със заповед на министъра на отбраната с награден знак „За достойнство и чест” – първа степен, беше награден капитан І ранг от запаса Павел Димитров, член на Управителния съвет на Съюза на подводничарите в България. Наградата беше връчена от командира на ВМС контраадмирал Петев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.18", "title": " Откриха паметник на подводничаря във Варна"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bf%d1%80%d0%b8%d1%81%d1%8a%d1%81%d1%82%d0%b2%d0%b0-%d0%bd%d0%b0-%d1%81%d0%b2%d0%b0%d1%82%d0%b1%d0%b0%d1%82/", "text": "Председателят на ПГ на ГЕРБ и зам.-председател на партията Цветан Цветанов присъства на сватбатата на холивудския актьор Бен Крос и неговата дългогодишна приятелка от Русе – Деана, съобщиха от партията. Тържеството се проведе по време на Международния фестивал на фолклорната носия в Жеравна. Младоженците се венчаха по стара българска традиция. Те бяха в народни носии и спазиха всички български обичаи. Кметът на Котел Коста Каранашев бракосъчета семейството и им пожела здраве и дълъг семеен живот. След церемонията Цветан Цветанов заяви, че с всяка изминала година фестивалът в Жеравна става емблема на Котел и цяла България. „С всяка изминала година фестивалът става по-вълнуващ и зареждащ. Искам да благодаря на Христо Димитров, ръководител на ансамбъл „Българе” и кмета на Котел Коста Каранашев, че ни дават възможност да се върнем със столетие назад и да съпреживеем бита на предците ни. Хубаво е, че има много млади хора, деца и дори бебета, които са облечени с български народни носиии. Това означава, че те започват да свикват с традициите ни, ставайки част от тяхното ежедневие и духовност. Всеки, дошъл тук, показва своето желанието да се върне 150 години назад и да усети атмосферата на нашите деди“, коментира Цветанов. По-късно днес заместник-председателят на ГЕРБ Цветан Цветанов ще се срещне с жителите на Котел и с. Филаретово. Срещата в село Филаретово ще се проведе в кметството в 16.00 часа като в разговора ще участват и народният представител и областен координатор на ГЕРБ-Сливен Десислава Танева, кметът на община Котел Коста Каранашев и кметът на село Филаретово Нурие Бекирова. Срещата в Котел ще се проведе от 17:30 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.18", "title": " Цветан Цветанов присъства на сватбата на холивудския актьор Бен Крос и  приятелката му Деана в Жеравна (СНИМКИ)"}
{"url": "https://trud.bg/%d1%80%d0%be%d0%bc%d0%b8-%d0%bd%d0%b0%d0%bf%d0%b0%d0%b4%d0%bd%d0%b0%d1%85%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d0%b2-%d1%80%d0%b0%d0%ba%d0%be%d0%b2%d1%81%d0%ba%d0%b8-%d0%b7%d0%b0%d0%b1/", "text": "Петима мъже от ромски произход са задържани, след като тази нощ са нападнали полицейски патрул в Раковски. Униформените са задържали млад водач, който нямал книжка при рутинна акция. Свалили регистрационните номера на „Опел“-а му и му съставили акт. Хора на провинилия се решили да си отмъщават на органите на реда. Те отишли на мястото и след кратка разправия с полицаите и порядъчна доза псувни и закани, бащата на провинилия се младеж се врязал с БМВ в патрулния автомобил. При удара няма пострадали служители на реда, на място са пристигнали още няколко полицейски автомобила от районното в Раковски и петима от махалата са били отведени с белезници, сред тях е бащата на провинилия се шофьор, съобщи  . По случая е образувано досъдебно производство, докладвано е на прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                  ", "date": "2018.08.18", "title": " Роми нападнаха полицаи в Раковски, забиха БМВ в патрулка"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bc%d1%8a%d0%b6%d0%b5-%d0%bd%d0%b0%d0%bc%d1%83%d1%88%d0%ba%d0%b0%d1%85%d0%b0-%d1%81-%d0%bd%d0%be%d0%b6-%d0%b2%d1%8a%d0%b7%d1%80%d0%b0%d1%81%d1%82%d0%b5%d0%bd-%d1%82/", "text": "Кървав екшън се е разиграл посред бял ден в центъра на Велико Търново. В събота двама мъже намушкали с нож в гърба възрастен търновец. Драмата станала на тротоара на централната улица „Васил Левски“№ 12, пред офиса на теоператор и чейндж бюро, около 13,40 часа. Районът веднага е бил отцепен и пълен с полицаи, които извършват процесуално- следствени действия. Очевидец на внезапното нападение, разказа, че в този час от двете страни по тротоара се задали двама млади мъже, на възраст около 32-33 години и се доближили до жертвата си. Единият от тях, когото свидетелят описва като пълничък със синя тениска, препасан с нож, казал на мъжа : „Ей сега те убих!“, извадил ножа и го наръгал в гърба. Жертвата успяла да отвърне с юмрук, но паднала на земята. Нападателят и авера му хукнали и избягали от местопрестъплението. Неволният очевидец веднага се обадил на тел. 112, след което пристигнал екип на Спешна помощ, който откарал ранения мъж в болницата. От полицията съобщиха, че в момента на мястото на инцидента текат процесуално- следствени действия и издирвателни мероприятия. Нападателят е идентифициран и се издирва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.08.18", "title": " Двама мъже намушкаха с нож възрастен търновец в центъра на Старата столица"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%b7%d0%b0-%d1%80%d0%b0%d0%b7%d0%b1%d0%b8%d1%82%d0%b0%d1%82%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b0-%d1%84/", "text": "Не се прави така. Когато разбиваш нелегално контрабандно звено, ти го разбиваш, когато имаш целия доказателствен материал и го извеждаш пред обществото с извършителите, с поръчителите, със собствениците. Това заяви лидерът на АБВ Румен Петков в отговор на въпрос на Труд как ще коментира мълчанието на институциите месец след като оповестиха, че в Карнобат е разбита нелегална фабрика за цигари и все още не е ясно чия е. „Защото сега нормалният гражданин си мисли, че това е инструмент за рекет. Разбито е някакво звено за нелегално производство, с много камери и енергия. И след това един месец няма никой. Е, как да обясним на простосмъртния, че това не е инструмент за рекет върху собственика или поръчителя, който моге и да не е в България, може и да е в България. Дали не е предупреждение: „Братовчед, събирай си багажа и бягай навън, но ще си платиш да те пуснем да излезеш от България…Аз лично не мога да намеря обяснение, което да отговаря на интрумента и ресурса с който разполагат МВР , правоохранителната система като цяло- да извърши такава операция и след това да не може да обясни каква е точно ситуацията“, коментира Румен Петков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.08.18", "title": " Румен Петков за разбитата нелегална фабрика  за цигари в Карнобат: Не се прави така"}
{"url": "https://trud.bg/%d0%bd%d0%be%d1%80%d0%b0-%d0%bd%d0%b5%d0%b4%d0%ba%d0%be%d0%b2%d0%b0-%d1%81%d0%b5%d0%b4%d0%bd%d0%b0-%d0%bd%d0%b0-%d0%b4%d0%b5%d1%82%d0%b5%d0%ba%d1%82%d0%be%d1%80-%d0%bd%d0%b0-%d0%bb%d1%8a%d0%b6%d0%b0/", "text": "Последната носителка на титлата “Мис Плеймейт” Нора Недкова се подложи на детектор на лъжата. По този начин тя опроверга слуховете за така наречената й “китайска афера”. Преди дни избухна скандал след като бившата й дружка Аниела Милушева разпространи чат с Нора, в който плеймейтката казва, че ще прави секс с китаец за 300 лева, понеже останала без пари. Плеймейтката още тогава заяви, че чатът е фотошопиран. Затова тя се зае да доказва противното и се подложи на детектор на лъжата. Според заключението на полиграфското изследване Недкова “не е правила секс с монголоиден мъж през живота си, както и с мъж с китайски произход. Не е взимала 300 лева от китаец срещу предоставена му секс услуга. Оттук насетне Недкова е категорична, че ще заведе дело срещу Милушева, по-известна и като бивша любовница на Любо Ганев.", "date": "2018.08.18", "title": " Нора Недкова седна на детектор на лъжата\t\t\t"}
{"url": "https://trud.bg/%d0%b3%d0%b0%d0%bd%d0%b0-%d0%be%d0%b1%d1%8f%d0%b2%d0%b8-%d0%b5%d0%b4%d0%bd%d0%be%d1%81%d0%b5%d0%b4%d0%bc%d0%b8%d1%87%d0%b5%d0%bd-%d1%82%d1%80%d0%b0%d1%83%d1%80-%d0%b7%d0%b0-%d0%ba%d0%be%d1%84%d0%b8/", "text": "Гана потъна в скръб след вестта за   на нейния велик син, бившия генерален секретар на ООН Кофи Анан, предадоха световните агенции. Президентът на африканската страна Нана Акуфо-Адо отбеляза заслугите му за международния мир и сигурност и го нарече бележит международен дипломат, донесъл огромна гордост на своята родина, като обяви едноседмичен траур в Гана от понеделник. Националните знамена в страната и в нейните дипломатически мисии в чужбина ще бъдат спуснати наполовина. Кофи Анан почина рано тази сутрин в болница в швейцарската столица Берн на 80-годишна възраст след кратко боледуване. Причината за смъртта не се уточнява. За нея съобщи семейството му в Туитър. По-късно новината беше потвърдена и от фондацията, носеща неговото име, със седалище в Женева. Президентът на Франция Еманюел Макрон бе сред първите, които отдадоха почит на бившия генерален секретар на ООН и носител на Нобелова награда за мир. „Ние няма никога да забравим неговия спокоен и решителен подход, нито силата, с която водеше своите битки“, писа той в Туитър. „Опечалена съм от новината за кончината на Кофи Анан. Той е велик лидер и реформатор на ООН, дал огромен принос за това, че светът, който оставя, е по-добър от онзи, в който той се е родил“, писа също в Туитър британският премиер Тереза Мей. Генералният секретар на НАТО Йенс Столтенберг пък отбеляза, че Анан е показал, че „можеш да бъдеш едновременно велик хуманист и силен лидер“. „ООН и светът изгубиха един от своите гиганти“, подчерта той. „Старейшините“ – елитна група от бивши лидери, основана от Нелсън Мандела, изрази шок и дълбока покруса от смъртта на своя колега и председател Кофи Анан. В изявлението на групата се подчертава, че той е бил „глас с огромен авторитет и мъдрост и в публичен, и в частен аспект“. „Неговите тихи съвети как най-добре да бъдат преодолявани надигащи се кризи са постоянно необходими във всички краища на планетата и особено в Африка, каза заместник-председателката на „Старейшините“ – Гру Харлем Брунтланд. Руският президент Владимир Путин изпрати съболезнователна телеграма до сегашния генерален секретар на ООН Антониу Гутериш във връзка с кончината на неговия предшественик, в която се отбелязва неговия „огромен принос за реализацията на целите и задачите на световната организация и за укрепването на нейния миротворчески потенциал“. „Имах щастието лично да общувам с Кофи Анан. Искрено се възхищавах от неговата мъдрост и мъжество, от способността му да приема добре балансирани решения даже в най-сложни, критични ситуации“, подчертава Путин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.18", "title": " Гана обяви едноседмичен траур за Кофи Анан, световни лидери почетоха паметта му"}
{"url": "https://trud.bg/%d0%bf%d0%b8%d0%b0%d1%80-%d0%bd%d0%b0-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%b1%d0%bb%d1%8a%d1%81%d0%bd%d0%b0-%d1%80%d0%b5%d0%bf%d0%be%d1%80%d1%82/", "text": "Инцидент между колеги стана повод премиерът Бойко Борисов да направи остра забележка на пиар експерта от Министерски съвет Любомир Методиев. По време на   на министър-председателя в Пловдив, Методиев блъснал с ръка кореспондента на вестник „Монитор“ Елена Кръстева. Репортерката си тръгнала разплакана от събитието. Но случката станала известна на премиера Борисов и шефката на пресслужбата на Министерски съвет Севделина Арнаудова. Двамата направили остра забележка на Методиев. Самият той пък написа във Фейсбук извинение към колегата от „Монитор“ Елена Кръстева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.18", "title": " Пиар на правителството блъсна репортер и се извини"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%81%d0%bd%d0%b0%d1%80%d1%8f%d0%b4-%d0%b1%d0%b5%d0%b7-%d0%b2%d0%b8%d0%b4%d0%b8%d0%bc%d0%b0-%d0%bc%d0%b0%d1%80%d0%ba%d0%b8%d1%80%d0%be%d0%b2%d0%ba%d0%b0/", "text": "Военнослужещи от Сухопътните войски разузнаха, извлякоха и транспортираха за унищожаване невзривен боеприпас в Пловдив днес, съобщиха от пресцентъра на Министерството на отбраната. При изкопни работи в двора на училище „Софроний Врачански“ в квартал „Тракия“ е бил открит силно корозирал снаряд без видима маркировка. Под ръководството на командира на модула капитан Стоян Атанасов боеприпасът е извлечен и транспортиран за унищожаване. Модулното формирование за разузнаване и неутрализиране на невзривени боеприпаси от военното формирование 44 220 – Пловдив е задействано по заповед на заместник-командира на Сухопътните войски бригаден генерал Валери Цолов след подаден сигнал от МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.18", "title": " Откриха снаряд без видима маркировка в двора на училище в Пловдив"}
{"url": "https://trud.bg/%d0%b1%d0%b0%d0%bb%d0%b2%d0%b0%d0%bd-%d1%87%d0%b5%d1%81%d1%82%d0%b2%d0%b0-135-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d0%bf%d0%be%d1%81%d1%82%d1%80%d0%be%d1%8f%d0%b2%d0%b0%d0%bd%d0%b5%d1%82/", "text": "В деня, в който Българската православна църква почита успението на небесния покровител на България и на Велико Търново Свети Иван Рилски, великотърновското село Балван отбеляза 135 години от построяването и освещаването на своята църква. Храмът в селото носи името на светеца. Великотърновският митрополит Григорий отслужи Света литургия и молебен за здраве, осветен бе и празничен курбан. Десетки жители и гости на селото уважиха празника и се поклониха пред частица от мощите на Св. Иван Рилски, донесена специално за случая. Сред тях бяха заместник-кметът на Старата столица проф. Георги Камарашев, заместник-председателят на Великотърновски общински съвет Калина Широкова, кметът на с. Балван Недьо Георгиев и др. Строителството на църквата в Балван започва през 1882 година, а на 19 октомври 1883 година тя вече е завършена и осветена. Тъй като това става в деня на Св. Иван Рилски Чудотворец, храмът е наречен на името на небесния покровител. В края на миналия век започва дарителска кампания за реставрация на църквата. Сградата е ремонтирана, възстановени са и стенописите. Десетки са благодетелите, които даряват средства за каузата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.18", "title": " Балван чества 135 години от построяването на своята църква\t\t\t"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b5-%d0%bf%d1%80%d0%b5%d0%b8%d0%b7%d0%b1%d1%80%d0%b0%d0%bd-%d0%b7%d0%b0-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0/", "text": "Държавният глава на Турция Реджеп Тайип Ердоган бе преизбран на поста председател на управляващата в страната „Партия на справедливостта и развитието“, предава държавната информационна агенция Anadolu Agency. Кандидатурата на Ердоган бе единствена – той получи подкрепата на 1380 от делегатите, участващи в VI Конгрес на „Партията на справедливостта и развитието“. Ердоган бе преизбран на поста за шести път, припомня агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.08.18", "title": " Ердоган е преизбран за председател на „Партията на справедливостта и развитието“"}
{"url": "https://trud.bg/120-%d0%b4%d0%b0%d0%bc%d0%b8-%d0%b8-%d1%80%d0%b8%d1%86%d0%b0%d1%80%d0%b8-%d1%82%d0%b0%d0%bc%d0%bf%d0%bb%d0%b8%d0%b5%d1%80%d0%b8-%d1%81%d1%80%d0%b5%d1%89%d0%b0%d1%82-10-%d1%82%d0%b0-%d1%81%d0%b8-%d0%b3/", "text": "България ще постави началото на тамплиерството в Македония, като приеме във Велик Приорат България петима рицари и постуланти македонци. Това ще се случи на тържествена церемония в събота вечерта в Шумен, където българските тамплиери официално ще отбележат 10-та годишнина от признаването на Велик Приорат България за пълноправен член на Ордена на Рицарите Тамплиери на Йерусалим на 18 август 2008 г. Градът е избран неслучайно, като свято място между двете първи български столици Плиска и Велики Преслав, а домакин ще бъде една от най-младите, но амбициозни Командерии „Цар Симеон I Велики“-Шумен. От 19 часа на паметник „Създатели на българската държава“ над града предстои шествие на 120 Рицари, Дами и Постуланти със знамената на Командериите. Кулминацията е ритуален Събор, на който със специален ритуал ще бъдат посветени нови Рицари и Постуланти. Освен македонците, има и българи. Ще прозвучи и ежегодната Голяма Тамплиерска Благословия. „В рамките на 10 г. Великият Приорат нарастна до 500 души Рицари и Дами. Освен тях има подготвителна степен – Постуланти, които за година, две, три стажуват и взаимно се доказват“, разказа пред журналисти Великият Приор Негово Превъзходителство ген.м-р /о.р./ акад.Румен Ралчев. Българският приорат е най-големият в Европа и втори в света след този в САЩ, където членуват 2 000 души. „Често при нас идват хора, надъхани от филми, романи. Мислят, че цял ден се дуелираме с мечове, чертаем планове за нов кръстоносен поход… Дебело подчертавам, че основните цели на Ордена на рицарите тамплирери е единение между християнските църкви“, каза акад.Ралчев. Много важно е и прехвърлянето на мостове към други вероизповедания, както и непрекъснатото подпомагане на християни в беда. А българските тамплиери са имали стотици благотворителни акции, непрекъснато работят с ученици, два техни конкурса за рисунка и есе, с които се поощряват талантливи деца, са в календара на просветното министерство. За 10 г. са издали и 42 книги. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.08.18", "title": " 120 дами и рицари тамплиери срещат 10-та си годишнина в Шумен\t\t\t"}
{"url": "https://trud.bg/120-000-%d0%b5%d0%b2%d1%80%d0%be-%d0%be%d1%82%d0%bd%d0%b5%d1%81%d0%b5-%d0%b3%d1%80%d1%8a%d0%ba-%d0%b7%d0%b0-%d0%b8%d0%b7%d1%85%d0%b2%d1%8a%d1%80%d0%bb%d0%b5%d0%bd%d0%b8-%d0%ba%d1%83%d1%87%d0%b5%d0%bd/", "text": "Глоба от 120 000 евро бе наложена на гръцки гражданин от Нигрита-Серес, който в събота сутрин на 30 юни 2018 е изхвърлил 4 от 5 новородени кученца в контейнер за боклук. Наказанието е наложено на основание член 21 от Закон 4039/2012, който предвижда административна глоба от 30 000 евро за всяко животно, което е убито или е злоупотребено с него. Извършителят е арестуван след подадена жалба и срещу него са образувани две дела за злоупотреба и изоставяне на животни. Планираният за 12 юли 2018 г. съдебен процес в град Серес бе отложен, тъй като обвиняемият чрез неговия адвокат представи медицински доказателства, че е болен. Новият процес е насрочен за 28 февруари 2019 г. Срещу обвиняемият е образувано и трето дело за друго животно, живеещо в ужасни условия в двора на дома му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.08.18", "title": " 120 000 евро отнесе грък за изхвърлени кученца в контейнер за боклук"}
{"url": "https://trud.bg/%d0%bf%d0%b5%d1%82%d1%8a%d1%80-%d1%80%d1%83%d1%81%d0%b5%d0%b2-%d1%81%d1%82%d0%b0%d1%80%d1%88%d0%b8-%d1%81%d0%bf%d0%b0%d1%81%d0%b8%d1%82%d0%b5%d0%bb-%d0%bd%d0%b0-%d1%81%d0%b5%d0%b2%d0%b5%d1%80%d0%bd/", "text": "Не работим за подаръци или благодарности, а за да са живи и здрави хората. За да си спасител, трябва да имаш сърце и смелост. Това разказва пред „Труд“ Петър Русев. Спасителят обяснява, че през почивните дни туристи и бургазлии, които идват да плажуват на ивицата, стават 70 000 души, а спасителите са малко- едва 30. Затова работата е много напрегната, непрекъснато следят морето, което е непредвидимо. Мъртвото вълнение ги изправя на нокти, а когато има буря, първата им работа е да изкарат хората от водата, за да ги предпазят от гръмотевиците. Ако плувец попадне в мъртво вълнение, най-важно е да не се паникьосва и да не плува директно към брега, обяснява морският страж. – Г-н Русев, 19 души се удавиха по Южното Черноморие от началото на лятото. Това означава, че на всеки четири дни, е имало трагедия в морето. Помните ли друг такъв сезон? – Тази година сезонът наистина е критичен. Мъртвото вълнение започна още от самото начало- от месец юни- нещо, което е прецедент. Миналата обаче, положението не беше по- различно, просто сме забравили. Мъртвото вълнение беше от 20 юли до 2 септември и тогава имаше също много удавени хора. Просто през последните десет години морето е непредвидимо. Мъртвото вълнение се появява в неочаквани моменти, слънцето и морето се промениха. Започнаха бури, дъжд вали все по-често. Климатичните промени, които са в световен мащаб, влияят и на морето. Преценете сами- от началото на юни до момента имаме само 23 дни със зелен флаг. Това са фактите. – Какво означават тези промени за спасителите? – Много нерви, повече работа и бдителност, повече трудни дни и моменти. Например, по време на буря, първата ни работа е да извадим хората от водата, защото ако гръм падне върху човек във водата, може да го убие. След това чак мислим за себе си, заставаме под някой чадър и оттам наблюдаваме- дали някой няма да влезе да се изкъпе. Защото хората си мислят, че когато вали дъжд, е много добре да се изкъпят- романтично и по-различно е. Според тях. А това е голяма грешка, защото тогава човек има голяма електрическа проводимост и привлича гръмотевиците. – Какво всъщност представлява мъртвото вълнение? – Морето започва да дърпа. Силен североизточен вятър се появява и вдига ветрова вълна, която подкопава дъното и после на втория ден се получава така нареченото мъртво вълнение. Когато има ветрова вълна плюс мъртво вълнение- това се казва „мелтем“, а после само мъртвото вълнение е така нареченият „сулган“. И тогава морето започва да дърпа и се получават така наречените дънни ями и дупки. Мъртвото вълнение, или „сулганът“, трае нечетен брой дни- 3,5,7,13… Когато вълните паднат, т.е. „мелтемът“ изчезне, повечето хора си мислят, че всичко вече се е нормализирало, защото няма вълни, но това не е така. Морето продължава да дърпа и да „работи“ и е много опасно. Затова тази година ние дори бяхме набучили колчета по най-опасните места, където имаше страховити дънни ями- да бъдат като знак, предупреждение тези места да се заобикалят. – Как да се спасим, ако попаднем в лапите на „мъртвака“? – Първо, трябва да се къпем там, където има водно-спасителна служба, а не на неохраняеми плажове. Второ, трябва да се къпем на групи и ако попаднем в мъртво вълнение, да махаме и викаме за помощ. В това няма нищо срамно. Но ако се попадне в такава ситуация, най-важно е да не се паникьосваме. Да се отпуснем, защото човешкото тяло има плаваемост и не трябва да плуваме директно към брега, защото самото течение е с по-голяма скорост. Ако човек плува със скорост 3 километра в час, течението може да бъде 10-15 км в час. С една дума е невъзможно да се излезе от него. Може да се излезе само ако се плува по диагонал. – Вие спасявал ли сте човек от мъртво вълнение? – Да спасявал съм и непрекъснато правим тренировки за това. Задължително се влиза със спасително въже или със спасителен буй и плавници, за да можем да подадем буя на давещия се човек. През последните събота и неделя имахме над 20 инцидента- хора, които бяха попаднали в теченията, в дупките, в ямите и просто благодарение на професионализма на колегите спасители, на нашите постове нямаше нито един трагичен инцидент. Всички хора бяха спасени. – Какви други опасности дебнат на плажа? – Примерно ужилване от медуза. При такъв случай човек може да направи пет неща. Първо- да измиеш мястото със сладка вода на душа, след като веднага излезеш от морето. Друго- с мокър пясък да натриеш мястото, за да се облекчи болката. Вече у дома, може да се приложи оцет, сапун и лед. Ако ужилването е в областта на лицето или очите- задължително се търси медицинска помощ. Когато има вълни, тогава хората от вътрешността на страната, които не познават морето, си мислят че няма никаква опасност и скачат във вълните. А примерно при скок в самата вълна, тя може да обърне човека и да го забие към дъното, така че къпещият се дори да изпадне в безсъзнание. Друго- при скокове във вълните човек може да се удари в дъното и да се обърка къде е повърхността, при такъв удар може да остане, не дай Боже инвалид. – А дисциплинирани ли са туристите това лято, има ли съставени актове за неподчинение? – Не са много дисциплинирани. Има съставени актове предимно на пияни туристи, които стават агресивни и се карат с нас и не изпълняват разпорежданията ни. Това са предимно млади хора- между 20 и 40 години. Има сред тях и българи, и чужденци, които се мислят за много велики, за безсмъртни даже. Няма да споменавам от кои народности са. Но германците и турците са най-изпълнителни. Като им се каже, просто няма проблем и изпълняват. – Вие сте оперен певец, а работите като спасител- защо? И защо има дефицит на спасители, и те предпочитат да работят, да речем, в Кипър? – Доста колеги предпочитат да работят в чужбина поради по-високото възнаграждение и по- дългия сезон там. Примерно в Кипър сезонът е осем месеца. Макар че концесионерите тук дават бонуси- квартири се плащат, храна, кафета. Последните години повечето спасители предпочитат плувните басейни, защото там няма такова напрежение, няма течения, няма мъртво вълнение. Аз през зимата работя в едно училище като огняр и чакам да дойде лятото. Повечето колеги са така- на зимна и лятна работа. При нас, на Северния плаж, има и две жени спасителки. Едната е медицинска сестра, другата е студентка в НСА. Занимаваме се и с други неща на всичко отгоре- да търсим изгубени деца. Прави впечатление, че тази година възрастовата им граница порасна, т.е. губят се вече по- големи деца. Ако досега се губеха деца между 3 и 10 години, сега те са над 10 години. Отдавам го на факта, ме майките им идват на плажа с лаптопи и смартфони и не ги наблюдават. Няма диалог между деца и родители. Не ги знаят в кой момент къде са. Също през годините съм наблюдавал, че когато се изгуби някое дете, то непременно тръгва на север, т.е. към Поморие. – Има ли нужда от създаване на Център по водно спасяване, от кула, от която да се наблюдава плажа, и от радиоуредба? – Естествено, че има. В ММЦ Приморско например има кули, от които спасителите наблюдават отвисоко по-голяма част от водната площ. Чувал съм от колеги, които са били в чужбина- Австралия, САЩ… Там било точно така- имат високи кули за наблюдение и спасителите се въртят на всеки час, други обикалят край морето. Когато преди години имаше радиоуредба- съобщаваше се времето, съобщаваше се за опасни зони, за изгубени деца, разяснения се даваха за сигнализацията. Просто имаше някакъв живот. А сега всеки идва, седи си самотен или с компания и си тръгва. Затова е хубаво пак да има радиоуредба. – Спасителите още гларуси ли са, или вече са врабчета? – Няма вече гларуси, няма време за гугутки, чайки и така нататък. Цялото ни внимание е обсебено от морето. Морето е толкова непредвидимо, че всяка секунда невнимание може да струва скъпо. И другото- в събота и неделя плажът в Бургас се пълни със 70 000 човека. Те са охранявани от 25, няма и 30 спасители. Или горе-долу на един спасител се падат няколко хиляди човека. А август е най-трудният месец. Връщаш се от работа и нямаш сили буквално да говориш. Гледаш да си починеш пълноценно, защото утре пак си на вишката. – Хората, които спасявате – как ви се отблагодаряват? – По различен начин, някои дори не казват едно „благодаря“, но това е, защото са шокирани от случилото се. Минават, заминават и се скриват. Други са много благодарни и мили. Примерно тази година спасихме няколко млади хора и те ни почерпиха с по една шоколадова вафла и чаша кока кола. Пак тази година, лекарят който е към нашия екип, спаси един човек, който припадна на алеята над плажа. После дойдоха синът му и дъщеря му да благодарят. Но ние не работим, за да ни благодарят. Просто нашата работа е отговорна работа, както е на лекарите. Ние работим, за да спасим човека. И затова не всеки може да е спасител, трябва да имаш сърце и смелост, винаги съм го казвал. Това е нашата сила- да помагаме на хората да бъдат живи и здрави. Не работим за пари или подаръци. Нашият гост  Петър Русев е роден на 7 декември 1970 година в Бургас. Завършил е Музикалното училище, специалност „Оперно пеене”. Известно време е съвместявал пеенето през зимата и спасяването на туристи от морето през лятото. След като в операта съкращават щата, през 2010 година, остава да работи само като спасител. Морски страж е вече цели 20 години. Русев е старши спасител, инструктор по водно спасяване. Обучил е над 4000 ученика в курсове при БЧК-Бургас. ", "date": "2018.08.18", "title": " Петър Русев, старши спасител на Северния плаж в Бургас, пред „Труд“: Има туристи, които се мислят за безсмъртни\t\t\t"}
{"url": "https://trud.bg/%d1%82%d1%80%d1%83%d1%81-%d0%be%d1%82-5-7-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%83%d0%b4%d0%b0%d1%80%d0%b8-%d1%8f%d0%bf%d0%be%d0%bd%d0%b8%d1%8f/", "text": "Земетресение с магнитуд 5.7 по скалата на Рихтер е регистрирано в региона на вулканичните острови, Япония, показва справка на интернет страницата на Европейския средиземноморски сеизмологичен център (EMSC). Земетресението е регистрирано в 07:06 часа местно време (01:06 часа българско време) на дълбочина от 10 км. Епицентърът е на 947 км северно от град Сайпан и на 1401 км южно от столицата Токио. Засега няма данни за жертви и материални щети и не се съобщава за опасност от цунами. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.18", "title": " Трус от 5.7 по Рихтер удари Япония"}
{"url": "https://trud.bg/%d0%bd%d0%b0%d0%bf%d1%80%d0%b5%d0%b6%d0%b5%d0%bd%d0%b8%d0%b5-%d0%b2-%d0%b0%d0%b2%d1%81%d1%82%d1%80%d0%b8%d1%8f-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b2%d1%8a%d0%bd%d1%88%d0%bd%d0%b8/", "text": "Присъствието на президента на Русия Владимир Путин на сватбата на австрийския външен министър Карин Кнайсл предизвика възмущение сред критиците, които твърдят че поканата подкопава позицията на Европейския съюз за Украйна срещу Русия, пише „Гардиън“. Руският президент се очаква да вдигне тост с Кнайсл и нейният младоженец, бизнесменът Вофлганг Майлингер, в лозя в австрийския живописен Щирийски регион. След това той ще отлети за Берлин за разговори с германския канцлер Ангела Меркел още същата вечер. Описано от австрийското външно министерство като „персонална визита“, краткото появяване на Путин ще бъде придружено от стандартните мерки за сигурност за визита на чуждестранен държавен посетител, заяви говорител пред „Der Standard“. „Това ще бъде частно празненство и лична визита. Няма да има промяна по отношение на външнополитическата позиция на Австрия“. „Напълно неприемливо“ е за Кнайсл да покани „най-агресивния чуждестранен съперник на ЕС“ на частно празненство, заяви австрийският евродепутат от „Зелените“ Мишел Реймон, призовавайки за нейната оставка. Проявата на топлина от Кнайсл към Путин беше посрещната с недоверие в Украйна, където имаше призиви за Австрия да се оттегли от усилията на Европейската комисия да посредничи за края на конфликта с подкрепените от Русия сепаратисти в източната част на страната. „Няма спор по този въпрос: ако поканиш Владимир Путин на своята сватба, вече не си неутрален“, написа Ханна Хопко, украински депутат и член на комисията по външни работи, в социалната мрежа Туитър, като прикачи и профила на австрийския канцлер Себастиан Курц, както и този на австрийското посолство в Киев. „От сега нататък Австрия не може да бъде посредник в Украйна. Точка.“ Говорител на вътрешното министерство на Австрия заяви, че Путин ще присъства на сватбата ексклузивно като личен гост на външния министър. Матиас Форебахер заяви, че Кнайсл познава руския президент от 17 години, срещайки го за първи път на срещата на върха с тогавашния президент на САЩ Джордж Буш в Словения през юли 2001 година. Други гости на сватбата ще включват няколко члена на австрийския кабинет, включително вицеканцлера Хайнц-Кристиан Щрахе. Канцлерът Себастиан Курц също е вероятно да присъства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.08.18", "title": " Напрежение в Австрия, след като външният министър Карин Кнайсл покани Владимир Путин на сватба си"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d1%81-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b5%d0%bd%d0%b8%d0%b5-%d0%ba%d1%8a%d0%bc-%d0%bb%d0%b8%d0%b4%d0%b5%d1%80%d0%b8%d1%82%d0%b5/", "text": "Гърция отправи предупреждение към лидерите на Европейския съюз, че рискуват икономическата и политическа стабилност на най-бедните страни на Блока, докато хвърчат престрелки с Великобритания за евентуален Брекзит без споразумение, пише The Daily Express. Атина заяви, че провалът на Брюксел да постигне споразумение за Брекзит ще остави страната изправена пред „увеличена финансова и политическа нестабилност“, ако има празнина в бюджета на ЕС до 2020 година. Гръцки правителствен работен документ предупреждава за потенциалния икономически срив, ако Брюксел позволи на Великобритания да напусне ЕС без споразумение. Документът твърди, че Брекзит без споразумение ще остави мигновено дупка от 10 милиарда паунда на година във финансите на Евросъюза.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.18", "title": " Гърция с предупреждение към лидерите на ЕС: Брекзит без споразумение може да предизвика икономически срив"}
{"url": "https://trud.bg/%d0%ba%d0%b0%d0%ba-%d0%bc%d1%8a%d0%b6-%d0%be%d0%bf%d0%b8%d1%81%d0%b2%d0%b0-%d0%ba%d0%be%d0%b9-%d1%80%d0%b0%d0%b7%d0%bc%d0%b5%d1%80-%d1%81%d1%83%d1%82%d0%b8%d0%b5%d0%bd-%d0%bd%d0%be%d1%81%d0%b8-%d0%b6/", "text": "Американец влиза в пъб в Ирландия и казва:  – Чувал съм, че вие, ирландците, къркате яко, ма не ми се вярва. Ще дам 500 долара на този, който изпие една след друга 10 халби бира.  Всички притихват, някои си тръгват, след малко един се връща:  – Важи ли още офертата ви?  – Разбира се!  Ирландецът изпива десетте халби без почивка, американецът шокиран вади парите и плаща, после пита:  – Браво, но защо излезе и после се върна?  – Абе ходих до съседния бар да проверя дали мога да ги изпия… *** Днес написах в интернет: „Търся работа в България за над 1000 лв.“.  Гугъл изписа: „Няма намерени резултати“. *** Мъж се настанява в западнал хотел.  – Стаята е осемнайсет долара на вечер – казва управителят. -Ако сам си оправите леглото, ще струва само осем долара.  – Сам ще си го оправя.  – Добре, ще ви донеса чук и пирони. *** Когато влизате в кварталната касапница, месарят, с когото се познавате отдавна, ви пита:  „Е, как бяха пържолките, сочни, нали?“  Когато влизате в кварталната зарзаватчийница, продавачът се обръща към вас:  „Доматките, които купихте вчера, бяха пресни, нали?“  Дотук – добре! Обаче защо, когато минете край кварталната аптека, фармацевтката ви подвиква със закачлива усмивка:  „Вчерашните презервативи издържаха, надявам се…“ *** След обилен обяд черната пантера Багира и Маугли са легнали под едно дърво и си почиват. Багира разнежено казва:  – Не е ли време, Маугли, да станеш истински мъж?  – Как се става мъж? – любопитно пита Маугли.  Багира става, хваща го с зъби за ръката и го повежда в една тъмна пещера… След половин час Багира излиза от пещерата с доволна физиономия и едва държейки се на краката си, се отправя към гората да търси храна. След нея излиза Маугли със замислено изражение на лицето, чеше се по главата и си говори сам:  – А аз си мислех, че с това нещо могат да се чупят само орехи! *** Кореспондент на БиБиСи пристига в български град. Задачата му е да напише пропагандна статия за живота на простите хорица в посткомунистическото общество. За да стане статията колкото се може по-зловеща, той влиза в една кръчма и задава въпроси на най-пияния човек в нея:  – Кажете ми, господине – при нас във всяко семейство има кола, а при вас има ли кола?  – Има по всяко време, колкото коли си поискаш! Само трябва да кажеш. Искаш ли да демонстрирам?  – Ами, добре – съгласява се учуденият кореспондент. – Може ли две коли?  – Добре – казва пияният и го фрасва. Журналистът пада, а пияницата продължава обяснението: – Ето, сега ще пратят две коли: една за теб – линейка и една за мен – полицейска… *** Касиерът в киното пита:  – Защо си купувате вече пети билет за този филм?  Чукчата отговаря:  – Ами някакъв идиот на входа все ми ги къса. *** Между държавни служители:  – Чух, че подготвят закон – от подкупите да се удържа данък.  – А ще има ли необлагаем минимум? *** Между приятели:  – Никак не разбирам защо непрекъснато се караш на жена си, а постоянно хвалиш тъща си?  – Защото тъщата беше против нашия брак… *** Разговор след първата брачна нощ:  – Скъпа, къде отиваш?  – Отивам да си намеря истински мъж.  – А би ли потърсила и за мен един? *** – Какво работят бащите ви? – пита учителката.  Иванчо скача и с гордост отговаря:  – Баща ми е изпечен лъжец.  – Да, добре, разбрахме, че баща ти е адвокат, следващият… *** Един ден малкият Иванчо закъснял за час. Отворил тихо вратата на класната стая, погледнал – учителката била с гръб към него и се промъкнал пълзешком до чина си. Тъкмо седнал и учителката се обърнала, видяла го и му казала:  – Иванчо, баща ти… така ли влиза вкъщи – тихо и с пълзене? Я излез и влез, както го прави баща ти.  Излязъл Иванчо и след малко вратата се отворила с шут, появил се той с димяща цигара в устата, треснал вратата, извадил цигарата от устата си, загасил я на пода и креснал:  – Е, скъпа, не ме очакваше, нали? *** Като отворят пак казармите, до войнишката лавка ще има войнишко козметично студио… Щото как да идеш на стрелби с тия неоформени вежди… *** Бандит пита колега:  – Картоф! Бе ти обичаш ли цветя?  – Да, обичам!  Бандитът вади пищова. Бум! Бум!  – Е, сега ще имаш много цветя! *** В армията редник докладва на старшината:  – Г-н Старшина, в ротата имаме гей!  – И кой е той, редник?  – Целунете ме и ще го предам! *** – Така и не разбрах как принцът разбра, че съм прекалила с алкохола тази вечер! – оплакваше се Пепеляшка на кръстницата си, докато сваляше от краката си кристалните салатиери… *** Чатят си две самотни бабички-наборки, едната нашенка, другата емигрирала преди бая години, в Германия.  „Германката“:  – Аз си имам приятел.  – Браво! И как е?  – Ами всеки вторник той идва у нас, аз му готвя айсбайн, той носи цветя, вино и бонбони, хапваме, пийваме, после се прегръщаме и пеем тиролски песни…  – Секс не правите ли?  – Ами той е импотентен, ма Златке, затова не правим секс…  – И аз съм горе-долу така – всеки ден след работа при мен се качва бай Иван от втория етаж, ядем каквото има, пием каквото е останало, после правим секс…  – Правите секс ???  – Какво да правим, ма Станке, ние не знаем тиролски песни! *** Млада муха влиза през отворен прозорец в една стая. Полетяла, полетяла из стаята и тръгнала да излиза. Изведнъж вижда възрастна муха, която със засилка се бие в затворен прозорец, пада на земята, свестява се и отново го прави.  Младата муха се интересува:  – Кажете, уважаема, защо се биете в този затворен прозорец, след като съседният е отворен?  Старата муха я поглежда снизходително и отговаря:  – Ха! През отворен прозорец може да мине всяка тъпа муха. Я ти пробвай да минеш през затворен…. *** Две възрастни жени се прибират в хотелската си стая. Пред вратата се спират.  – Не чуваш ли някакъв шум? – пита едната.  – Чувам – отговаря другата. – Може би в нашето легло хърка мъж?  – Може би, но не забравяй, че аз първа го чух. *** Съдията към потърпевшата:  – Защитата на обвиняемия твърди, че никога не носите бельо.  – Нагла лъжа! Винаги си нося. Сега ми е в чантичката. *** Мъж в магазин за бельо. Иска да купи сутиен на жена си като подарък за празниците.  – Какъв размер? – пита продавачът.  – Не знам!  – Добре де, колко са големи – колкото дини?  – Не!  – Колкото праскови?  – Не, бе!  – Колкото яйца?  – Да – пържени! *** Млада жена казва на мъжа си:  – Скъпи, изял си първата мусака, която съм приготвила в живота си. Утре ще направя пак. Хареса ли ти? Кажи ми! Моля! Кажи каквото и да е! Поне една дума! Поне дай признак на живот! *** – Мамо, имам гадже… съседът Пешо го знаеш.  – Но скъпа, той може да ти е баща!  – Годините не са важни!  – Ти май не ме разбра… *** Хотел, звъни се на рецепцията:  – Помогнете, скарах се с тъщата, стая 542, тя казва, че ще скочи през прозореца.  – Господине, това са ваши лични отношения, хотелът не носи отговорност.  – Как така не носи!? А защо не ви се отварят прозорците?", "date": "2018.08.18", "title": " Как мъж описва кой размер сутиен носи жена му?"}
{"url": "https://trud.bg/%d0%ba%d0%be%d0%bd%d0%b3%d1%80%d0%b5%d1%81-%d0%bd%d0%b0-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0%d1%89%d0%b0%d1%82%d0%b0-%d0%bf%d0%b0%d1%80%d1%82%d0%b8%d1%8f-%d0%bd%d0%b0-%d1%81%d0%bf/", "text": "Кандидатурата на президента Реджеп Тайип Ердоган ще бъде единствената за председател на управляващата Партия на справедливостта и развитието (ПСР), която ще бъде гласувана на редовен партиен конгрес днес, съобщиха турските медии. Очаква се конгресът на ПСР в Анкара да протече бързо с оглед на ваканцията за предстоящия празник Курбан байрам, която вече започна. Програмата предвижда Ердоган да държи реч пред делегатите, а след това бързо да се премине към гласуване на партиен председател и членове на централния изпълнителен комитет на партията. По-рано Анадолската агенция съобщи, позовавайки се на заместник-председателя на ПСР Мустафа Аташ, че на събитието са поканени над 50 държавни глави, както и други високопоставени гости. Конгресът ще отбележи също началото на работата за местните избори през март 2019 г., каза Аташ. „На този конгрес нашият председател (президентът Реджеп Тайип Ердоган) ще намери благодатна почва да сподели с обществеността целите за местните избори“, посочи още той. По силата на гласувани на референдума през април 2017 г. конституционни промени турският президент може да принадлежи към политическа партия. През май 2017 г. Ердоган се присъедини отново към ПСР, чийто съосновател е, и още същия месец бе преизбран за председател на партията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.18", "title": " Конгрес на управляващата Партия на справедливостта и развитието в Турция"}
{"url": "https://trud.bg/%d0%b4%d0%b6%d0%b5%d0%bd%d0%b4%d1%8a%d1%80-%d0%bb%d0%be%d0%b1%d0%b8%d1%81%d1%82%d0%b8%d1%82%d0%b5-%d1%80%d0%b0%d0%b7%d1%87%d0%b8%d1%82%d0%b0%d1%82-%d0%bd%d0%b0-%d1%81%d0%be%d1%80%d0%be%d1%81-%d0%b8/", "text": "Борбата продължава, най-важното е, че дебилите у нас са по-малко от 20% В свое обръщение Св. Синод на БПЦ – Българска патриаршия заяви, че „посреща с благодарност и радост решението на Конституционния съд (КС) на Република България за обявяването като противоречаща на Конституцията т. нар. Истанбулска Конвенция (ИК)“. Несъмнено с различна степен на задоволство приеха това решение на КС и огромното мнозинство граждани на страната ни, крайно непопулярна е у нас тази зловредна операция на глобалисткия център.Което въобще няма да попречи на джендър-лобистите да продължат да я пробутват. Председателката на БСП Корнелия Нинова очаквано се възрадва след „справедливо и конституционносъобразно взето решение за отхвърляне на добилата популярност ИК“. Тя своевременно се противопостави срещу приемането й в Народното събрание, иронията й по отношение на ГЕРБпо повод „победата на разума и правото над чуждите интереси и послушанието за третия пол в конвенцията“ е основателна. Такова е и критичното й припомняне за явната подкрепа за ИК от страна на министъра на правосъдието Цецка Цачева и министъра на външните работи Екатерина Захариева, симптоматични и за позицията на целия кабинет. Но защо Нинова пропуска да изобличи джендер- лобистите – знакови политически фигури, тясно свързани с БСП или издигнати от тази партия на властови постове? Това представя нейния критичен патос като дребнаво заяждане с ГЕРБ. Омбудсманката Мая Манолова, юрист, законодател с два депутатски мандата и зам.-председател на парламента, мощно агитираше за конвенцията с манипулативното внушение, че с нея само се защитават правата на жените. Но с широко отворени очи не забелязала, че с приемането й следва да се променят над двадесет закона, включително и конституцията. Не знаела, че у нас имаме доста развито законодателство в тази посока. Не съобразила, че то и без конвенция може да бъде променено, ако наистина се налага по-засилена защита на жените. Да разбираме ли, питаше грубо манипулативно Манолова, че тези, които са против ратифицирането на Истанбулската конвенция, са съгласни жени и деца да бъдат бити и насилвани. А означава ли сега, питаме по същата нейна паралогика, че КС всъщностдава разрешение на всеки да си млати жената и насилва децата, след като отхвърли конвенцията като противоречаща на българската конституция?Не е вярно, че имало кампанията срещу ратифицирането на ИК поради липсата на предварителен обществен дебат, както твърди омбудсманката. Вярно е обратното, нямаше организирана кампания срещу, но имаше яростна такава в подкрепа на приемането й.Наситена с очевидни лъжи и долно лицемерие от страна на политици, грантаджии и соросоиди. Обществен дебат обаче имаше, беше доста активен и обилно отразяван в медиите, в частност в „Труд“. Точно по тази причина сред българите рязко преобладаваше силно отрицателно отношение към ИК, довело до стъписването в ГЕРБ и изпращането й в КС. След неговото решение пропагандистите на ИК силно олекнаха, но само се притаиха в очакване на по-добри времена за прокарването й, стреснати и озлобени. Особено политиците сред тях, останали съвсем без смислени аргументи, но пак готови назидателно да повтарят предишните си брътвежи. За горките незащитени жени у нас. За подложените на насилие дечица, които всъщност чрез ИК искат да лишат от мама и тате, а вместо тях да им наложат родители № 1 и №2. И с няколко полови принадлежности да ги уредят чрез евроджендърмерията GREVIO. Корнелия Нинова в критичния си патос пропуска да посочи с пръст още една видна джендър-активистка от своите – вицепрезидента Илияна Йотова.И тя безочливо лъга, че цялата работа с ИК била в справянето с домашното насилие над жени, обаче фокусът на дебатите, видите ли, бил изместен, не проумели този прост факт българите. Май тя и Нинова споделят твърдението на депутат от групата на социалистите, според който 80% от българите са дебили. А дали Йотова е сред другите 20%, щом цели три (!) години по нейните думи усилено е работила по тази конвенция, но така и не проумяла, че с нея се прокарват много опасни за нацията и държавата ни неща? Не разбрала още тя, бившият депутат, че с наши закони и без нея могат да предвидят още по-силна защита на жертвите на домашно насилие и дори над жени, че с нея ще ни натрапят наднационален механизъм за контрол по изпълнението й. Не схванала още през тези три усилни евродепутатски годинки, че у нас поради безпаричие се закриват общински болници, но ще трябва да разходваме много повече пари да изградим във всяка община предвидените в ИК защитени центрове. Очевидно не се касае за интелектуална немощ, а за стриктно изпълнение на поети ангажименти. Двете червени дами по този пункт не се различават от началника на кабинета на премиера Румяна Бъчварова: „Не оценихме, че могат да се допуснат грешни интерпретации, с които след това да се борим“. Ще се се борят. Дружно. Нинова премълчава и за непрестанните усилия срещу позицията на БСП по същата тема на бившия й председател Сергей Станишев. Трае си и за коренно различните от официалната партийна позиции на значителна група позитанци, повечето ЛГБТ-йци от сергейчовия набор. Добре помним, че предвождани от депутатите Дора Янкова и Иво Христов, жените социалистки от София и Смолян поискаха бърза ратификация на ИК. Обратното решение Нинова прокара само през изпълнителното бюро, а не през по-важния орган – Националния съвет. Много са на „Позитано“ 20 странно сексуално ориентираните, завербуваните агенти за влияние и просто симпатизантите на зловредната конвенция. Само временно са се спотаили и притихнали по темата, чакат подходящия момент и условния знак, за да се присъединят към онези 200 НПО-та и 286 учени, обявили се в подкрепа за ратифицирането й. Ще застанат в единен фронт с дойчевелевците, с „Дневник“ и „Медиапул“ срещу националния интерес и здравия разум. Ще действат пак в същата посока координирано с такива пропагандисти, с гербаджийските и прочие политджендъристи, разчитайки на Брюксел, на милиардите на Сорос и други фондове. Не е достатъчно спасение от изродщината решението на КС, недостига ясната позиция на БПЦ срещу злодейската кампания. Ще приспиват обществото, ще громят „фашистите и националистите“, ще обиждат народа ни. Несъмнено ще опитват да пробутват части от ИК във вид на отделни закони и разпоредби в образованието, здравеопазването, външните и вътрешните работи. Борбата продължава. Окуражителното е, че тръгва и на Запад. Най-важното е, че дебилите у нас са по-малко от 20%, както и да клеветят българите разни професори, упражняващи се в политиката.        ", "date": "2018.08.18", "title": " Джендър-лобистите разчитат на Сорос и Брюксел\t\t\t"}
{"url": "https://trud.bg/29-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d0%be%d1%82%d0%be%d1%86%d0%b8%d0%ba%d0%bb%d0%b5%d1%82%d0%b8%d1%81%d1%82-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%bd%d0%b0-%d0%bc%d1%8f/", "text": "29-годишен мъж е загинал на място, след като излязъл вдясно извън платното за движение и паднал в района на кв. „Повеляново“ край Девня. На 17 август в 19.22 часа, е получена информация, че на автомагистрала „Хемус“, в района на кв. „Повеляново“ край Девня е станало пътнотранспортно произшествие с мотоциклетист, съобщиха от ОДМВР-Варна. Полицейският екип, изпратен на мястото, е констатирал, че вследствие на несъобразена скорост мотоциклетист с „Ямаха R6“ е излязъл вдясно извън платното за движение, където е паднал. 29-годишният мъж е загинал на място. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.18", "title": " 29-годишен мотоциклетист е загинал на място при катастрофа на „Хемус“"}
{"url": "https://trud.bg/%d0%bc%d0%b8%d1%81%d0%b8%d1%8f%d1%82%d0%b0-%d0%b5-%d0%b8%d0%b7%d0%bf%d1%8a%d0%bb%d0%bd%d0%b5%d0%bd%d0%b0/", "text": "Световният шампион във „Формула 1“ от 2009 г. Дженсън Бътън даде успешен финал на мисията на Honda за подобряване на рекордите за най-бързи обиколки със сериен автомобил с предно предаване на пет емблематични писти в Европа. В ролята на „трошач на рекорди“ е новият модел Civic Type R. Зад неговия волан англичанинът регистрира ново най-добро постижение на „Хунгароринг“, преодолявайки дългото 4,38 км трасе за 2:10,19 мин. На същия асфалт през 2006 г. състезателят спечели първата си победа във „Формула 1“ с болид на Honda. С многобройните тесни завои пистата край Будапеща е предизвикателство за всеки автомобил, с което Civic Type R се справи благодарение на адаптивната система на амортисьорите, прецизната кормилна уредба и добрата аеродинамика. Настройките на колата позволяват екстремно шофиране на границата на техническите възможности и максимално оползотворяване на мощността на двулитровия турбодвигател с 320 конски сили. Бътън изрази удивление от блестящата работа на спирачната система и на механичната трансмисия. Преди да постави рекорд на „Хунгароринг“, дримтимът на Honda от успешни пилоти записа най-бързи обиколки със сериен модел с предно предаване и на пистите в Маникур (Франция), Спа (Белгия), Силвърстоун (Великобритания) и Ещорил (Португалия).", "date": "2018.08.18", "title": " Мисията е изпълнена\t\t\t"}
{"url": "https://trud.bg/%d0%b4%d0%b5%d0%bd-%d0%bd%d0%b0-%d1%82%d1%80%d0%b0%d1%83%d1%80-%d0%b7%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%bf%d0%b0%d0%b4%d0%bd%d0%b0%d0%bb%d0%b8%d1%8f-%d0%bc%d0%be/", "text": "В Италия за днес е обявен ден на траур в памет на загиналите при   във вторник, предаде Ройтерс. До момента е потвърдена смъртта на 38 души, продължава издирването на повече от 10, които все още са в неизвестност. Тази сутрин ще се състои официална погребална церемония за част от жертвите, която ще включва отслужването на заупокойна литургия от архиепископа на северозападния италиански град кардинал Анджело Баняско. На церемонията ще присъстват италианският президент Серджо Матарела и премиерът Джузепе Конте. Погребението ще бъде предавано на живо от националното радио и телевизия на Италия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.18", "title": " Ден на траур за жертвите на падналия мост в Генуа"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%bc%d0%be%d1%82%d0%be%d1%86%d0%b8%d0%ba%d0%bb%d0%b5%d1%82%d0%b8%d1%81%d1%82%d1%8a%d1%82-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb-%d0%bf%d1%80/", "text": "33-годишният мотоциклетист, пострадал в  , станало на бул. „8-ми приморки полк“ във Варна, в района на нов хипермаркет по пътя за Виница, е починал в болницата. Това съобщиха от ОДМВР-Варна. По случая е води досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.08.18", "title": " Почина мотоциклетистът, пострадал при катастрофа във Варна"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b7%d0%b0-%d1%82%d1%83%d1%80%d1%86%d0%b8%d1%8f-%d0%bd%d1%8f%d0%bc%d0%b0-%d0%b4%d0%b0-%d0%be%d1%81%d1%82%d0%b0%d0%b2%d0%b8%d0%bc/", "text": "Рейтинговата агенция „Стандарт енд Пуурс“ намали кредитния рейтинг на Турция до ниво B+, като обясни това с   и високите нива на дълг. Според агенцията, догодина е възможно турската икономика да влезе в рецесия. Агенцията „Муудис“ също намали своята оценка на стабилността в южната ни съседка. По-рано президентът на САЩ Доналд Тръмп заяви, че няма да стои със скръстени ръце, след като днес турски съд отказа да освободи от домашен арест в Измир обвинения в подкрепа за терористи американски протестанстки пастор Андрю Брънсън. „Турция постъпва много много лошо и това няма да е всичко. Няма да се примирим. Те не могат да взимат нашите хора“, заяви Тръмп. Спорът около Брънсън беше един от катализаторите на срива на турската лира. Днес валутата загуби 4 процента от стойността си спрямо долара, след изявлението на американскияа финансов министър Стивън Мнучин, че Съединените щати могат да наложат допълнителни икономически санкции на южната ни съседка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.08.18", "title": " Доналд Тръмп за Турция: Няма да оставим нещата така, няма да стоим със скръстени ръце"}
{"url": "https://trud.bg/41-%d1%81%d1%82%d0%b0%d0%bd%d0%b0%d1%85%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d1%80%d1%83%d1%85%d0%bd%d0%b0%d0%bb%d0%b8%d1%8f-%d0%bc%d0%be%d1%81%d1%82-%d0%b2-%d0%b3/", "text": "Броят на жертвите от   нарасна до 41 души, предаде агенция ANSA. Пожарникари са открили телата на деветгодишно момиченце и родителите му в колата им, която е била смазана от рухналия мост. Анса уточнява, че равносметката за 41 жертви все още не е официална, тъй като телата трябва да бъдат разпознати. По-рано се знаеше, че в резултат от срутването, случило се във вторник, са загинали 38 души. Продължава издирването на повече от 10 човека. Днес в Италия е обявен ден на траур в памет на загиналите при срутването на моста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.18", "title": " 41 станаха жертвите на рухналия мост в Генуа"}
{"url": "https://trud.bg/%d0%b1%d0%be%d0%b9%d0%ba%d0%be-%d1%80%d0%b0%d0%bd%d0%be%d0%b2%d1%81%d0%ba%d0%b8-%d1%82%d1%80%d0%b8%d0%b1%d1%83%d0%ba%d0%b2%d0%b5%d0%bd%d0%b8%d1%8f%d1%82-%d0%ba%d0%be%d0%bc%d0%b8%d1%81%d0%b0%d1%80/", "text": "Министър-председателят Бойко Борисов одобри предложението на министъра на транспорта, информационните технологии и съобщенията Ивайло Московски и назначи Бойко Рановски за изпълнителен директор на Изпълнителна агенция “Автомобилна администрация” ИААА. Това съобщи вчера правителственият пресцентър. Така отдел “Пътна полиция” в Дирекция на полицията остана без началник поне за известно време. Бойко Рановски прибира комисарската си униформа в гардероба и от понеделник влиза с костюм в сградата на една служба, чиито ръководители понякога са били извеждани оттам с белезници. Нужно е да поясним, че въпреки всички купешки имена, които чиновническата мисъл ражда през годините, българите знаят, че има две структури – КАТ и ДАИ. Едната е в МВР, другата е в транспортното министерство. Представителите и на двете махат на колите и камионите с палки, които помежду си наричат “хранилки”. Преходът в България мина, трибуквените групировки за рекет СИК и ВИС ги няма, но КАТ и ДАИ останаха, както и ще да ги прекръстят. Това са и двете държавни служби, които заедно с митниците, дават най-много бройки, когато компетентните органи отчитат успехите си в борбата с корупцията. Отдел “Пътна полиция” в Дирекция на полицията, който досега бе ръководен от Рановски, всъщност е нещо като шапка, по-точно – фуражка, за всички 28 областни служби на КАТ. Без да може да ги командват, шефовете от София, спускат отгоре методически указания, директиви, пояснения и прочие, а получават от страната данните за катастрофи, жертви, проверки, глоби и т.н. В този “национален КАТ” се раждат и идеите за промени в законите и наредбите, които да подобрят обстановката по българските пътища. През всичките години там най-добре са се справяли ръководители с юридическо образование, за съжаление – след пенсионирането на комисар Алекси Стратиев, такива няма. Рановски пое поста като началник на КАТ през март 2015 г. на мястото на комисар Антон Антонов, който премина на работа в НСО. Рановски е завършил Висшето военно инженерно строително училище “Любен Каравелов” и от 1996 до 1999 г. е служил като офицер в Българската армия. От август 1999 г. започва работа в МВР като районен инспектор в Трето софийско РПУ. От 2003 г. е назначен в сектор “Териториално обслужване” в отдел “Охранителна полиция” на СДВР. От 1 март 2005 г. е служител в Пътна полиция, а след 10 години става неин началник. Годините 2012 и 2013 завършиха с по 601 жертви на катастрофи, при средногодишно 1000 за последните десетилетия. Следващите 3 години до 2016 г. убитите се увеличаха до 708. През 2016 г. България оглави първо място в ЕС по брой на загиналите на пътя спрямо 1 млн. от населението, а през 2017 г. остана на второ място след Румъния. През 2015 г. КАТ предложи над 100 промени в Закона за движение по пътищата. След като 2 години се търкаляха из 43-тото НС, те влязоха в сила от януари 2017 г. Станаха известни като пакета “Настимир” по малкото име на тогавашния председател на транспортната комисия. Нито Рановски, нито някой друг по-висш от шеф от МВР, не се опъна на нелепите текстове, гласувани с откровено корупционна цел. Те действат и досега и дават права на пътния полицай и инспектора от ДАИ да мачкат шофьора и превозвача, докато се стигне до рушвет. За съжаление, този пакет и до ден днешен не е отменен от 44-то НС с изключение на най-голямата идиотщина – да се наказват по един и същи начин тези, които нямат книжка с онези, чийто срок на валидност на документа е изтекъл. Рановски бе поддръжник на махането на знака пред камерите на КАТ през лятото на миналата година. Промяната позволи на патрулите да дебнат из храстите, да снимат от цивилни коли, ако щат – да монтират камерите си в контейнери за боклук. Резултатът – близък до нула. Вярно е, че снимат повече коли с превишена скорост, но какво постигнаха освен някой и друг лев от глоби отгоре. Ефект, измерен в жертви и ранени, очевидно няма. Стига се и до печални ситуации – от КАТ отчитат хиляди и хиляди засечени, снимани, спрени, проверени и глобени на ден, на седмица, на месец, а на фона на техните “ювелирни” акции, пътните злополуки не спират, а хората излизат на протести да блокират поредното окървавено кръстовище или пешеходна пътека. Миналата есен Рановски стана член на забулената в тайни работна група, която обсъжда разделянето на Закона на движение по пътищата на три части. Единият ще е досегашният, вторият за водачите и третият за автомобилите и сервизите. През май МВР публикува три проекта, в които механично се преписват досега действащите норми, включително и от пакета “Настимир”. В закона остана безумния термин “несъобразена скорост”. Това е любимата дъвка на всеки катаджия – от дежурния на бариерата до комисар Рановски, когато му се налага да обясни причините за всяка катастрофа. Повече от това не го интересува. Направени бяха близо 200 предложения за нови текстове. Лошото е че същата работна група се зае да ги разглежда, без да допусне представители на НПО, на адвокатурата, на медии и прочие “външни автори”. Рановски остава в групата, но вече не като шеф на КАТ, а като директор на ДАИ. Горим от нетърпение да прочетем новите им произведения, които щяха да са в жанр комедия, но за жалост се отнасят до трагедията, която се разиграва по българските пътища.   Призна за “слепите” камери в новите патрулки Комисар Бойко Рановски бе един от малкото полицейски шефове, който намери достатъчно кураж през юни 2017 г. да потвърди информацията на “Труд” за “слепите” камери на КАТ. Тогава се оказа, че 148-те мобилни камери, монтирани в полицейски коли “Опел”, не могат да работят добре зад предното стъкло на току-що получените чисто нови 278 автомобили “КИА”. Новият тогава вътрешен министър Валентин Радев назначи вътрешна проверка кое длъжностно лице е подготвило условията за обществената поръчка. Проверката стигна до кривата круша в двора на Дирекция на полицията.   За него Човек от кариерата Професионалист е, човек от кариерата, има достатъчно опит. Надявам се, че ще се справи успешно с работата в Изпълнителна агенция „Автомобилна администрация”.   Смятам, че няма да се справи Познавам г-н Рановски, той е много разбран човек, работил съм с него. За съжаление смятам, че той няма да може да се справи с „Автомобилна администрация”, защото то е съвсем различна служба от военизираната структура на „Пътна полиция” в МВР. Отделно от това, предстои да се пишат нови закони. Той отива там без свой екип при положение, че административният капацитет в агенцията е под всякаква критика.   Проблемите остават С напускането на Бойко Рановски на „Пътна полиция”, проблемите в „Пътна полиция” остават и не се решават. България продължава да е най-опасното място за живеене в ЕС.   Нужна е промяна Не познавам комисар Рановски и да ви кажа честно, не вярвам, че ще има някаква промяна в агенцията. Но ако той настина иска да направи такава промяна, може да я осъществи само и единствено, ако смени цялата администрация до последната секретарка.", "date": "2018.08.18", "title": " Бойко Рановски – Трибуквеният комисар"}
{"url": "https://trud.bg/%d0%bd%d0%b0%d1%87%d0%b8%d0%bd%d0%b0%d0%b5%d1%89%d0%b0-%d0%b0%d0%ba%d1%82%d1%80%d0%b8%d1%81%d0%b0-%d1%81%d1%82%d0%b0%d0%bd%d0%b0-%d0%bc%d0%b8%d1%81-%d1%81%d0%b8%d0%bb%d0%b8%d0%ba%d0%be%d0%bd/", "text": "Победителката се изявява и в „Сълза и смях” Анна-Мария Чернева бе избрана за “Мис Силикон 2018” на лъскаво парти в Свети Влас. Едрогърдата моделка, която по-рано през годината стана втора на “Мис Плеймейт”, този път се окичи с първото място. Брюнетката напоследък усилено обикаля светските партита, а слуховете все по-често я свързват с бизнесмена Христо Сираков. Досега двамата така и не коментират дали тя наистина се е наредила сред 100-те му манекенки. Чернева доби популярност и заради участието си в риалити сериала “София ден и нощ”. Тя отдавна се е заканила да се утвърди като актриса и дори вече се изявява на сцената на театър “Сълза и смях”, но очевидно припечелва добре и с другите си изяви. Първа подгласничка на конкурса в Свети Влас стана друга от тазгодишните участнички в “Мис Плеймейт” – Неделина Цанева. След тях се класира ямболската красавица Силвия Алексиева, която разгорещи публиката с еротичните си изпълнения, като в края на вечерта остана без дрехи. Ива Таскова от Перник се нареди на третото място. Победителките бяха избрани от журито в състав – Гергана Райчевска, Джулиана Гани и миналогодишната победителка Виктория Петрова.", "date": "2018.08.18", "title": " Начинаеща актриса стана „Мис Силикон“\t\t\t"}
{"url": "https://trud.bg/%d0%be%d0%b3%d1%80%d0%be%d0%bc%d0%bd%d0%b8-%d0%ba%d0%be%d0%bb%d0%be%d0%bd%d0%b8-%d0%be%d1%82-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8-%d0%b8-%d1%82%d0%b8%d1%80%d0%be%d0%b2%d0%b5/", "text": "Огромни опашки се образуваха на граничния пункт „Капъкуле” от турска страна днес. Колоната от автомобили е 5 км, а от тирове – около 15. Трафикът е изключително интензивен, съобщи  . И „Капъкуле”, и „Капитан Андреево” са препълнени с коли, работи се на пълни обороти и всички платна са отворени. Преминаването на границата през „Капитан Андреево” в посока България отнема от 6 часа до 8 часа. Според официалната информация от властите на „Капъкуле” през пункта от Турция към България преминават 4500 коли на денонощие, а от България към Турция – 2500. Пътуващите са предимно гастарбайтери, които се прибират в Западна Европа. Очакванията са и утре трафикът да е също толкова натоварен, а в понеделник да намалее. В посока Турция движението е по-спокойно. Има опашки на „Капитан Андреево”, но преминаването е бързо. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.18", "title": " Огромни колони от автомобили и тирове на границата с Турция"}
{"url": "https://trud.bg/%d0%b2%d1%8a%d0%bd%d1%88%d0%bd%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bd%d0%b0-%d0%ba%d0%b8%d1%82%d0%b0%d0%b9-%d0%bf%d0%b5%d0%ba%d0%b8%d0%bd/", "text": "Пекин вярва в способността на Турция да преодолее временните икономически трудности, заявиха от Министерството на външните работи на Китай, цитирани от Анадолската агенция. Представителят на външнополитическото ведомство Лу Кан призова всички страни да разрешат разногласията си чрез диалог. По неговите думи, Пекин следи внимателно процесите около турската икономика. „Турция е страна с развиваща се пазарна икономика. Стабилността и развитието на Турция са важни за мира и стабилността в региона“, заяви Лу Кан. Представителят на министерството отбеляза, че Пекин винаги е придавал голямо значение на сътрудничеството с Анкара в икономическата и финансовата сфери. Китай поддържа реализацията на съвместните проекти на компании от двете страни в съответствие с правилата на пазарната икономика, отбеляза Лу Кан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.18", "title": " Външното министерство на Китай: Пекин винаги е придавал голямо значение на сътрудничеството с Анкара"}
{"url": "https://trud.bg/%d0%be%d1%82-%d1%85%d0%b0%d0%be%d1%81%d0%b0-%d1%81-%d1%80%d0%b5%d0%b3%d0%b8%d1%81%d1%82%d1%8a%d1%80%d0%b0-%d0%bc%d0%be%d0%b6%d0%b5-%d0%b4%d0%b0-%d1%81%d0%b5-%d0%b8%d0%b7%d0%bb%d0%b5%d0%b7%d0%b5/", "text": "Провалът с Търговския регистър, който е част от електронното управление, е факт. Да видим защо не вървят нещата в България и къде бъркат властите. Най-напред малко точки по отношение на прословутото е-правителство. 1. Тази работа не е като онази. По-проста е. Започва се със стратегия. Трябва да се опише топологията на институциите, коя с коя комуникира, по какви причини се налага тази комуникация, какъв тип данни се предават между тях и т.н. 2. Средата за комуникация също е много важна. Няма да навлизам в подробности, да не дойдат качулките да ме изнесат за оповестяване на информация, касаеща националната сигурност, но в момента трагедията е пълна. Една институция предоставя част от комуникационната си инфраструктура на друга такава, двете нямат нищо общо помежду си, а в същото това време втората е изцяло зависима, ако първата по някаква причина дръпне шалтера. 3. Стандартизирани протоколи и схеми за комуникация. Тук е заровено кучето, както се казва. Провеждат се обществени поръчки за дигитализация на едно или друго, но в следващия момент се оказва, че едното не може да си приказва с другото, понеже са реализирани от различни фирми, с различни технологии. И заради това викат мен или някой друг колега, за да застане по средата между двете с негов модул, който да „превежда“ от едната на другата система. Говоря за реален случай. При това в рамките само на една институция. Какво да говорим за комуникация между различните такива. 4. Набирането/обучението на читави кадри. Тук хаосът е плен. Не виждам как читав ИТ-специалист ще се навие да се бори с тотално остаряла материална база, с 60+ годишни лелички, които не различават значението на клавишите Esc и Enter, да борави с конфиденциална и лична информация, да се мъчи със системи, несъвместими една с друга. И всичко това да се случва за заплата от порядъка на 600-700лв. Ами няма как да стане. 5. Разработката на Disaster Recovery планове. Това трябва да се случва на централно ниво и да важи за всички. А не администратор в една институция да бекъпва (да дублира информация и да създава резервно копие – бел. ред.) в cloud, друг в друга на DVD, трети в трета на външни дискове. Пълен хаос. Това са само малка част от нещата, които здраво куцат в момента. Нека ги обобщим. Като начало държавата трябва да отдели някаква структура – звено ли ще е, агенция или комитет, която да се занимава само и единствено с електронизацията. И за него да се осигурят автономност и ресурси за реализиране на идеите, а не да бъде забито под шапката на министерство, което се занимава с още куп неща. Като начало това звено трябва да опише топологията на държавните структури, да определи нива на комуникация между тях, коя с коя е свързана постоянно, коя с коя си говори инцидентно по някакъв повод и т.н. Да опише всички взаимовръзки, които трябва да се случват. След това трябва да се стандартизират протоколи за комуникация. Ясно е, че по места и паланки обществените поръчки ще продължат да се раздават под масата. И не виждам сега как това може да бъде спряно. Но е достатъчно като начало да се спазват определени условия към изпълнителите. Например: „Ти си пиши на каквато система искаш, на какъвто програмен език, направи UI-то на леличките максимално удобно и т. н. Но комуникациите с външни системи ще изпълняваш по тези и тези условия, данните ще бъдат в такъв формат, ще се криптират по такъв начин и ще се предават по този начин. От другите системи ще получаваш данните по същия протокол, бъди така добър да намериш начин да си ги обработваш“. Толкова. Нищо сложно и неизпълнимо. Отделянето на инфраструктурите на видимо несвързани помежду си институции също е приоритет. Не виждам защо, например, Басейнова Дирекция трябва да получава свързаност не от директен доставчик, а от Общината. Разбира се, това е само пример, но на много места в момента е така. И, ако по някаква причина на Общината й падне свързаността, Басейнова Дирекция започва да си бърка в носа, защото не може да работи. Куца работа, но в момента е факт. Бекъпи. Локално и централизирано. Всеки на място да си решава как ще си организира бекъпа/резервното копие, но един път дневно нещата трябва да се дублират на централно място. Ясно е защо. Да се работи с техника на повече от 3 години в такъв сегмент е абсолютно несериозно. И техниката също трябва да бъде поръчвана и подменяна в определени моменти, по спецификация и стандарт, а не по „един наш човек, който дава по-ниска цена“. По отношение на кадрите не виждам какъв е проблемът на Държавата да започне да се държи като един прост Head Hunter. Излиза че прости фирмички го могат, но държавата – не (виж карето). Обърнете се за експертни мнения към хора, които през годините са се блъскали с всичките тези проблеми, за които говоря. Не към казионните фирми, които печелят 90% от поръчките, пишат някакви глупости, колкото да сработят, след което си заминават. Обърнете се към тези, на които много често им се е налагало да бършат след тях. И ще научите удивителни неща, обещавам.   Студенти с ангажименти Добре е да се направи в Техническия университет, например, специалност „Е-управление“, учещите там, да бъдат субсидирани здраво, да им се дадат прилични стипендии и да ги обучават единствено на нещата, които описах по-горе, и които са наложени по стандарт. И още: дайте им читави общежития, по-сериозни стипендии, промоционални условия за студентски заеми, платени стажове, различни бонуси от типа на здравно обслужване, карти за фитнес, ваучери за храна и т.н. Всичко това срещу един-единствен ангажимент на студента – след завършването си той е длъжен да работи 5 или 10 години по специалност, която е завършил, с гарантирано прилично заплащане, но поне 5 пъти повече от онези 600 лева, които споменах по-горе. Така на всеки 5 години ще има нови хора, които може да не са гениални програмисти или инженери, но ще познават системата и ще могат да я обслужват, поддържат и (евентуално) доразвиват.", "date": "2018.08.18", "title": " От хаоса с регистъра може да се излезе\t\t\t"}
{"url": "https://trud.bg/%d0%b4%d0%b2%d0%b0-%d0%b4%d0%bd%d0%b8-%d0%bf%d1%83%d1%81%d0%ba%d0%b0%d1%82-%d1%85%d0%b2%d1%8a%d1%80%d1%87%d0%b8%d0%bb%d0%b0-%d0%b2-%d0%bd%d0%b5%d0%b1%d0%b5%d1%82%d0%be-%d0%bd%d0%b0-%d0%b0/", "text": "През уикенда ще се проведе най-атрактивното и цветно събитие – фестивалът на хвърчилата на плажа във варненския квартал „Аспарухово”. Богатата програма в събота и неделя започва от 10 ч. с много музика, а парадът на хвърчилата ще включва демонстрации на оригинални модели, включително обемни и спортни хвърчила, изработени от майсторските клубове на участниците от България, Турция и Украйна. Основен принос за провеждането на фестивала през годините имат Клуб „Асто – Въздушни чудеса“, Сдружение за опазване на дивата природа (СОДП), фонд „Култура“ към Община Варна. Тази година фестивалът отново получи подкрепа от общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.18", "title": " Два дни пускат хвърчила в небето на „Аспарухово”"}
{"url": "https://trud.bg/%d0%bd%d0%b5%d1%84%d1%82%d0%b5%d0%bd-%d1%80%d0%b0%d0%b7%d0%bb%d0%b8%d0%b2-%d0%b2-%d1%81%d0%b5%d0%b2%d0%b5%d1%80%d0%bd%d0%be-%d0%bc%d0%be%d1%80%d0%b5/", "text": "Хеликоптер на германската полиция е забелязал 50-километрово нефтено петно в Северно море, предаде ДПА. Разливът е описан като „тясна“ нишка с широчина от около 300 м, състояща се от нефтени петна, които се носят по водата. Местоположението му е установено западно от малкия германски архипелаг Хелголанд. Ръководството на службите за реакция при спешни ситуации по море е наредило на няколко кораба да тръгнат към мястото, за да се борят с разлива. Източникът на петрола е неизвестен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.18", "title": " Нефтен разлив в Северно море"}
{"url": "https://trud.bg/%d1%84%d0%b8%d1%87-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%ba%d1%80%d0%b5%d0%b4%d0%b8%d1%82%d0%bd%d0%b8%d1%8f-%d1%80%d0%b5%d0%b9%d1%82%d0%b8%d0%bd%d0%b3-%d0%bd%d0%b0-%d1%80%d1%83/", "text": "Международната рейтингова агенция „Фич“ потвърди дългосрочния кредитен рейтинг на Русия в чуждестранна валута на инвестиционно равнище „ВВВ-“ с „позитивна“ прогноза. Това съобщи вчера рейтинговата агенция, цитирана от ТАСС. Краткосрочният рейтинг на Русия в чуждестранна валута е потвърден на равнище „F3“. Дългосрочният кредитен рейтинг в национална валута е потвърден на равнище „ВВВ-“ с „позитивна“ прогноза, а краткосрочният на равнище „F3“. „Позитивната прогноза отразява продължаващия напредък в укрепването на икономическата политика, която е подкрепяна от по-гъвкав валутен курс, твърд ангажимент за инфлационно таргетиране и устойчива бюджетна стратегия“, се казва в съобщението на рейтинговата агенция. „Фич“ прогнозира растежът на брутния вътрешен продукт на Русия да се забави през 2019 г. до 1,5 процента при 1,8 процента за 2018 г. на фона на влияние от повишването на ДДС. Според рейтинговата агенция през 2020 г. равнищата на растежа ще се възстановят до 1,9 процента. На 6 юни руската централна банка прогнозира ежегоден растеж на равнище 1,5-2 процента между 2019 и 2021 г. „Фич“ смята също, че руската икономика се е справила добре с априлския кръг американски санкции. Руският министър на финансите Антон Силуанов заяви пред журналисти, че решението на „Фич“ за кредитния рейтинг на Русия е признание за устойчивостта на икономиката на външни шокове, както и висока оценка за качеството на макроикономическото регулиране. По думите му има предпоставки за по-нататъшно подобрение на суверенния рейтинг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.18", "title": " „Фич“ потвърди кредитния рейтинг на Русия"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%be%d0%b8%d0%b7%d0%b2%d0%b5%d1%81%d1%82%d0%bd%d0%b8%d1%8f%d1%82-%d1%86%d0%b8%d0%b3%d1%83%d0%bb%d0%b0%d1%80-%d1%81%d0%b2%d0%b5%d1%82%d0%bb%d0%b8%d0%bd/", "text": "Много пъти е усещал дискриминация като чужденец Бил на една сцена с Кание Уест, Джейми Фокс, Джей Зи и Ъшър Световноизвестният цигулар Светлин Радославов, с псевдоним Svet, пристигна в България, за да изнесе два концерта за родните си фенове – един в столична попфолк дискотека днес (18.08) и един на морето в Слънчев бряг снощи. Пред “Труд” музикантът, който живее и се развива в САЩ, разказва за пътя си от София до сцената на едно от най-успешните предавания зад Океана – “Америка търси талант”, както и за живота в чужбина, развитието на кариерата му, битките в личен план и впечатленията от холивудските знаменитости. “За момче, родено в София, да стигна до най-голямата сцена за таланти в света е огромно постижение. Винаги съм обожавал да съм на сцена. Когато бях на 3 години с баба ми пътувахме с трамвая в столицата и слязохме на паметника на Иван Вазов. Аз започнах да рецитирам стихотворението “Аз съм българче”, ватманът се загледа в мен, след него и пътниците. Трамваят не тръгна, докато не свърших. Хората ръкопляскаха и ми се радваха. От тогава започнах да свиря на цигулка и когато се преместихме в Америка, паралелно с гимназията, влязох и в музикалната академия на “Eastman”. Изучавах класическа музика, но започнах да се интересувам от различни стилове като хип-хоп и латино, което беше ново за мен”, обяснява Svet. По думите му тогава е започнал да пише и рап песни и да продуцира бийтове. Един ден си казал: “Защо да не смеся цигулката с моите хип-хоп песни” и така се явил на кастинга за “Америка търси талант” в Ню Йорк. “Много ме харесаха и ми предложиха място в шоуто. Проблемът беше, че бях последна година в университета и имах изпит точно когато продуцентите искаха да участвам на живо. Трябваше да избера между следването ми и сцената. Избрах да завърша университета и получих бакалавърската диплома по икономика и международен бизнес. Продължих и да свиря с моята хип-хоп цигулка и да имам участия на все по-престижни места. След няколко години случайно пуснах едно мое клипче на продуцентите на “Америка търси талант”, чиито контакти пазех и те веднага ми се обадиха, като ми предложиха място в шоуто. Много съм горд, че съм първият българин, който стигна толкова високо ниво в представянето си!”, казва още Светлин. На въпрос до каква степен предаването е променило живота му той споделя: “Започнаха да ме канят на много престижни участия с известни музиканти като Кание Уест, Джейми Фокс, Джей Зи, Ъшър и други. Обиколих Щатите на турне и свирих в 120 града. Поканиха ме и на доста места в чужбина – Холандия, Ирландия, Дубай, Йордания, Хавай, Мексико…”, допълва младият талант. Като българин в чужбина цигуларят отбелязва, че животът у нас и в САЩ се различава драстично. “Америка е голяма страна с доста възможности и дава шанс на всеки човек да се развива. Но всичко се прави за реклама и парите са най-важното нещо, а чувствата на хората не се зачитат. Много пъти съм усещал дискриминация към чужденците заради акцент или външен вид. Като човек, който гледа отвън, мисля, че в България хората страдат повече от финансова гледна точка, но сърцето им е много по-силно. Дори да нямат много, те си спазват традициите и винаги са близки като един народ. България ме направи човека, който съм днес и аз съм безкрайно благодарен за това”, коментира Светлин Радославов. Той споделя, че се захванал с продуцирането на хип-хоп бийтове от малък, тъй като семейството му било бедно и в средата му били предимно афро-американците. “Понякога с брат ми бяхме единствените бели деца в училище. Научих музиката, която те харесваха и ми стана любима и на мен. Започнах много интензивно да правя такава музика и цигулката в един момент стана натурална в песните ми”, допълва Svet. Българинът е работил с различни таланти и известни личности. “Свирил съм със Shaquille O’Neil. Той е най-готиният човек на света. Не само че той е един от най-великите баскетболни играчи, с докторска диплома и милионер, но е много земен и добър DJ”, обяснява цигуларят. Сред най-големите му битки в живота е тази с мозъчния тумор. “Моята най-голяма битка е с мозъчния тумор. Разболях се от “Медулобластома” през 2016 година. Страдах от постоянно главоболие, отидох на лекар и ми поставиха тази страшна диагноза. Докторите откриха тумора в мозъка ми и веднага ме оперираха. След това се лекувах с химиотерапия и бях доста отслабнал, но никога не загубих моя български дух, който ме накара да си променя начина на живот и да не спирам да правя това, което обичам. Напротив! Когато облъчваха мозъка ми всяка сутрин с радиация, следобед аз ходех да свиря на болни деца в различни болници, за да ги зарадвам и да им покажа, че може да си готин без коса, защото си в пъти по-силен от болестта – много исках те да го разберат”, споделя Svet. За финал той коментира, че България винаги е в сърцето ми и когато има възможност, си идвам. “Тази година съм тук за няколко участия. Вече бях в Слънчев бряг, а тази вечер съм в “The 1 Exclusive” в София”, уточнява Светлин Радославов.        ", "date": "2018.08.18", "title": " Световноизвестният цигулар Светлин Радославов – Svet пред „Труд”: В САЩ най-важни са парите, чувствата не се зачитат\t\t\t"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d0%bd%d0%b0-%d0%bf%d0%b0%d0%ba%d0%b8%d1%81%d1%82%d0%b0%d0%bd-%d0%b8%d0%bc%d1%80%d0%b0%d0%bd-%d1%85%d0%b0%d0%bd-%d0%bf/", "text": "Новият премиер на Пакистан Имран Хан положи клетва на церемония днес в президентския дворец в столицата Исламабад, след като вчера бе избран от парламента да оглави правителството, предаде Франс прес. 65-годишният бивш шампион по крикет тържествено се закле, че ще бъде верен на Пакистан и винаги ще действа в интерес на неговата цялост и суверенитет. Имран Хан ще ръководи коалиционно правителство, тъй като партията му „Пакистан Техрик-и-инсаф“ спечели най-много места в парламента на изборите на 25 юли, но не достатъчно, за да управлява самостоятелно. Той е 22-ият министър-председател на Ислямската република Пакистан, която има ядрено оръжие. В управляващата коалиция участват няколко малки партии, свързани с влиятелните въоръжени сили. На церемонията по полагане на клетвата съпругата на Имран Хан – Бушра Биби, се появи за първи път на публично място след сватбата им в началото на годината. Тя бе облечена в бял никаб, откриващ само очите ѝ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.18", "title": " Новият премиер на Пакистан Имран Хан положи клетва"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "и така нататък за събота и неделя.", "date": "2018.08.18", "title": " Труд Уикенд – един вестник за два дни"}
{"url": "https://trud.bg/%d0%bf%d0%be%d0%b6%d0%b0%d1%80%d0%bd%d0%b8%d0%ba%d0%b0%d1%80%d0%b8-%d0%bc%d0%be%d0%b4%d0%b5%d0%bb%d1%8a%d1%82-%d0%bf%d0%be%d0%b6%d0%b0%d1%80%d0%b5%d0%bd-%d0%b0%d0%b2%d1%82%d0%be%d0%bc%d0%be%d0%b1/", "text": "Пожарният автомобил Ивеко Магирус TLF 3000/300, който се обърна при неизвестни обстоятелства на мост край Куклен, и това  Илиян Попов, е модел – потенциален убиец, твърдят пожарникари. За последните две години това е четвърти инцидент с този модел пожарни автомобили след тези в РДПБЗН Ловеч на 05.03.2017 г, в РДПБЗН Бургас на 13.08.17 г. и в РДПБЗН Велико Търново на 16.03.18 г., информира  . В предните три инцидента, се стигна до различни леки и средни наранявания на пожарникарите от екипите на катастрофиралите пожарни автомобили. Този път обаче загина пожарникар. Общото мнение е, че поради конструкцията на тези камиони (серията TLF), центърът на тежестта, когато камионът е с пълни водни резервоари, е много високо, което лесно води до подхлъзване и преобръщане на машината. Заради подобен случай в Германия местните противопожарни служби ще съдят производителя. На седми август 2017 година, противопожарен автомобил – цистерна Магирус TLF 20/40 се преобръща по време на тренировка на екипаж и катастрофира в стена. Загива един пожарникар. След разследване, приключило 6 месеца по-късно, прокуратурата в Германия обявява, че водачът няма вина за инцидента. Направените експертизи заключават, че TLF машините на Магирус са с много висок център на тежестта и при скорост от 30 км/ч, с колкото се е движила катастрофиралата пожарна, водачът не е можел да предвиди, че машината ще се преобърне. По този случай, Федералната автомобила инспекция на Германия инициира проверка за съответствие със стандартите на машините Магирус TLF. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.18", "title": " Пожарникари: Моделът пожарен автомобил, погубил огнебореца Илиян Попов е потенциален убиец"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0-%d1%81%d1%80%d0%b5%d1%89%d1%83-%d0%b4%d0%be%d0%ba%d0%bb%d0%b0%d0%b4-%d0%bd%d0%b0-%d0%bf%d0%b5%d0%bd%d1%82/", "text": "Китайското министерство на отбраната изрази протест пред Вашингтон заради  , в който се посочва, че китайските въоръжени сили вероятно тренират за удари по САЩ и техните съюзници, предаде Ройтерс. Китайското министерство на отбраната заяви, че в доклада на Пентагона са изтълкувани превратно стратегическите намерения на Китай и е преувеличена „така наречената китайска заплаха“. „Китайската армия се противопоставя категорично на това и изрази решителен протест пред САЩ“, гласи декларация на министерството. Китай следва курс на мирно развитие и отбранителна национална стратегия. Той винаги е допринасял за световния мир и е защитавал световния ред, заяви още министерството на отбраната в Пекин. „Целта на засилената модернизация на китайската армия е опазване на националния суверенитет, на сигурността и интересите в сферата на развитието, както и (опазване на) глобалния мир, стабилност и благоденствие“, се посочва в декларацията. „Китайската военна реформа, разработването на оръжия и отбранителните способности в интернет пространството са оправдани. Критиките в американския доклад са чиста проба догадки“, заяви министерството.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.18", "title": " Китай протестира срещу доклад на Пентагона"}
{"url": "https://trud.bg/%d0%bd%d0%b0%d0%b4-20-%d0%ba%d0%b3-%d1%85%d0%b5%d1%80%d0%be%d0%b8%d0%bd-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bd%d0%b0-%d0%ba%d0%b0%d0%bf%d0%b8%d1%82%d0%b0%d0%bd-%d0%b0%d0%bd/", "text": "20,210 кг хероин задържаха митническите служители на Митнически пункт Капитан Андреево. Наркотикът на стойност над 1,8 млн. лева е открит при митническа проверка в сак, поставен над резервната гума на камион. Образувано е досъдебно производство по случая, като разследването се води от разследващ митнически инспектор при Митница – Бургас, съобщиха от Агенция „Митници“. Окръжна прокуратура-Хасково привлече като обвиняем 45-годишен турски гражданин за това, че без надлежно разрешително пренесъл през границата на страната високорисково наркотично вещество – хероин, с общо брутно тегло 20,21 кг, на стойност 1 818 900 лева, като предметът на престъплението е в особено големи размери и деянието представлява особено тежък случай. До момента е установено, че на 16 август 2018 г., на ГКПП-Капитан Андреево, около 14.00 часа, от Република Турция в Република България влязъл товарен автомобил, марка „ДАФ“, управляван от обвиняемия. Товарният автомобил бил отклонен за щателна митническа проверка. При извършената такава се установило, че върху резервната гума на полуремаркето имало поставен сак, в който се намирали 19 броя пакети, съдържащи кафяво прахообразно вещество. При тестване с полеви наркотест, същото е реагирало на хероин. Проведени са били процесуално следствени действия, при които товарният автомобил и намереното наркотично вещество са били иззети. Стойността на иззетото наркотично вещество възлиза на 1 818 900 лева. Турският гражданин е бил привлечен към наказателна отговорност за престъпление по чл. 242 ал.4, вр. ал.2 от Наказателния кодекс. С постановление на Окръжна прокуратура – Хасково, от 17.08.2018 г., турският гражданин е бил задържан за срок от 72 часа, в рамките на които предстои да бъде внесено искане в съда за вземане спрямо него на мярка за неотклонение „Задържане под стража“. Разследването по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.18", "title": " Над 20 кг хероин задържаха на „Капитан Андреево“"}
{"url": "https://trud.bg/%d0%bd%d0%b0%d0%b9%d0%b4%d0%b6%d1%8a%d0%bb-%d1%84%d0%b0%d1%80%d0%b0%d0%b6-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0-%d0%b2-%d0%b3%d0%be%d0%bb%d1%8f%d0%bc%d0%b0%d1%82%d0%b0-%d0%bf%d0%be/", "text": "Найджъл Фараж обяви, че се завръща пак в голямата политика, за да води кампания срещу плана за Брекзит на премиера Тереза Мей. В статия в „ “ евродепутатът от Партията за независимост пише, че споразумението, постигнато от министър-председателя, е било „предателство спрямо британците, защото съдържа регулативно обвързване с ЕС“. „Време е да бъде даден урок на политическата класа: връщам се да се боря за истински Брекзит“ – под това заглавие във вестника Найджъл Фарадж оповестява плановете си, като твърди, че вече няма съмнение, че политическата класа в Уестминстър и много от нейните съюзници в медиите не приемат резултата от референдума за напускане на ЕС. Фараж посочва, че ще се присъедини към евроскептичната групировка „Напускане значи напускане“ и серията от организирани от нея прояви. Изявлението на бившия лидер на националистическата Партия за независимост идва след оставките миналия месец на Дейвид Дейвис и Борис Джонсън по повод на стратегията в преговорите за Брекзит на премиера Тереза Мей. Дейвис не бе съгласен с предложенията на Мей, а Джонсън обвини Мей в преследване на „полу-Брекзит“. В същото време се засилват призивите за втори референдум по заключителното споразумение за Брекзит. Великобритания би трябвало да излезе от ЕС на 29 март 2019 година. / / АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.08.18", "title": " Найджъл Фараж се завръща в голямата политика заради Брекзит"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d1%88%d0%be%d1%84%d1%8c%d0%be%d1%80-%d1%83%d0%bf%d0%be%d1%82%d1%80%d0%b5%d0%b1%d0%b8%d0%bb-%d0%ba%d0%b0%d0%bd%d0%b0%d0%b1%d0%b8%d1%81-%d0%b8-%d0%b2%d0%b7/", "text": "Специализирана полицейска операция за безопасност на пътя се проведе в област Бургас. Акцентът тази вечер бяха проверките в курортния комплекс „Слънчев бряг“. 12 подвижни екипа на полицията бяха разположени на различни места на територията на областта, информира  . Само за първите два часа на операцията бяха проверени над 130 автомобила, обясни началникът на КАТ-Бургас комисар Неделчо Рачев. „До настоящият момент са иззети две свидетелства за управление на МПС. Едното заради неплатени глоби.“ Още в първите минути на акцията беше заловен шофьор с невалидна книжка, на който ще бъдат отнети всички 39 контролни точки и регистрационните номера. По собствените думи на шофьора, той е бил на гости в курорта и е забравил книжата си в хотела. Малко по-късно бе заловен и водач с положителна проба за канабис. Той беше задържан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.18", "title": " Хванаха шофьор, употребил канабис и взеха две книжки за два часа"}
{"url": "https://trud.bg/%d0%b2%d1%80%d1%8f%d0%b7%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%ba%d0%be%d0%bb%d0%b0-%d0%b2-%d1%85%d0%be%d1%80%d0%b0-%d0%b4%d0%be-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8/", "text": "Разследващите случая с   в хора в района на британския парламент тази седмица предполагат, че произшествието по-скоро не е било терористичен акт, пише „Индипендънт“. Въпреки че мотивите на управлявалия автомобила британец от судански произход Салих Хатер все още са неизвестни, следователите предполагат, че действията му са плод на проблеми в личния му живот, а не на умишлен опит да навреди на хора. Полицията получи право да задържи 29-годишния Хатер под стража до понеделник, без да са му повдигнати обвинения. Източник от британското правителство заяви пред „Индипендънт“, че детективите не разполагат с доказателства водачът на автомобила да се е радикализирал. Преди това британската преса писа, че Хатер е бил психически сломен от събития в живота си, станали през последните няколко месеца. Баща му и брат му загинали в две отделни катастрофи, а той самият бил изключен от Университета в Ковънтри, където посещавал курсове за подготовка за счетоводител. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.18", "title": " Врязването на кола в хора до британския парламент не е терористичен акт"}
{"url": "https://trud.bg/%d0%bf%d0%b5%d1%80%d1%83-%d0%b8-%d0%b5%d0%ba%d0%b2%d0%b0%d0%b4%d0%be%d1%80-%d0%b7%d0%b0%d1%82%d1%8f%d0%b3%d0%b0%d1%82-%d0%b8%d0%b7%d0%b8%d1%81%d0%ba%d0%b2%d0%b0%d0%bd%d0%b8%d1%8f%d1%82%d0%b0-%d0%b7/", "text": "Двете южноамерикански страни Перу и Еквадор затягат изискванията за влизане на тяхна територия на хилядите венецуелски мигранти, бягащи от икономическата и хуманитарна криза в страната си, предаде Асошиейтед прес. Вчера перуанските власти обявиха, че ще последват примера на Еквадор и ще искат всички влизащи венецуелци да имат паспорт. През последните месеци в двете страни дойдоха голям брой мигранти. В Перу според властите наскоро само за ден дошли 5000 венецуелци. В Еквадор оценките са, че в началото на август са идвали по над 4000 на ден. Според ООН от 2014 г. досега 2,3 милиона венецуелци са избягали от Венецуела. В момента повечето заминават по суша. Първо влизат в Колумбия, а после продължават към други страни от Латинска Америка като Еквадор и Перу. Американският министър на отбраната Джеймс Матис заяви, че Пентагонът ще изпрати кораб в Колумбия, за да помогне за справяне с напрежението върху колумбийската здравна система, предизвикано от кризата с венецуелските бежанци. Матис каза, че колумбийският президент Иван Дуке, с когото се срещна вчера в Богота в рамките на обиколка, включваща Бразилия, Аржентина, Чили и Колумбия, е подкрепил предложението. Част от детайлите обаче все още се доработват.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.18", "title": " Перу и Еквадор затягат изискванията за преселниците от Венецуела"}
{"url": "https://trud.bg/%d0%bf%d0%be%d0%b3%d1%80%d0%b5%d0%b1%d0%b2%d0%b0%d1%82-%d0%b0%d1%80%d0%b5%d1%82%d0%b0-%d1%84%d1%80%d0%b0%d0%bd%d0%ba%d0%bb%d0%b8%d0%bd-%d0%b2-%d1%80%d0%be%d0%b4%d0%bd%d0%b8%d1%8f-%d0%b9-%d0%b3%d1%80/", "text": "Погребението на легендарната певица Арета Франклин ще се състои на 31 август в нейния роден град Детройт, след двудневно поклонение, съобщават местни медии, позовавайки се на близък до семейството ѝ източник. Церемонията ще се състои в храм Грейтър Грейс и на нея ще присъстват само семейството, обичните ѝ хора и избрани гости, съобщава репортер на Детрой фри прес. На 28 и 29 август феновете ѝ могат да кажат последно сбогом на легендата на соул музиката пред Музея за афроамериканска история в града. Арета Франклин почина на 76 години след дълга битка с рака. За последен път тя пя през ноември 2017 г. за фондацията за СПИН на Елтън Джон в Ню Йорк. През цялата си кариера певицата е спечелила 18 награди „Грами“, включително и една за цялостно творчество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.18", "title": " Погребват Арета Франклин в родния й град"}
{"url": "https://trud.bg/%d1%82%d1%80%d0%b8%d0%bb%d1%8a%d1%80-%d1%82%d1%80%d0%b8%d0%bf-%d0%be%d1%82-%d0%b4%d0%b6%d0%b5%d1%80%d1%8a%d0%bc%d0%b8-%d1%81%d0%be%d0%bb%d0%bd%d0%b8%d0%b5/", "text": "Джеръми Солние е един от най-авангардните, проспериращи и обсъждани млади режисьори на англоезичния свят. След успеха на “Blue Ruin” и “Green Room” той стана разпознаваемо име и дори бе ангажиран с третия сезон на “True Detective”, но напусна само след два заснети епизода. Феновете му няма защо да плачат, защото само след няколко седмици предстои световната премиера на най-новия му филм “Hold the Dark” – екранизация на едноименния бестселър на Уилям Джиралди, с чиято адаптация се е нагърбил дългогодишният приятел на Солние, актьорът, сценарист и режисьор Мейкън Блеър (”I Don’t Feel At Home In This World Anymorе.”), съобщава operationkino.net. “Hold the Dark” е описван като напрегнат разказ за съдбата, семейството и отмъщение, чието действие се развива в пустошта на Аляска. Когато трето поред дете в отдалечено градче в Аляска е убито от глутница вълци, местните жители призовават ловец експерт (Джефри Райт), който да ги проследи и унищожи. Мисията му го отвежда по мрачен и шокиращ път и той е принуден да се изправи срещу жестокостта на природата и собствения си провал като човек, след като научава ужасяваща тайна от майката (Райли Кио) на едно от децата. След като съпругът (Александър Скарсгард) на жената се завръща у дома и открива случилото се, полудял от мъка започва маниакално преследване, което оставя кървава диря през замръзналия пейзаж… Александър Скарсгард е звездата на филма, а една от женските роли се изявява и елегантната Анабел Кътей.  А ето какво казва самият Джеръми Солние за филма си: “В този филм има толкова първи неща за мен. Рекорден брой сцени с интимен диалог и най-много убити. Първата ми военна сцена, първият ми въздушен епизод, а също и за първи път работя с животни. В тази връзка беше огромно предизвикателство.”", "date": "2018.08.18", "title": " Трилър трип от Джеръми Солние\t\t\t"}
