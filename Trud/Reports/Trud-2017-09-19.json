{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%b7%d0%b0%d1%81%d0%b5%d0%b4/", "text": "", "date": "2017.09.19", "title": " Кметът  на Благоевград  участва в заседание на Асоциацията по ВиК"}
{"url": "https://trud.bg/%d1%81%d0%bb%d0%b8%d0%b2%d0%b5%d0%bd-%d0%ba%d0%b0%d0%bd%d0%b8-%d0%b4%d1%80%d1%83%d0%b3-%d1%81%d1%82%d1%80%d0%be%d0%b8%d1%82%d0%b5%d0%bb-%d0%bd%d0%b0-%d0%b8%d0%bd%d1%84%d0%b0%d1%80%d0%ba%d1%82%d0%bd/", "text": "Строителят, спечелил процедурата на община Сливен за реконструкция на най-натовареното кръстовище \"Розова градина\" в града, не е подписал договора - съобщи кметът Стефан Радев. Той е имал едномесечен срок, за да подготви необходимите документи за сключване на договора и стартиране на ремонтите. Но до края на август не се е явил и контрактът е бил предложен на втория в класирането. Това означава, че обектът ще струва с близо 900 хил.лева в повече - с толкова офертата е по-скъпа от тази на отказалия се победител. В \"Розова градина\" се вливат автомобилни потоци от пет места. Инфарктното кръстовище плаче за ремонти от много години насам, но пари не се намираха. В края на м.г. обаче правителството отпусна 3 млн.лева за обекта. В процедурата участваха 5 кандидата. Общинска комисия под председателството на зам.-кмета Стоян Марков определи на първо място \"ХТ Карандила\"ДЗЗД, в което участват софийските фирми \"Хидрострой\"АД и \"Трансконсулт 22?ООД. Тяхната оферта в размер около 1,4 млн.лева без ДДС бе най-ниската. Класиралото се на второ място Обединение \"Сливен партнерс\"ДЗЗД предложи цена от 2,3 млн.лева без ДДС. В обединението влизат четири фирми - софийските \"Копекс и Ко\"ЕООД и \"Стройнорм\"ЕООД, варненската \"БГ Ленд Ко\"ООД и \"Агробилд\"ЕООД от Белица - става ясно от протокола на общинската комисия. Мотивите, с които спечелилият кандидат се е отказал от изпълнение на поръчката, не са известни на общината - обясни кметът Радев. Законът не е превидил гаранция за участие в случаи като този. Вторият в класирането има също едномесечен срок за сключване на контракта. Ако и той се откаже, процедурата ще започне отначало. Реконструкцията на \"Розова градина\" трябва да приключи за 180 дни. Всяко едно забавяне ще създаде проблеми, тъй като срокът за усвояване на отпуснатите държавни пари изтича. Общината ще настоява пред Министерския съвет той да бъде удължен, а остатъкът от милионите да бъде използван за други обекти в Сливен.", "date": "2017.09.19", "title": " Сливен кани друг строител на инфарктно кръстовище, първият с ниската оферта се отказал"}
{"url": "https://trud.bg/55-%d1%81%d0%bf%d0%b0%d0%b4-%d0%bd%d0%b0-%d1%87%d1%83%d0%b6%d0%b4%d0%b8%d1%82%d0%b5-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8/", "text": "Преките чуждестранни инвестиции у нас продължават да намаляват и за година се стопиха с цели 55%, или 534.8 млн. евро, като за първите седем месеца на 2017 г. достигат 431.8 млн. евро, показват данни на Българската народна банка. Само през юли вложенията намаляват с 19.2 млн. евро, при увеличение от 152.4 млн. евро през същия месец на 2016 г. Най-големите преки инвестиции в страната за периода януари – юли 2017 г. са регистрирани от Холандия (392.1 млн. евро), Швейцария (71.3 млн. евро) и Турция (71.3 млн. евро). За година вложенията на чужденци в недвижими имоти намаляват почти десеторно. Към края на юли те са едва 5.6 млн. евро, при 54.4 млн. евро за първите седем месеца на миналата година. Статистиката показва, че най-много пари в недвижимости са инвестирали руснаци (2.7 млн. евро, 47.6% от общия размер за периода), следвани от украинци (0.7 млн. евро, 13.2%) и казахи (0.5 млн. евро, 8.2%). По предварителните данни на БНБ, реинвестиране на печалба е отрицателна и възлиза на 10.5 млн. евро, при положителна стойност от 310.3 млн. евро за януари – юли 2016 г. Преките инвестиции от България в чужбина нарастват със 113.5 млн. евро, при увеличение с 94.6 млн. евро за седемте месеца, показва още статистиката на централната банка. През първите седем месеца на годината износът на стоки от България нараства с цели 1,9691 млрд. евро до 14,7465 млрд. евро, а при вносът увеличението е с 2,5858 млрд. евро до 15,9234 млрд. евро.", "date": "2017.09.19", "title": " 55% спад на чуждите инвестиции\t\t\t"}
{"url": "https://trud.bg/%d1%81%d0%bf%d0%be%d1%80%d1%82%d0%bd%d0%b0-%d0%b7%d0%b0%d0%bb%d0%b0-%d0%b0%d1%80%d0%b5%d0%bd%d0%b0-%d1%88%d1%83%d0%bc%d0%b5%d0%bd-%d0%b5-%d0%b3%d0%be%d1%82%d0%be%d0%b2%d0%b0-%d0%bd%d0%b0-70/", "text": "Строители градят усилено многофункционалната спортна зала „Арена Шумен“ и 70% от дейностите вече са приключени. Свършена е най-тежката част, оттук нататък всичко е по-лесно, каза ръководителят на проекта Емил Мартинов пред журналисти на обекта във вторник. Прогнозите са, че до Коледа спортната зала може да бъде завършена. Както „Труд“ писа, правителството отпусна 8,5 млн.лв. за нейното изграждане. Тя ще има 2300 места, от тях 1500 седящи.  Ежедневно на място са поне 80 работници и в момента са доставени всички стоманени конструкции за уникалната фасада на залата и за покрива, уточни Мартинов. Работи се и по всички инсталации – електо, ВиК и вентилация. На 25 септември започват довършителни работи във вътрешността вътре – прегради за помещенията, за съблекални, магазини ни фитнеса. Всеки ден се излива по едно стъпало от трибуната, готови са три. В началото на октомври ще започне асфалтиране по паркинга и алеите. Работи се и по озеленяването, започва нанасяне на хумус.  Фонтани в две редици ще красят входа на залата, а проектът за тях първо ще бъде предаден за одобрение в общината. Ще има зелени зони, цветни алеи, парково осветление, пейки и мястото ще стане много красиво и за разходки, и спортни мероприятия.  Домакин на обиколката беше кметът Любомир Христов, който обясни, че вече се проектира хотелът, и спортните игрища с басейн в близост до залата. Той поясни, че за стопанисване и менажиране на „Арена Шумен“ ще се обяви обществена поръчка за публично-частно партньорство, а общината ще постави условия, за да могат шуменци изцяло да се възползват от съоръжението.  Срокът за завършване на „Арена Шумен“ по договора с общината е февруари догодина, но ще направим всичко възможно да стане за Коледа, каза ръководителят на проекта. Единствена пречка могат да бъдат дъждове.", "date": "2017.09.19", "title": " Спортна зала „Арена Шумен“ е готова на 70%"}
{"url": "https://trud.bg/%d0%bf%d1%80%d0%b8%d1%81%d1%8a%d0%b4%d0%b0-%d0%b8-%d0%b3%d0%bb%d0%be%d0%b1%d0%b0-%d0%b7%d0%b0-%d1%81%d1%82%d1%83%d0%b4%d0%b5%d0%bd%d1%82-%d0%b7%d0%b0%d0%bb%d0%be%d0%b2%d0%b5%d0%bd-%d0%b4%d0%b0-%d1%88/", "text": "Две дози марихуана за близо 4 лева и шофиране след употреба на наркотични вещества вкараха в съдебната зала студент от Сливен, съобщиха от Районния съд. Младежът е бил заловен на 1 януари тази година с лек автомобил \"Фолксваген голф\" на един от централните булеварди в областния град. По двете обвинения съдът му наложи условна присъда от 6 месеца с 3-годишен изпитателен срок, както и глоба от 2 500 лева. Шофьорската му книжка е отнета за 1 г. и 6 месеца. Освен това ще трябва да плати близо 1000 лева разноски и такси по делото. Наказанието му бе наложено при съкратеното съдебно следствие, след постигнато споразумение между обвиняемия и прокуратурата. Определението е окончателно и не подлежи на обжалване. 6-месечна условна присъда с изпитателен срок от 3 г. получи и друг сливенец, който на 1 септември е шофирал \"Сеат ароса\" след употреба на марихуана.", "date": "2017.09.19", "title": " Присъда и глоба за студент, заловен да шофира дрогиран"}
{"url": "https://trud.bg/%d1%80%d0%b5%d1%88%d0%b0%d0%b2%d0%b0%d1%82-%d0%bf%d0%be-%d1%81%d0%bf%d0%b5%d1%88%d0%bd%d0%be%d1%81%d1%82-%d0%bf%d1%80%d0%be%d0%b1%d0%bb%d0%b5%d0%bc%d0%b8%d1%82%d0%b5-%d0%be%d0%ba%d0%be%d0%bb%d0%be/", "text": "В процес на изглаждане са всички проблеми, които трябваше да бъдат решени при реконструкцията на високоскоростния път Пловдив – Асеновград, стана ясно след днешната работна среща, домакин на която бе областният управител на Пловдив Здравко Димитров. На нея присъстваха шефът на АПИ, кметовете на общините Пловдив, Асеновград, Куклен и Родопи, собственикът на фирмата изпълнител на Асеновградско шосе, представители и шефове на „Пътпроект“, Напоителни системи, ЕВН “Електроразпределение – Юг“, Областно пътно управление – Пловдив, РИОСВ-Пловдив, проектанти, главни архитекти и експерти на общините и областна администрация. На срещата за кратко присъства и вицепремиерът Томислав Дончев. Проблемът с коригирането на напоителните и отводнителните канали, които минават през трасето, ще бъде решен до дни, за да може да стартира проектирането и изграждането на локални платна и кръговите кръстовища на Долни Воден и в началото на Асеновград.  Възлагането и проектирането на локалните платна е ангажимент на трите общини Асеновград, Куклен и Родопи. От ЕВН “Електроразпределение – Юг“ предадоха проекта за електрозахранване на „Тракия икономическа зона“, чиято процедура очаква решение вече 6 месеца. Кметът на Пловдив Иван Тотев заяви, че забележките по проекта за кръговото на изхода на Пловдив са отстранени и парцеларният план е готов за съгласуване. Бяха обсъдени и проектите за удвояване на Околовръстното шосе, както и изграждането на Източна дъга на  Пловдив, която да свързва Асеновградско шосе с Ягодовско шосе. Подготвя се проект за изграждане на 7-километров четирилентов околовръстен път с едно локално платно между  „Скобелева майка“ и Асеновградско шосе. Предстои да бъде изготвен парцеларен план, след като да започне отчуждаване. След края на срещата премиерът Бойко Борисов, който лично се ангажира да помага за реализацията на важните транспортни проекти на Пловдивска област, се обади на губернатора Здравко Димитров, за да получи информация за конкретните мерки, които ще се предприемат за разрешаване на проблемите.", "date": "2017.09.19", "title": " Решават по спешност проблемите около реконструкцията на  пътя Пловдив – Асеновград"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%bc%d1%8a%d0%b6-%d0%b7%d0%b0-%d0%bd%d0%b0%d1%80%d0%ba%d0%be%d1%82%d0%b8%d1%86%d0%b8-%d0%b8-%d0%be%d1%82%d0%bd%d0%b5%d1%85%d0%b0-%d0%bd%d0%b0%d0%b4-110-000/", "text": "Две години затвор при първоначален строг режим получи Живко Х. от твърдишкото село Сборище за държане на наркотици, прекурсори за производството на метаамфетамин и държане на над 110 хил.лева в лева и валута, придобити от държането и производството на дрога с цел разпространение. Наказанието бе наложено от Окръжния съд в Сливен след постигнато споразумение между обвиняемия и прокуратурата - съобщиха от съда. Живко Х. бе задържан през февруари при операция на полицията срещу разпространението на наркотични вещества. Бяха намерени марихуана и метаамфетамин на стойност около 145 лева, суровини за производството на синтетичен наркотик - 6,8 кг толуол, 300 гр. солна киселина, около 1,3 кг фосфорна киселина. Бяха установени и сумите от близо 34 хил.лева и 40 100 евро, придобити от престъпна дейност.  Освен ефективната осъдителна присъда, Окръжният съд наложи конфискация на парите в полза на държавата. Живко Х. ще трябва да плати и 2500 лева по сметката на ОД на МВР в Сливен за разноски. Определението на съда е окончателно и не подлежи на обжалване.", "date": "2017.09.19", "title": " Осъдиха мъж за наркотици и отнеха над 110 000 лева в полза на държавата"}
{"url": "https://trud.bg/%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd-%d0%b8%d0%bb%d0%b8%d0%b5%d0%b2-%d1%81%d0%bf%d0%be%d0%b4%d0%b5%d0%bb%d1%8f-%d0%b4%d1%83%d0%bc%d0%b8-%d0%b8%d0%b7%d0%b2%d1%8a%d0%bd/", "text": "Организаторите на международния театрален фестивал  „Сцена на кръстопът“ отбелязаха 80-годишнината на големия български белетрист и драматург Константин Илиев със специална вечер в Камерната зала на Драматичния театър, където за забележителното му присъствие на сцената говориха актьори и театроведи. Бе представена и новата книга на Константин Илиев „Думи извън сцената“.  Художествено-документалната творба излиза от печат за премиерата в Пловдив благодарение на издателска къща „Жанет 45”. Празникът в чест на достолепния юбилей на Константин Илиев продължава и утре, когато в Камерната зала на театъра от 19.30 часа ще бъде представен спектакълът „Великденско вино“. Интерпретацията на една от най-забележителните и играни творби на Константин Илиев е на театър „Възраждане“. Режисурата и сценографията са дело на Весела Василева и Борислав Тонев-Бъки. Ролите изпълняват Свежен Младенов и Йордан Ръсин. За творчеството на Константин Илиев е писано много, но най-силни са думите, които изричат хората, работили с драматургичните му текстове. Ето какво са написали те през годините някои от тях: „Константин Илиев е враг на литературното говорене, лъжепоетичното изразяване. Но той не се уеднаквява и с последните тенденции за разбиване на словесния лъжебарок с нарочната употреба на жаргон и всекидневен говор. При него този процес е органичен. Той притежава изострен усет за лъжа и фалш. Неговата реч е лаконична, доведена до почти кодово звучене. Тя не се разбира лесно, нужен е ключ, а това е драматическият усет, трябва да бъдеш театрал, за да я разбереш.” ( Любен Гройс) „Константин Илиев не е съдник. Повтарям – за мен той е летописец. Най-близко е до Чехов. Както тоя велик доктор, той следи симптомите, регистрира процесите на болестта, търси съпротивителните сили на организма и… може би… се старае да им помогне с някоя от противоотровите на изкуст вото. (…) Трудно се правят констатации от неговите анализи – те някак закономерно са все изпреварващи; процесите в живота все още зреят, а той вече е налучкал тяхната болезнена първопричина. (…) Константин Илиев цял живот пише едно произведение – дълго произведение с „продължение“ – и то е, както при повечето сериозни писатели, човешката комедия на времето, в което живеем. (Леон Даниел) … Автобиографиите на личности като Константин Илиев са повече от интересни. Те са форма на отговор на въпроса какво свидетелство ще оставят „тези, на които времето дари дали щастливата, дали нещастна, но със сигурност уникална възможност да населяват не някоя въображаема, а една, колкото това и да противоречи на етимологията на понятието, „реална Утопия“. (Проф. Амелия Личева)", "date": "2017.09.19", "title": " Константин Илиев споделя „Думи извън сцената“ в Пловдив"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d1%80%d0%be%d0%bc%d0%be%d1%82%d0%b8%d1%80%d0%b0%d1%85%d0%b0-%d0%bd%d0%be%d0%b2%d0%be-%d0%bf%d1%80%d0%b8%d0%bb%d0%be%d0%b6%d0%b5%d0%bd%d0%b8/", "text": "В Пловдив днес беше представено най- новото мобилно приложение за Android, което  може да се използва вместо гид от всеки турист, желаещ да посети и разгледа Античния театър в града под тепетата. Това е първият „Виртуален пътеводител на Античния театър”, създаден по проект за конкретни обекти с финансовата подкрепа на Община Пловдив.  Приложението може да бъде изтеглено безплатно от интернет, а до 10 дни в в близост до Античния театър ще има QR код, съобщи Любен Баков, журналист и фотограф с разностранни интереси в областта на културата, който представи приложението, разработено от неговия екип и програмисти. В приложението има пет „заключени“ места, които, след като бъдат посетени и видени от туриста, се отключват. Има и карта с петте локации, както и индикатор, който сигнализира кое от непосетените места се намира най-близо. Така на практика се получава и ефект на игра. Приложението е съвсем ново като разработка, затова екипът е готов да приеме всякакви идеи за доусъвършенстване, препоръки и стъпки за неговото по-нататъшно развитие.", "date": "2017.09.19", "title": " В Пловдив промотираха ново приложение за Android, посветено на Античния театър"}
{"url": "https://trud.bg/%d0%b3%d1%80%d0%b0%d1%82%d0%b8%d1%81%d0%bd%d0%b8%d1%8f%d1%82-%d0%bf%d0%b5%d1%80%d0%b8%d0%be%d0%b4-%d0%b1%d0%b5%d0%b7-%d1%81%d0%ba%d0%be%d0%b1%d0%b8-%d0%bd%d0%b0-%d0%b0%d0%b2%d1%82%d0%be%d0%bc%d0%be/", "text": "От 20 септември ще започне поставянето на скоби на автомобилите с неплатена такса за синя зона, съобщи управителят на Общинското предприятие „Градска мобилност” Димитър Пантелеев. Досега гражданите само бяха предупреждавани за новия режим на паркиране заради необходимостта от плавен преход към синята зона. От общината призоваха водачите да спазват правилата за движение и безопасност на пътя, както и Наредбата за условията и реда за платено и безплатно почасово паркиране на превозните средства. От 19 септември номер 1344 приема гласови обаждания и се избира без да начислява допълнителна стойност. Избира се директно, без код и без значение от кой оператор е направено обаждането. На този номер клиентите на „Градска мобилност“ ще могат да съобщават за нередности, както и ще се обаждат, ако имат наложени санкции с наказателни скоби, за да бъдат освободени срещу заплащането от 24 лева. От предприятието напомниха, че дори и след заплащане на такса за паркиране, водачите на автомобили нямат право да спират на местата, сигнализирани с неподвижен пътен знак за служебен абонамент.", "date": "2017.09.19", "title": " Гратисният период без скоби на автомобилите в Сливен изтече"}
{"url": "https://trud.bg/%d1%83%d1%80%d0%b0%d0%b3%d0%b0%d0%bd%d1%8a%d1%82-%d0%bc%d0%b0%d1%80%d0%b8%d1%8f-%d1%83%d0%b4%d0%b0%d1%80%d0%b8-%d0%b4%d0%be%d0%bc%d0%b8%d0%bd%d0%b8%d0%ba%d0%b0-%d1%81-260-%d0%ba%d0%b8%d0%bb%d0%be/", "text": "Ураганът „Мария” удари Карибския регион. Щатите са в готовност да посрещнат силата на новия ураган, mътят на урагана е на север, съобщи . Новата стихия  удари Доминика със сила на ветровете 260 километра в час. След себе си остави жертви и разрушения в малката островна държава. Властите на съседнa Мартиника обявиха извънредно положение, но островът беше подминат в голяма степен от урагана. А в Гваделупа наредиха евакуация на населението. Очаква се тази нощ  ураганът „Мария“ да достигне Пуерто Рико и Вирджинските острови, както и да мине покрай източното крайбрежие на Съединените щати. Ако „Мария” съхрани силата си, това ще е най-мощният ураган, връхлитал острова от 85 години насам.  На някои места на Пуерто Рико се очакват по 640 литра дъждове на квадратен метър. Интересното е, че „Мария” следва постъпките „Ирма” – траекториите и на двата урагана са почти едни и същи, с разлика от седмица.", "date": "2017.09.19", "title": " Ураганът „Мария“ удари Доминика с 260 километра в час\t\t\t"}
{"url": "https://trud.bg/%d1%83%d0%bd%d0%b8%d0%ba%d0%b0%d0%bb%d0%bd%d0%b8-%d0%ba%d0%be%d1%80%d0%b0%d0%b1%d0%b8-%d0%be%d1%82%d0%ba%d1%80%d0%b8%d1%85%d0%b0-%d1%83%d1%87%d0%b5%d0%bd%d0%b8-%d0%b2-%d1%87%d0%b5%d1%80%d0%bd%d0%be/", "text": "  “На дъното на Черно море не открихме злато, но намерихме нещо много по-ценно. Това са уникални круширали кораби, които никой човек от по- ново време не е виждал. За две години се натъкнахме на 21 такива морски съда- лично наше откритие. Изследвахме общо 61 потънали надълбоко морски съда, които описахме подробно.” Това заяви пред “Труд” д-р Калин Димитров, директор на Центъра за подводна археология в Созопол, част от екипа на проекта Black Sea MAP. След сензационни открития той и колегите му от екипа, воден от проф. Джон Адамс от Университета в Саутхамптън, се завърнаха с кораба “Havila Subsea”. Огромният изследователски кораб спря на второ корабно място в порта на Бургас в 7. 00 часа сутринта. Учените, сред които още д- р Крум Бъчваров от университета в Кънектикът, проф. Людмил Вагалински, директор на Археологическия институт с музей при БАН, техни колеги по подводна археология от Швеция и др., разкриха тайните, до които са се докоснали по време на вълнуващата изследователска дейност – 80 дни в открито море. Освен това, учените са открили находки и в загадъчната река Ропотамо. По обед във вторник, кметът на Бургас Димитър Николов вече бе пред кораба “Havila Subsea” и разговаряше с учените, посветили се на проекта за подводна археология Black Sea MAP. Той посрещна министъра на културата Боил Банов и заедно с екипа на проекта се снимаха на хеликоптерната площадка на научно- изследователския кораб. Учените подариха на министъра и на кмета макети от уникалните си открития на потъналите кораби. “В научния свят има спорове за това, какво се е случило преди милиони години. През 2015- та година излязохме в открито море и сканирахме 1000 километра площ. Имаме системи, които помагат да картографираме, но и други, които откриват какво се намира под морското дъно. От 70 различни места сме взели проби. Наричат се “седиментни проби”. Те ще ни покажат какво се е случило до 15 000 години”, заяви проф. Джон Адамс. “Най-впечатляващата находка, която открихме е отпреди два дни”, обяви проф. Адамс. Става дума за римски кораб от пети век след новата ера. Удивителното е, че за 2 000 години той не е претърпял никаква промяна. Намерен е на 2 000 м дълбочина, на 60- 70 километра навътре в морето, на юг от Варна. Проф. Адамс сподели, че преди това не би повярвал, ако някой му каже че толкова древен кораб съществува и то с изправена мачта и навити въжета. Преди този морски съд, екипът се натъква на друг – римски кораб, потънал през 3 век от новата ера. Такива кораби обикновено са носели като товар амфори. И наистина, откритият морски съд бил потънал съвсем обичайно – с товара си. Амфорите са запазени на носа, където има и плочки от корабния камбуз, както и някои от съдовете за готвене на екипажа. Има още кабестан /лебедка/ – известен от илюстрации но невиждан никога досега. Това е най- древен механизъм за придвижване на товар.   Миналата година е бил открит потънал кораб, който след като е възстановен на графика, се оказва, че е същият от рисунка-балереф на ваза в Генуа. И то не случайна ваза, а съд с лика на Одисей. Според д-р Калин Димитров Черно море предлага прекрасни условия за консервиране на находките. На голяма дълбочина няма кислород и процеси на гниене, а водата е силно отровна. Учените са работили по трасето на “Южен поток”, където са описали около 50 круширали кораба, и по Южното крайбрежие, където са открити останалите.   Една от хипотезите е, че големият библейски потоп се е случил именно в Черно море. Предполага се, че водата е нахлула обратно от Средиземноморието към тогава изолираното сладководно море с мощ 200 пъти по-голяма от тази на Ниагарския водопад. При последния ледников период, преди около 10 хиляди години, настъпва засушаване. Водата от Босфора се изпарява и откъсва затвореното Черно море от световния океан. До момента няма научно съгласие за това с колко точно пада нивото на водата, кое водно тяло първо започва да се пълни отново и кое прелива към другото. Черно море е свързано по особен начин с останалата част от световния океан. На повърхността на Босфора сравнително по-сладката вода от Черно море се излива към Средиземно море, докато в дълбочина Средиземно море връща солена вода в обратната посока.   “Голямо благодаря за инвестициите и труда и неслучайно се казва, че това е принос в световен мащаб. Погледах ги какво правят на кораба и съм невероятно впечатлен – уникални специалисти, уникално работещи хора. Българите трябва да знаят, че заради киселинността на Черно море, тези ценности са уникално запазени и затова благодаря, че избрахте нас. България се гордее с такива приятели”, заяви премиерът Бойко Борисов. Кметът на Бургас Димитър Николов награди учените от експедицията с отличие “Златен век”. Градоначалникът се обърна към д-р Калин Димитров с думите “бащата на българската подводна археология”, който приемайки наградата каза: “Приемам го като шега, наградата е за всички колеги от Центъра за подводна археология”. По-рано днес министърът на културата Боил Банов и зам.-министър Амелия Гешева се запознаха в Бургас със сензационните открития на изследователския кораб “Havila Subsea”, от борда на който се извършваха теренните проучвания от екипа на проекта Black Sea MAP тази година. “Както сме обсъждали вече с директора на Центъра за подводна археология Калин Димитров – имаме визия за създаването на Музей на подводната археология, в който да се събират археолози от цял свят. Най-доброто място според нас за този музей е на остров “Св. Св. Кирик и Юлита” край Созопол. Така мястото ще се превърне в уникален културен център, това е най-доброто, което може да се случи за острова, който е обявен за недвижима културна ценност, тъй като на територията му са разкрити значителни археологически находки, като разкопките там продължават през годините”, категоричен бе министър Банов.   На голяма дълбочина, иманярите не могат да достигнат и да плячкосат потъналото, коментира д- р Калин Димитров. На въпрос на “Труд” дали следи от водолази- иманяри са открити на по-плиткото, където също има потънали морски съдове, той отговори утвърдително. Сред по- скорошните крушения има и комични случаи. Например, преди 40 години, край село Варвара е потънал румънски кораб, който пренасял фаянс. Според мълвата – за двореца на румънския диктатор Николае Чаушеску. Местните хора, веднага плячкосали красивите плочки и до ден днешен Варвара се слави не само с култовия си плаж, но и с красивите си бани с ефектен фаянс… По думите на учените от фаянса на този потънал кораб наистина вече нищо не е останало.   Проектът Black Sea MAP е замислен от Ханс Раусинг, който учредява Фондацията за експедиции и образование (Expedition and Education Foundation) , чрез която възлага проекта. Работата на фондацията се финансира от тръста “Джулия и Ханс Раусинг”, благотворителна фондация, отразяваща техния интерес към подобряването на нашето познание за произхода на човечеството и човешката цивилизация в региона. Шведският милиардер Ханс К. Раусинг е наследник на бизнес империята “Тетра Пак”. Раусинг гледал филм с различни хипотези за цивилизациите и Черно море и оценил предизвикателството да финансира експедицията. По около 2 млн. паунда струва експедицията BSMAP годишно, в които изследва дъното на Черно море. Основателят на скандинавската компания за хартиени опаковки Раусинг е пословично пестелив. Състоянието му е около 8 млрд. долара. Милиардерът е известен с жестоките си пазарлъци по магазините, а преди няколко години си купил 12-годишна запазена руска “Нива”.", "date": "2017.09.19", "title": " Уникални кораби откриха учени в Черно море\t\t\t"}
{"url": "https://trud.bg/%d1%86%d1%8f%d0%bb-%d0%ba%d0%bb%d0%b0%d1%81-%d1%83%d1%87%d0%b5%d0%bd%d0%b8%d1%86%d0%b8-%d0%bf%d0%be%d1%81%d0%bb%d0%b5%d0%b4%d0%b2%d0%b0-%d0%bb%d1%8e%d0%b1%d0%b8%d0%bc%d0%b0%d1%82%d0%b0-%d1%81%d0%b8/", "text": "Всички ученици от една  паралелка шестокласници са се  преместили в ново училище в София, за да последват любимата учителка по математика. Тя се казва Правда, но се сблъскала с неправда. Заради срочен договор, който няма да бъде подновен, Правда Найденова трябвало да напусне училището си, съобщава . Цяло лято родителите търсили ново училище за децата и учителката. Директорът на столичното 128-о училище откликва на молбите и приема една учителка и 17 деца. „Винаги приветствам, когато родителите застават зад учителите. Това е едно доказателство за доверие към самия учител”, коментира директорът на 128-о училище Юлиян Плачков. А децата казват за учителката си: „Тя е една невероятна учителка!”, „Добра, умна!”, „Тя е неповторима!” „Тази цялата ситуация ни направи едно голямо семейство“, смята Правда Найденова.", "date": "2017.09.19", "title": " Цял клас ученици последва любимата си учителка в ново училище"}
{"url": "https://trud.bg/%d0%be%d0%b1%d0%bd%d0%be%d0%b2%d0%b5%d0%bd%d0%be-%d0%be%d1%82%d0%b4%d0%b5%d0%bb%d0%b5%d0%bd%d0%b8%d0%b5-%d0%b7%d0%b0-%d1%85%d0%b5%d0%bc%d0%be%d0%b4%d0%b8%d0%b0%d0%bb%d0%b8%d0%b7%d0%b0-%d0%be%d1%82/", "text": " ", "date": "2017.09.19", "title": " Обновено отделение за хемодиализа откриха в Монтана"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d1%81%d0%b0%d0%b9%d1%82-%d0%bd%d0%b0-%d1%86%d0%b3%d0%bc-%d0%b8%d0%b7%d1%87%d0%b8%d1%81%d0%bb%d1%8f%d0%b2%d0%b0-%d0%bd%d0%b0%d0%b9-%d0%b4%d0%be%d0%b1%d1%80%d0%b8/", "text": "Всеки пътник може да провери как да стигне от точка А до точка Б в София. Услугата е възможна на новия сайт на Центъа за градска мобилност /ЦГМ/  , съобщи пресцентърът на ЦГМ. Само с въвеждането на началната и крайната спирка, дата и час на пътуването всеки може да планира маршрута си с обществения транспорт. Услугата изчислява най-добрите възможности за придвижване, както и посочва кой превозен документ/ако нямаш абонаментна карта/ да се използва. Системата запазва и информация за последните пътувания на клиентите, така че ако има нужда, пътникът може да провери маршрута си.  Секцията \"До къде ще пътувате\" постепенно ще бъде надграждана с нови възможности като и усъвършенстване на виртуалната карта, на която пътуващият директно да може да избере маршрута си. Ще има информация за близките велопаркинги и велоалеи и дори колко крачки ще се минават при смяна на превозно средство.  На етапи изцяло ще бъде подновена информацията за маршрутните промени, за това къде има свободни места в паркингите, за правилата на паркиране в платените зони, електронни справки за разписанията на целия обществен транспорт, виртуалните табла. Сайтът има и своята английска версия. Може да се използва през мобилни устройства.  Сайтът на ЦГМ не е обновяван и развиван повече от 5 години и неговата промяна беше една от основните точки в работата на новото ръководство на дружеството. Сега той е качен на изцяло нова платформа, но обновяването на част от функциите му продължава, а други ще се променят на база на търсенията и изискванията на потребителите в рамките на следващите седмици.", "date": "2017.09.19", "title": " Новият сайт на ЦГМ изчислява най-добрия маршрут за придвижване в София\t\t\t"}
{"url": "https://trud.bg/%d0%b7%d0%b0%d0%bb%d0%b0%d0%b3%d0%b0%d0%bc%d0%b5-%d0%bd%d0%b0-%d0%be%d0%b1%d1%89%d0%be%d0%b4%d1%8a%d1%80%d0%b6%d0%b0%d0%b2%d0%b5%d0%bd-%d0%b8%d0%bd%d1%82%d0%b5%d1%80%d0%b5%d1%81-%d0%b8-%d0%b5%d0%ba/", "text": "С оглед на повишения медиен и обществен интерес към строежа на Лот 3.2 на Автомагистрала „Струма“, който съпътстваше обществените обсъждания в региона смятам за нужно да взема специално отношение по въпроса. Гражданите на Симитли са изключително заинтересовани от това магистралата да се построи в кратки срокове, да се намали опасността при пътуване в района и да се увеличи мобилността. За това говори огромният брой хора, присъствали на обществените обсъждания на 11.09.2017 година. Дори спортната зала не успя да побере всички желаещи и имаше множество хора, които не намериха места, но все пак успяха да се запознаят с проекта и да участват в дискусиите. Имаше много изказвания и много позиции бяха изложени. В интерес на гражданите и за развитието на региона е много важно транспортът по магистрала „Струма“ да се извършва безпрепятствено в най-скоро време. Това означава, че строителството на Лот 3.2 трябва да започне възможно най-скоро и да не наруши ритъма на движение, свързан с това, че останалите части от Лот 3 на магистралата вече ще са в напреднала фаза. За да се стартира строителството е важно процедурите по одобрение на обекта да се придвижват и процесите да не се спират. След проведените обсъждания очакваме излизането на решението, свързано с ОВОС. От дейността на Комитета за наблюдение, от документите по докладите и публикациите в медиите стана ясно, че има вариант за преминаване през района на Кресненското дефиле, който се явява възможен според всички анализи и това е вариантът с разделяне на движението с източен обход с път с габарит Г10.50. Напълно подкрепям това решение поради следните основни причини: 1. Вариантът е възможен за построяване и строителството може да започне скоро, а трафикът по новото трасе може да се пусне предполагаемо през 2023 година. Това е срок, който е приемлив. 2. С разделянето на трафика транспортът по пълното със завои Е 79 ще се намали и ще стане безопасен. Движението ще е еднопосочно и произшествията ще намалеят. 3. При този вариант ще се улесни достъпа до планинските местности южно от Симитли, понеже ще се подобрят сега съществуващите пътища. 4. Ще се избегне навлизането на целия трафик в населени райони от гр. Симитли и няма да има наднормени замърсявания и шум. 5. Избягва се строежа на дълъг тунел, който щеше да е свързан с огромни проблеми с транспортирането на изкопните маси в северна и южна посока и свързаната с това продукция на отпадъци, шум, разливи на петролни продукти и т.н. 6. Вариантът с изграждането на еднопосочен път в планината ще предотврати възможността за затваряне на сега съществуващия път Е79. Затварянето на пътя ще доведе до огромно неудобство за ползването на обектите за туризъм и спорт по него и ще предизвика голямо недоволство и напрежение всред хората. 7. Вариантът с източен обход Г10.50 е одобрен в ОВОС и е преценено, че той е най-екологичният вариант и вече е избран. Това показва, че може веднага да се пристъпи към следващите административни стъпки, а не да се чакат нови административни процедури, които са с неизвестен край и срок. 8.Избраният вариант е съобразен с изискванията за транспорт на тежки товари, като дори големи камиони ще могат да се движат без проблеми и през зимата. 9. За хората е важно да могат да запазят и разширят бизнеса си и новото трасе ще предостави възможност да се развият местните туристически и търговски дейности. 10. Ще бъде изграден нов двулентов мост над река Струма, който е единствената връзка на квартал Ораново и основната част на града. 11. По трасето на този вариант на територията на община Симитли ще бъдат изградени (четири) пътни възела, които ще дадат възможност на населението да се придвижва много по-лесно и бързо. 12. Несъмнено това ще повиши стандарта и качеството на живот на жителите на общината. Ще се повиши търсенето и цената на земята в районите на магистралата. Всичко казано до тук, се очаква  да даде мощен тласък на развитието на туризма във всичките му аспекти: селски туризъм, като се предостави възможност на гостите на общината  да могат да се насладят на невероятни природните дадености. Развитие на културно- историческия туризъм, като се покаже богатата история на предците ни, които са оставили множество следи от миналото. Развитие на религиозен туризъм, с който всеки да има възможност да се наслади на така наречения от местното население „Малък Атон“, с множество параклиси и черкви датиращи от векове. В заключение подчертавам, че има и много други причини за подкрепа на избрания в доклада по ОВОС вариант и те са свързани с общодържавен интерес и екологични предимства. Реализацията на проекта е важна за подобряване на бюджетното състояние на държавата и на общините, както и за развитието на туризма и опазването на околната среда. Строителството и реализацията на цялостната магистрала е възможно в обозрим период и усилията на институциите трябва да бъдат максимално подкрепени.", "date": "2017.09.19", "title": " Залагаме на общодържавен интерес и екологични предимства\t\t\t"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%b8%d0%b2%d0%b0%d0%bd%d0%be%d0%b2-%d1%81%d0%b5%d1%80%d0%b8%d0%be%d0%b7%d0%bd%d0%b8%d1%8f%d1%82-%d1%88%d0%b5%d0%b3%d0%b0%d0%b4%d0%b6%d0%b8%d1%8f/", "text": "Ивайло Иванов завършва висшето си образование в Свищов със специалност “Финанси и кредит”, а впоследствие работи като счетоводител в общинския съвет на Тетевен. И въпреки че през последните години е топ чиновник на държавна служба, той започва от частния бизнес. През периода 1993 – 1995 година е инспектор в ЗПАД “България”, след което се мести в ЗПК “Български имоти” АД, а в последствие до 2002-а защитава цветовете на застрахователна компания “Орел”. Между 2003 и 2016 година заема различни ръководни позиции в Агенцията за социално подпомагане, а негови колеги и до днес се шегуват, че щом е минал през институцията с най-ниските заплати, може да се справи с всички останали в държавата. През 2012 година става член на състава на надзорния съвет на НОИ. Същевременно наблюдава и координира дейността на Агенцията по заетостта и Главна инспекция по труда. Член е и на управителния съвет на Държавния фонд за гарантиране на устойчивостта на държавната пенсионна система от 2009 година. Преди да стигне до днес, когато ще оглави НОИ, Иванов ръководи дирекция “Политики на пазара на труда” и отговаря за политиките за защита при безработица, насърчаване на заетостта в страната, пазара на труда, трудовата миграция, общественото осигуряване и социалната сигурност. Преди седмица Иванов получи одобрението от депутатите от социалната комисия, като мнозинството го определиха като “доказан експерт в социалната област и безспорен професионалист”. По време на изслушването той представи концепция за управление на НОИ до 2021 година и обяви, че най-големият му враг, с който ще воюва, е злоупотребата с болничните, която от години е любима игра на част от обществото. “Предлагам да направя среща със здравния министър и шефа на здравната каса, за да проверим кои са лечебните заведения, които издават най-много болнични. На база на данните от ревизията експерти ще могат да предложат законови промени, които да пресекат издаването на фалшиви документи”, коментира Иванов пред депутатите от социалната комисия. За друг свой приоритет Иванов определи подаването на заявления за обезщетения възможно най-скоро да става по електронен път. Иска да участва и в процеса осигурителният стаж да може да се проверява електронно. Уведомителните писма от НОИ също ще се изпращат по електронен път. “Така ще бъдат спестени много пари”, обясни той. Впрочем, онлайн иновациите, които Иванов планира да развие в институцията, която до неотдавна бе синоним на бюрокрация, са част от обещанията за електронното управление на властта. Неслучайно през лятото Иванов пое задачата да намали административната тежест на работодателите от гледна точка на облекчаване на наемането на сезонни работници от Трети страни. И го направи. Той е и основен двигател на програма “Работа”, която стартира пилотно наскоро, за да насърчи заетостта в райони с висока безработица. До края на годината по нея ще бъдат подкрепени 830 безработни в 14 общини от областите Враца, Видин и Монтана. Като заместник-министър се зае и с промени при издаването на т..нар “Синя карта”, която помага на завършили висше образование чужденци да намират по-лесно работа в България. Дали обаче ще се справи в традиционната дупка в бюджета на НОИ, която през годините гравитира около впечатляващите 5 милиарда лева, е въпрос на бъдеще. Ясно обаче е едно. Иванов, който дълги години работи в системата, подкрепя далновидните стъпки на върха на държавното осигуряване, а една от тях е да не се правят резки промени в пенсионната система. Т.е., да се запази плавното нарастване на възрастта и стажа за пенсиониране по сегашните правила, а през 2019 година да отпадне и таванът за новоотпуснатите пенсии, което е още едно предизвикателство за баланса на системата.   “Съкращения в НОИ не се предвиждат. Преди 2 години имаше сериозни промени, така че оптималният брой служители в момента е достигнат – 3467 души”, категоричен бе Иванов по време на изслушването пред социалната комисия в НС. На въпрос дали ще се назначават такива той отговори уклончиво.  “На този етап не се предвижда увеличение на щата, но предвид някои нови функции на института, това не е изключено след време”, уточни Иванов. Всичко това бе заявено със сериозен тон. Уточняваме това, защото колеги от социалното министерство го описват и като “голям шегаджия”.   Господин Ивайло Иванов притежава широка експертиза в социалната област и богат административен опит, които несъмнено ще са му от полза при управлението на Националния осигурителен институт. Съвместната ни работа в Министерството на труда и социалната политика ме убеди в управленските му качества и лидерски способности. Вярвам, че ще бъде успешен управител на осигурителния институт.   Познавам го и съм работил с него и смело мога да заявя, че е прекрасен експерт в областта на социалното подпомагане. Притежава и добър административен опит. Ивайло Иванов е работил дълги години в управлението на държавната администрация и мисля, че има всички качества да се справи с предизвикателството да бъде управител на Националния осигурителен институт.   Той ще трябва да управлява една изключително трудна система, но след като дълги години се справяше с Агенцията за социално подпомагане не вярвам да има проблем за него. Една от ключовите думи, които го описва като професионалист, е спокойствие. Да, Иванов определено умее да запазва хладнокръвие дори в тежки моменти, което е ценно качество за всеки лидер. Качествата му за длъжността са вън от съмнение.", "date": "2017.09.19", "title": " Ивайло Иванов – Сериозният шегаджия"}
{"url": "https://trud.bg/%d1%80%d0%b0%d0%b7%d0%b4%d0%be%d1%80-%d0%bc%d0%b5%d0%b6%d0%b4%d1%83-%d0%ba%d0%b0%d0%b2%d0%b0%d0%bd%d0%b8-%d0%b8-%d0%bd%d0%b5%d0%b9%d0%bc%d0%b0%d1%80-%d0%b8-%d0%b2-%d1%81%d1%8a%d0%b1%d0%bb%d0%b5%d0%ba/", "text": "Съблекалнята на ПСЖ продължава да се тресе три дни след скандала между Неймар и Едисон Кавани. Двамата се сдърпаха по време на срещата с \"Лион\" (2:0) от Лига 1 при спор кой да изпълни първо фаул, а след това и дузпа. В крайна сметка уругваецът се пребори за топката при 11-метровия наказателен удар, но последвалият му изстрел бе спасен. Френското издание \"Екип\" разкри, че южноамериканците са имали пререкания и в съблекалнята след мача. Само бързата намеса на капитана Тиаго Силва и дългогодишния играч на тима Маркиньос са възспрели по-сериозни сблъсъци между две от големите звезди на френския гранд. Според публикацията в основата на пререканията стоят:пари. Кавани има специална клауза в договора, според която ще вземе допълнителни 1 млн. евро под формата на бонус, ако стане голмайстор на първенството. Много е вероятно и Неймар да има подобни финансови стимули в многомилионния си контракт, подписан това лято. След скандала на терена треньорът на тима Унай Емери призна, че преди всеки мач ще избира кой да бъде щатният изпълнител на дузпи, за да бъдат избегнати подобни нови драми.", "date": "2017.09.19", "title": " Раздор между Кавани и Неймар и в съблекалнята, всичко е за пари"}
{"url": "https://trud.bg/%d0%bf%d0%be%d1%80%d0%b5%d0%b4%d0%bd%d0%b0-%d0%b0%d0%ba%d1%86%d0%b8%d1%8f-%d1%81%d1%80%d0%b5%d1%89%d1%83-%d1%82%d1%80%d0%be%d1%88%d0%ba%d0%b8%d1%82%d0%b5-%d0%b2-%d0%bf%d0%bb%d0%be%d0%b2%d0%b4%d0%b8/", "text": "Поредна акция по принудително премахване на излезли от употреба МПС-та бе проведена на територията на район „Западен” в Пловдив. Служители на отдел „Екология“ съвместно с общинско предприятие „Паркиране и репатриране“ и служители на Второ РУ на МВР  отстраниха 3 непотребни трошки, зарязани на улиците „Росен“, „Димитър Страшимиров“ и „Иван Стефанов Гешев“. На всички вдигнати автомобили са били поставени стикери с предупреждение за доброволно премахване от собствениците им. След изтичане на установения срок от 3 месеца от общината са преминали към изпълнение на Наредбата за управление на отпадъците. „Ще продължаваме да разчистваме улиците на „Западен“ от подобни автомобили. Целта ни е да освободим междублоковите пространства“, коментира кметът на район „Западен“ Димитър Колев.", "date": "2017.09.19", "title": " Поредна акция срещу трошките в пловдивския район„Западен“"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d1%82%d1%80%d0%b8-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%b8-%d1%87%d0%b5%d1%88%d0%bc%d0%b8-%d1%81%d1%8a%d1%81-%d0%b7/", "text": "Три  обществени чешми край Сливен ще бъдат ремонтирани – съобщиха от „В и К“ в Сливен. Едната е църковна, другите две са туристически. И трите са дали отклонения на питейната вода от нормите при извършените от водоснабдителното дружество лабораторни анализи. Най-напред ще бъдат направени ремонтите на посещаваната чешма в местността Халката в Балкана, която е с най-лоши микробиологични показатели. Голямата й замърсеност се дължи на факта, че туристическата пътека и кът за отдих минават върху водохващането. Другите обекти са чешмата „Трите чучура“ по пътя за с.Бяла и манастирът „Св.Илия“ край с.Чинтулово. В манастира, в сътрудничество със Сливенската митрополия и отец Мариян ще бъдат обследвани водохващането и довеждащите тръби, за да бъде изяснени причините за замърсяването на питейната вода. Ктиторите на новия православен храм в местността Тодоровото аязмо са поели ангажимент със собствен ресурс да подменят 10-метрова тръба, която свързва извора с чешмата. Пробите са показали, че водата при извора е чиста за разлика от чешмяната. Изследването на питейната вода от обществените чешми започна в началото на май и приключи в средата на август  по идея на сливенската фондация „Стария бряст“. За този период бяха направени анализи на близо две трети от 60-те посещавани горски, туристически и други обществени чешми край областния град. Оказа се, че водата от 22 е с отклонения над допустимите норми. „Никой друг воден оператор в страната не е подкрепил подобна обществена инициатива“ – заяви председателят на фондацията Стефан Стефанов. Кампанията ще продължи и през следващите три сезона, за да се потвърди чистотата или замърсеността на чешмите.  ", "date": "2017.09.19", "title": " Ремонтират три обществени чешми със замърсена вода край Сливен"}
{"url": "https://trud.bg/%d0%bf%d1%8a%d1%80%d0%b2%d0%b0-%d0%b8%d0%b7%d1%8f%d0%b2%d0%b0-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8-%d0%b0%d0%b2%d1%82%d0%be%d1%80%d0%b8-%d0%bf%d0%be-%d0%bf%d1%80/", "text": "Първата изява на Дружеството на пловдивските писатели по проекта „Писателите и Пловдив“, защитен пред Община Пловдив и включен в нейния културен календар, ще се проведе тази сряда от 18 часа в салона на читалище „Алеко Константинов”. Литературно четене ще събере почитатели на художествената литература, за да чуят творби на десет пловдивски автори. Това са Атанаска Кузманова, Иван Странджев, Иван Христов, Катя Стоилова, Мария Николова, Мария Филипова-Хаджи, Николай Славов, Светла Караянева, Стефка Тотева, Таня Николова. Проектът, включващ  4 тематични литературни четения,  продължава до края на годината.", "date": "2017.09.19", "title": " Първа изява на пловдивски автори по проекта „Писателите и Пловдив“"}
{"url": "https://trud.bg/%d0%bb%d0%b0%d0%bb%d0%be%d0%b2%d0%b0-%d1%89%d0%b5-%d1%82%d1%80%d0%b5%d0%bd%d0%b8%d1%80%d0%b0-%d0%b2-%d0%b0%d1%81%d0%b8%d0%ba%d1%81-%d0%b0%d1%80%d0%b5%d0%bd%d0%b0/", "text": "Ивет Лалова няма търпение отново да тренира в ремонтираната зала „Фестивална“, която ще носи името „Асикс Арена“. Съоръжението вече е напълно готово и ще бъде официално открито през октомври.  „Сега ще имам възможност по-често да се връщам в София и да тренирам с по-младите“, заяви спринтьорката.  Президентът на БФЛА Добромир Карамаринов пък обяви, че централата ще поднови спонсорския договор с „Мтел“. Мобилният оператор награди младите надежди на спорта Лиляна Георгиева, Александра Начева и Валентин Андреев.", "date": "2017.09.19", "title": " Лалова ще тренира в „Асикс Арена“"}
{"url": "https://trud.bg/%d0%bc%d0%b5%d0%bb%d0%bd%d0%b8%d0%ba-%d0%b8%d1%81%d0%ba%d0%b0-%d1%81%d0%b8%d0%bd%d1%8f-%d0%b7%d0%be%d0%bd%d0%b0-%d0%b7%d0%b0-%d0%b4%d0%b0-%d0%be%d0%b3%d1%80%d0%b0%d0%bd%d0%b8%d1%87%d0%b8-%d1%85%d0%b0/", "text": "Кметът на Мелник иска общинските съветници в Сандански да въведат  такса за платено паркиране в архитектурния резерват, за да се сложи край на хаоса. Огромен проблем за пешеходците  възниква събота и неделя, когато хиляди туристи посещават градчето, но повечето шофьори влизат в него с автомобилите си,вместо да  ги оставят на паркинг. В началото на градчето има създадени достатъчно места за паркиране ,но  практиката до сега показва,че нашенеца не обича да ходи пеш. Така се получава огромно задръстване в малките и тесни улички на резервата, пешеходците, които разглеждат къщите се изнервят  и се чудят дали да се пазят от прегазване или да гледат красивата архитектура. Кметският управник Наско Петев признава,че е безсилен сам да реши въпроса и затова ще настоява пред общинските власти в Сандански да вземат решение или да има синя зона или да се въведе такса влизане. До 1989 година влизането на автомобили в резервата беше забранено, единствено определени автомобили имаха специални талони-пропуски. Сега обаче цари  пълен хаос в градчето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.19", "title": " Мелник иска синя зона, за да ограничи хаоса с паркирането"}
{"url": "https://trud.bg/%d1%87%d0%b5%d1%80%d0%b2%d0%b5%d0%bd-%d0%ba%d0%be%d0%b4-%d1%81-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b5%d0%bd%d0%b8%d0%b5-%d0%b7%d0%b0-%d0%bf%d1%80%d0%be%d0%bb%d0%b8%d0%b2/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.19", "title": " Червен код с предупреждение за проливни дъждове в Хърватия"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%85%d1%83%d0%bb%d0%b8%d0%b3%d0%b0%d0%bd-%d1%81-%d0%b1%d1%83%d0%bb%d1%82%d0%b5%d1%80%d0%b8%d0%b5%d1%80-%d1%83%d0%b4%d0%b0%d1%80%d0%b8%d0%bb-14-%d0%b3/", "text": "37-годишен собственик на бултериер бе наказан от Районния съд във Варна с 6-месечна условна присъда с 3-годишен изпитателен срок за хулиганство и нанасяне на лека телесна повреда 14-годишно момиче. На 6 юли миналата година девойчето разхождало пинчера си на площадка за разходка на четириноги в кв. „Младост“. Там пристигнал със своя домашен любимец и подсъдимият. Девойчето се уплашило, че бултериерът може да налети на малкото й кученце и го вдигнало на ръце. Това отприщило гнева на мъжа, който засипал детето с ругатни и с крясъци го прогонил от площадката. Същата вечер сцената се повторила пред очите на очевидци, а два дни по-късно при поредна засечка на площадката след серия от псувни и обиди хулиганът внезапно ударил с глава момичето в челото. То му отвърнало с шамар и го заснело с джиесема си, за да подаде оплакване. Свидетели се намесили, за да предотвратят по-сериозен инцидент, подаден бил сигнал и в полицията. Нападателят, който е с чисто съдебно минало, се призна за виновен и постигна споразумение с прокуратурата, одобрено от магистратите. Актът им е окончателен и влиза в сила веднага. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.19", "title": " Осъдиха хулиган с бултериер, ударил 14-годишно момиче"}
{"url": "https://trud.bg/%d1%81%d1%8a%d0%b4%d1%8f%d1%82-%d0%b4%d1%8a%d1%80%d0%b2%d0%be%d1%81%d0%b5%d0%ba%d0%b0%d1%87-%d0%bf%d1%80%d0%b8%d1%87%d0%b8%d0%bd%d0%b8%d0%bb-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%bf/", "text": "Прокуратурата в Благоевград иска съд за дървосекач, който е причинил смърт на друг човек поради немарливо изпълнение на задълженията си. Случката с трагичен край е от 2016 година. Тогава в землището на с. Дренково, обвиняемият С.К. извършвал механизирана сеч на дървесина с моторен трион на територията на дърводобивния обект на горския стопански план на Държавно горско стопанство гр. Благоевград. За извършване на тази дейност едноличното дружество „Е.Г.“ имало позволително за сеч, издадено от компетентните органи. Във въпросния ден обвиняемият К. допуснал външно лице в непосредствена близост до зоната с радиус 50 м., която се счита за опасна за пребиваването на хора и машини в нея. Наред с това той не преустановил сечта и не уведомил ръководителя за закачени отсечени дървета, което бил длъжен да направи, съгласно Правилника. Вместо това той продължил да извършва механизираното поваляне на други дървета, оставяйки ги опрени с отрязаната част на земята и закачени с клоните на връхната част върху други неотрязани дървета. В резултат на немарливо изпълнение на работата от страна на дървосекача последвало падане на едно от отрязаните дървета върху намиращия се в непосредствена близост мъж. Това причинило несъвместима с живота черепно-мозъчна травма, изразила се в тежко увреждане на мозъка на пострадалия, довела до неговата смърт. За извършените деяния С.К. е бил подведен под наказателна отговорност, като след внесен в съда от Окръжна прокуратура – Благоевград обвинителен акт, предстои да бъде насрочено съдебно заседание по делото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.19", "title": " Съдят дървосекач, причинил убийство поради немарливост"}
{"url": "https://trud.bg/%d0%bd%d0%be%d0%b2%d0%b0-%d1%83%d1%81%d0%bb%d1%83%d0%b3%d0%b0-%d0%bd%d0%b0-%d1%86%d0%b5%d0%bd%d1%82%d1%80%d0%b0%d0%bb%d0%bd%d0%b0%d1%82%d0%b0-%d0%b3%d0%b0%d1%80%d0%b0-%d0%b2-%d1%81%d0%be%d1%84%d0%b8/", "text": "Табeли за видео жестов превод за хора с увреден слух е новата услуга, която предлага Централната гара в София, информира   Гишетата, на които се предлага услугата, са обозначени със специални стикери. Преди да купят билет, хората с увреден слух трябва да заявят желанието си през приложение от личните си телефони. То предлага тристранна връзка между глухия, служителя на гишето и жестов преводач, който се включва онлайн през видео връзка. Такива устройства ще бъдат монтирани и на гарите в Бургас и Варна. „Когато дойде глух на гише, е нужно само единствено да посочи стикера. Оттам нататък, колегите, които са на гишета, са обучени. Подават таблета и се осъществява връзката между преводача и глухия човек“, казва Даниел Стефанов, създател на програмата.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.19", "title": " Нова услуга на Централната гара в София: Табeли за видео жестов превод за хора с увреден слух"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82-%d0%bd%d0%b5%d0%b9%d1%82%d0%b0%d0%bd-%d1%85%d0%be%d1%85%d0%bc%d0%b0%d0%bd-%d0%be%d1%82-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd/", "text": "– Глобалният акт „Магнитски“ е допълнен вариант на оригиналния акт „Магнитски“, приет през 2012 г. за налагане на санкции – икономически и визови, срещу руски граждани. Идеята, стояща зад Глобалния акт „Магнитски“, е да прилага в световен мащаб, не само ограничен до Русия, принципите на оригиналния акт. Т.е. да налага икономически и визови санкции – с решение на Държавния департамент, на лица, които са допуснали или са замесени в нарушения на човешките права или в мащабни корупционни схеми. Целта е да се отправи послание в световен мащаб, че правителството на САЩ няма да позволи под каквато и да било форма и по какъвто и да било начин подобни простъпки. С надеждата, че лицата, правили подобни нарушения, ще разберат посланието и ще престанат да ги правят. Това е идеята, стояща зад приемането на Глобалния акт „Магнитски“. Той обаче категорично не е създаден, за да се намесва в легитимни, законно провеждани разследвания в дадена страна, срещу лица, които са извършили престъпления в съответната държава. През юли например българската прокуратура повдигна сериозни обвинения срещу г-н Василев. Глобалният акт „Магнитски“ обаче не е приет, за да се намесва в случаи, в които са повдигнати обвинения и съответното лице – г-н Василев, трябва да се защитава срещу тях в българския съд. Ако ме питате дали Глобалният акт „Магнитски“ е добра защита като цяло за лица, които са станали жертва на мащабна корупция – да, би бил такъв. Това е идеята, с която е създаден. Но когато имаме ситуация, в която легитимните институции в дадена страна, спазвайки закона и базирайки се на доказателства, са повдигнали обвинения срещу съответното лице за извършването на престъпления, то трябва да отговори на тези обвинения. Няма каквито и да било признаци, че ако бъде съден в България, г-н Василев няма да получи възможността да се защити в българския съд. Въпреки това той бяга от правосъдието и очевидно използва закон, създаден с друга цел – да преследва лица, които са участвали в мащабни корупционни схеми в своите страни или в накърняването на правата на хора, които не са имали възможността да се защитят. – Да, очевидно е, че г-н Василев се опитва да използва Глобалния акт „Магнитски“ едновременно като щит и като сабя. – Да, това е един от потенциалните рискове за злоупотреба с Глобалния акт „Магнитски“. Той би могъл да бъде използван от дадени лица, за да избегнат те легитимни разследвания, твърдейки, че не са водени законово. И ако по такъв начин актът бъде успешно използван за избягване на разследвания, тогава потенциално ще се отвори врата за всеки по света. – Със сигурност има очевидни прилики между това, което виждаме в обвиненията срещу г-н Василев и това, което г-н Мадоф е извършил. Отново подчертавам, че говорим за обвинения, повдигнати от български прокурор. И прокуратурата е приложила хиляди страници доказателства и документи по делото. Така че не говорим за тайно разследване. Нито са се опитвали да го арестуват и в някакъв момент – месеци или години по-късно, да го информират за това, което считат, че трябва да се мисли, че е направил. Те, спазвайки законовите правила, са повдигнали обвиненията. Спазвайки законовите правила са събрали и доказателствата и г-н Василев сега е длъжен да се появи и да се защити. Ето например г-н Мадоф не успя да се защити в съдебната зала и беше осъден. Процесът срещу г-н Василев още не е започнал. Но правилата на правораздаването изискват ако при процеса вината му бъде доказана, той да бъде признат за виновен. Съответно ако успее да се защити, обвиненията да бъдат свалени и да бъде признат за невинен. Във всеки от двата случая обаче това трябва да се развие в България и правителството на САЩ не трябва да бъде замесвано в подобен диспут в рамките на българската правосъдна система. – Би било опасен прецедент да се налагат санкции срещу което и да било лице, вършещо работата си легитимно и съобразно законовите изисквания. А това, което прокурорът е направил, е да повдигне обвинения, базирани на доказателства и сега г-н Василев трябва да отговори на тези обвинения. Ако г-н Василев беше арестуван без доказателства и не знаеше за какво е подведен под отговорност, тогава ситуацията щеше да е друга. Така че отговорът е да – би било опасен прецедент правителството на САЩ да се намесва в легитимно разследване, провеждано от институция на страна-член на ЕС. – Ние – аз и фирмата, която представлявам – „Морган Люис“, международна правна компания с 2000 адвокати в 30 офиса по света, бяхме ангажирани, за да отговорим на обвиненията на г-н Василев, повдигнати от него по Глобалния акт „Магнитски“ срещу г-н Делян Пеевски. В отговора си до Държавния департамент на САЩ сме категорични, че обвиненията на г-н Василев срещу г-н Пеевски са без каквото и да било основание и няма да произведат нищо. Г-н Пеевски не е извършил нищо от това, което г-н Василев твърди.", "date": "2017.09.19", "title": " Адвокат Нейтан Хохман от международната правна кантора „Morgan, Lewis & Bockius LLP“: Цветан Василев използва „Магнитски“ едновременно като щит и сабя"}
{"url": "https://trud.bg/%d1%80%d0%b0%d0%b7%d1%85%d0%be%d0%b4%d0%ba%d0%b0-%d1%81-%d0%b0%d1%82%d0%b2-%d0%b7%d0%b0%d0%b2%d1%8a%d1%80%d1%88%d0%b8-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d0%b7%d0%b0-11-%d0%b3%d0%be/", "text": "Разходка с АТВ прати 11-годишно момче от Хисаря в болница след падане от четириколесното МПС, което се оказала и нерегистрирано, съобщиха от РУ на МВР в курорния град. Инцидентът станал в понеделник около 21,15 часа на улица „Априлци” в Хисаря, а по първоначални данни неправоспособният и непълнолетен тийнейджър загубил контрол и паднал АТВ-то. Пострадалият е оставен под лекарско наблюдение с контузни рани по главата и тялото, а работата по случая продължават служители от районното управление. В понеделник по пътищата в Пловдивска област са станали 47 произшествия с материални щети. Регистрирани са и 5 катастрофи с петима ранени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.19", "title": " Разходка с АТВ завърши в болница за 11-годишно момче от Хисаря"}
