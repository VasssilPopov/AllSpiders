{"url": "https://trud.bg/%d1%80%d0%b5%d0%b4%d0%b6%d0%b5%d0%bf-%d0%b5%d1%80%d0%b4%d0%be%d0%b3%d0%b0%d0%bd-%d0%bf%d0%bb%d0%b0%d0%bd%d0%b8%d1%80%d0%b0-%d0%bc%d0%bd%d0%be%d0%b3%d0%be-%d1%81%d0%ba%d0%be%d1%80%d0%be-%d0%b2%d0%b8/", "text": "Турският президент Реджеп Тайип Ердоган планира много скоро визита в Гърция. Това съобщи турската информационна агенция „Анадолу”. Това ще е първото посещение на турски държавен глава в другата ни южна съседка от 1953 г. „В близките дни нашият уважаван президент ще замине на посещение в Гърция”, заяви турският вицепремиер Хакан Чавушоглу, цитиран от в. „Миллиет”. „Пътуването на нашия президент ще бъде първото за последните 65 години. Мисля, че то ще бъде много важно за сътрудничеството между двете страни”, допълни той. Гърция все още отказва да върне на Анкара осемте военни, които потърсиха убежище непосредствено след опита  за преврат. Тази година имаше и няколко военни провокации и от двете страни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.23", "title": " Реджеп Ердоган планира много скоро визита в Гърция\t\t\t"}
{"url": "https://trud.bg/%d1%83%d1%81%d0%bf%d0%b5%d1%88%d0%bd%d0%b0-%d0%be%d1%84%d0%b0%d0%bd%d0%b7%d0%b8%d0%b2%d0%b0-%d1%81%d1%80%d0%b5%d1%89%d1%83-%d0%b4%d0%b6%d0%b8%d1%85%d0%b0%d0%b4%d0%b8%d1%81%d1%82%d0%b8%d1%82%d0%b5/", "text": "Иракската армия и поддържащите я шиитски милиции са „прочистили“ от джихадисти 5 800 квадратни километра в рамките на офанзивата, предприета тази сутрин в западноиракската пустиня. Това съобщи командващият операцията генерал Абдул Ярала, цитиран от агенция Ройтерс. За броени часове проправителствените сили овладяха десетки села и достигнаха езерото Тартар, на стотина километра западно от столицата Багдад. Операцията цели ликвидиране на екстремистите, които бяха изтласкани в пустинята след като армията освободи всички градове, които бяха под контрола на групировката „Ислямска държава“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.23", "title": " Успешна офанзива срещу джихадистите в Западен Ирак"}
{"url": "https://trud.bg/fibank-%d0%be%d1%82%d0%bb%d0%b8%d1%87%d0%b8-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%84%d0%b8%d1%80%d0%bc%d0%b8/", "text": "Най-успешните български компании бяха отличени за поредна година в авторитетния конкурс „Най-добра българска фирма на годината“, организиран от Fibank (Първа инвестиционна банка). Церемонията се проведе в Софийска градска художествена галерия. Голямата награда в категория „Средна и голяма фирма“ взе най-големият производител на акумулаторни батерии в Източна Европа – “Монбат” АД. Ловешката фирма “Възраждане-Касис ООД” – дистрибутор на ветеринарно-медицински продукти, храни и аксесоари за домашни любимци, стана победител в категорията „Микро и малка фирма“. Веригата ресторанти Happy Bar&Grill, превърнала се в любима марка на българите и спечелила доверието им със стил и качествена храна, безапелационно спечели „Наградата на публиката“. Нововъведение в тазгодишното издание на конкурса бе призът „Най-успешна българка в бизнеса“.  С него организаторите от Първа инвестиционна банка желаят да насочат общественото внимание върху постиженията на жените предприемачи и мениджъри у нас, вложили идеи, енергия и опит в изграждането и развитието на успешен бизнес. Наградата отиде при Надежда Генчева, съсобственик и управител на „Фешън  Мания“ ООД, град Плевен. В тазгодишното издание на инициативата взеха участие над 270 компании от различни браншове. В своите оценки журито се ръководеше от няколко основни критерии като възможности за справяне в конкурентна среда, потенциал за навлизане на нови пазари, устойчиво развитие и иновативност. Всички участвали в конкурса компании имат български капитал, български мениджмънт и представляват български бранд. Мисията на конкурса е да отличи изградените устойчиви бизнес модели и да поощри добрите практики, за да могат те да се превърнат в еталон за подражание и стимул за постигане на високи резултати. Конкурсът се проведе за шеста поредна година като нарастващият интерес към него както от бизнеса, така и от обществеността го превърнаха в неделима част от икономическото развитие на страната.", "date": "2017.11.23", "title": " Fibank отличи най-добрите български фирми"}
{"url": "https://trud.bg/%d0%ba%d0%be%d0%bd%d1%81%d1%83%d0%bb%d1%82%d0%b0%d1%82%d0%b8%d0%b2%d0%b5%d0%bd-%d0%ba%d0%b0%d0%b1%d0%b8%d0%bd%d0%b5%d1%82-%d0%bf%d0%be-%d0%bb%d0%b5%d1%87%d0%b5%d0%b1%d0%bd%d0%be-%d1%85%d1%80%d0%b0/", "text": "Консултативен кабинет по лечебно хранене и диетика откриват в „МБАЛ-Уни Хоспитал“  в Панагюрище на 1 декември (петък), а ръководител на дейността в него ще бъде д-р Ива Левкова. Болничният диетогол ще извършва консултативна помощ, ще назначава адекватни за конкретния пациент изследвания и ще измерва Боди мас индекса. Лечебното хранене и индивидуалния режим са особено важни при различни заболявания: сърдечно-съдови, гастроентерологични, чернодробни, онкологични, при метаболитен синдром, диабет, пред оперативна подготовка и след тежки оперативни интервенции. Ще се дават консултации за здравословно хранене и индивидуален режим при различни възрастови групи – кърмачета, деца от 1 до 3 годишна възраст, подрастващи, както и при различни физиологични състояния – бременни жени, кърмачки, активни спортисти, застаряващи и възрастни хора. Кабинетът ще работи всяка сряда след 14 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.23", "title": " Консултативен кабинет по лечебно хранене и диетика откриват в „МБАЛ-Уни Хоспитал“ в Панагюрище"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%89%d0%b5-%d1%81%d0%b5-%d0%b1%d0%b8%d0%b5-%d0%b2-%d0%bd%d0%b5%d0%b1%d0%b5%d1%82%d0%be-%d0%bd%d0%b0-%d1%84%d1%80%d0%b0/", "text": "Президентът Румен Радев ще води въздушен “бой” с изтребител “Рафал” в небето на Франция. Това ще се случи на 6 декември, когато държавният глава ще е на официално посещение в родината на Волтер по покана на колегата си Еманюел Макрон. В момента нашият военен аташе в Париж уточнява с французите колко време ще трае полетът, в коя база и каква задача ще бъде изпълнена. Засега е договорено само, че българският президент ще лети на френски изтребител. Но това няма да е церемониален полет на втора седалка в пилотската кабина, каквато е обичайната практика на VIP-овете заради политическа реклама. Радев ще води истински маневрен въздушен бой с “Рафал”, когато натоварванията са изключително големи. Французите са поискали сертификат, че нашият президент е здрав и ще издържи на натоварванията, които са много големи. И са предложили изследванията за физическата годност на държавния глава да се проведат във Франция или у нас. За да не се губи време в Париж, Радев е преминал пълни авиомедицински изследвания във ВМА. “Показателите му са железни, за разлика от други висши офицери, които се водеха пилоти, – кръвното му е 128/80, а пулсът- 47.”, обясниха лекари. “Този полет е отговорност за мен. И ще бъде на един хубав български празник – Никулден”, каза за “Труд”, президентът. Като бивш военен пилот и командир на ВВС Румен Радев има близо 1500 часа като пилот на изтребител. Летял е на повечето бойни самолети, които са на въоръжение у нас и на почти всички от най-известните марки западни изтребители- американски и европейски. Той е единственият наш пилот изпълнил с МиГ-29 т. н. “кобра на Пугачов”, изключително сложна фигура от висшия пилотаж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.23", "title": " Румен Радев ще се “бие” в небето на Франция\t\t\t"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b4%d0%b8%d1%85%d0%b0-%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb%d0%b8%d1%82%d0%b5-%d0%b2-%d0%ba%d0%be%d0%bd%d0%ba%d1%83%d1%80%d1%81%d0%b0-%d0%b7%d0%b0/", "text": "Десетият юбилеен  конкурс за ефективна реклама „Effie България“ приключи с официална церемония, на която бяха раздадени статуетки в пет категории: „Стоки“, „Услуги“, „Промоции“, „Корпоративни комуникации“ и „Социална, медийна, политическа“. Тазгодишното издание отбеляза ръст на заявките с 21 процента спрямо миналата година и се нареди на второ място за цялата история на конкурса у нас. В конкурса „Effie България“ бяха връчени 2 златни, 4 сребърни и 7 бронзови награди. За най-ефективна рекламна агенция беше отличена Noble Graphics, която грабна общо четири награди, следвана агенциите Graffiti BBDO и Proximity BBDO, част от групата BBDO Group. В конкурса освен рекламни агенции могат да кандидатстват и рекламодатели, които също бяха класирани. Тази година на първо място е „Carlsberg Bulgaria“, следвани от «Пощенска банка» и „Загорка“. Сред търговските марки на първо място се класира Пощенска банка, на второ „Шуменско“, а „Coca-Cola“ и „Пиринско“ си поделиха третото място. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.23", "title": " Наградиха победителите в конкурса за ефективна реклама Effie"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-80/", "text": "Правителствата на България и Македония за първи път заседаваха заедно. Премиерът обеща за час и половина да се стига от София до Струмица.         Това е позицията на „Лукойл България” след изказвания на депутата. От дружеството категорично възразяват срещу неверни внушения. Платили сме данъци и акцизи за близо 32,5 милиарда лева, доказват от компанията.         Вой сред екомошениците след изнесените факти. Правят пореден опит за рекет срещу държавата.               Докато продължаваме с ишлеметата, няма да имаме нормални доходи, казва Менда Стоянова, председател на бюджетната комисия в НС, в интервю за „Труд“.           Зимни законодателни неволи продължават да мъчат шофьорите – коментар на Петър Славов.         Този въпрос е изцяло църковен и следва да се решава без светски емоции и политически натиск. Затова обществениците да спрат със съветите си – анализ на проф. Божидар Димитров.         Не очаквах да стигна до финала, казва Мис Силикон Джулиана Гани в инетервю за „Труд“.             Силует на Ратко Младич. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.23", "title": " Вижте акцентите в броя на вестник „Труд“ в петък, 24 ноември 2017"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%be%d1%82%d0%b2%d0%b0%d1%80%d1%8f%d0%bc%d0%b5-%d0%bf%d1%8a%d1%82-%d0%be%d1%82-%d1%87%d0%b5%d1%80%d0%bd%d0%be-%d0%bc%d0%be%d1%80%d0%b5-%d0%b4%d0%be-%d0%b0/", "text": "След година-две ще ходим за час и половина от Струмица до София”, прогнозира премиерът Бойко Борисов след първото съвместно заседание на правителствата на Македония и България в гр. Струмица. Той и колегата му Зоран Заев дадоха обща пресконференция. Борисов обяви, че към Коридор номер 8, който свързва Черно море с Адриатическо море вече има голям инвеститорски интерес. „Интересът да се финансира от всички е много голям, защото се вижда, че може да стане. Имаме краткосрочния план за бърз контакт през магистрала „Струма”, и се надявам през следващите години строежът на Коридор номер 8 да стане необратим“, подчерта премиерът. Той сравни Коридор 8 с пълноводна река, по която ще преминават стоки и хора. Борисов припомни, че на 6 и 7 декември в София ще се състои среща на лидерите от Западните Балкани с представителите на Световната банка и Европейската банка за възстановяване и развитие. „Направено е доста по трасетата на Коридор 8 като отчуждаване. При повече натиск и гарантирано финансиране проектът може да се осъществи”, каза още Борисов. „Нашата политика е политика на присъединяване, защото това води до инвестиции и по-високи доходи. Хората искат да пътуват и да правят бизнес, ние трябва да им осигурим това. Там където се строи, не се воюва”, подчерта премиерът. Той заяви, че сега е моментът да се използва българското председателство за поставяне на темата Западни Балкани във фокуса на вниманието на Европа. „На Балканите трябва да се пазим от думи като нова епоха и исторически. Трябва повече скромност”, категоричен бе Борисов. Той призова да забравим за Велика Албания, Велика Сърбия, Велика Гърция. „Колкото по-малко велики сме, толкова по-бързо ще направим, така че доходите ни да достигнат тези в Западна Европа”, каза премиерът. „Нашата политика не е насочена срещу трети страни, а точно обратното – всички на Балканите да получим поравно. Затова еднакво важно за нас е нашите приятели от Македония, Албания, Черна гора и Сърбия по-бързо да се присъединят към ЕС, да няма черни петна в региона”, каза Борисов. И добави: „Върнем ли се към историята, нямаме бъдеще”. На съвместното заседание на правителствата на България и Македония бе обсъдена подкрепата ни за европейската интеграция на страните от Западните Балкани, развитието на инфраструктурата и подобряването на свързаността – транспортна, дигитална, телекомуникационна, конкретни проекти за сътрудничество в областта на отбраната, туризма, кадастъра, сътрудничеството при бедствия. Преди заседанието на правителството Бойко Борисов и Зоран Заев положиха венци пред паметника на президента (1999-2004 г.) Борис Трайковски. След церемонията двамата премиери се спряха да разговарят с граждани от Струмица. „Сега започваме да строим магистралата тук”, обърна се Борисов към хората. Пояснено бе, че става въпрос за отсечката Петрич-Струмица. „Айде започвайте по-бързо, че искаме работа”, реагира на думите на Борисов жител на Струмица. Група местни скандираха „Зоки, Зоки”, както наричат Заев от времето, когато бе кмет на Струмица, а след това подеха „Бойко, Бойко”.   Премиерът Бойко Борисов бе посрещнат знаково от македонския си колега Зоран Заев пред Водочки манастир „Свети Леонтий“ над град Струмица. Лично епископът на Струмишка епархия Наум и свещеници посрещнаха двамата премиери. Борисов целуна ръка на всички и направи път на игумена: „Тук ти си началник, ние само слушаме“. Наум награди българския премиер с орден на епархията. „Като християнин, когато тръгвам да правя нещо важно, винаги отивам в църква или манастир. Прекръствам се, искам помощ от Господа и вървя след него. Ние не се месим в работата на църквата. Истински ще сме щастливи, ако както ние в политически план, и нашите църкви работят, помагат си, пеят заедно, проповядват заедно в името на добруването на двата народа. Благодаря на владиката Наум за гостоприемството и медалите, но най-вече за това, че благославят това, което правим”, подчерта Борисов. Зоран Заев изрази надежда да се стигне до признаване автокефалността на македонската православна църква. „Автокефалността на МПЦ- Охридска архиепископия за нас е много важна”, подчерта той.   „Има ли македонски език, господин Борисов?“, попита Антонио Кръстевски от македонската ТВ21. „Отнасям се с уважение към Вашия въпрос“, отговори Борисов. „Преди малко се срещнахме с гражданите на Струмица и абсолютно се разбирахме. Сега, както виждам, нито една от медиите не използва слушалки за превод – нито българските, нито македонските. И се разбираме. Какво по-важно има от това да се разбираме и да вървим напред и да решаваме въпросите, за които хората ни питаха. Оставил съм учените да си говорят на тази тема, сигурно имат докторати с историческите теми”, подчерта премиерът. „Ако днес започнем да спорим кой език какъв е, тук Каракачанов е много подготвен. И вместо договор за сътрудничество между армиите ни, можеше госпожата (македонската военна министърка) да дойде тук с танковете“, пошегува се премиерът. „Не се подвеждайте – вие сте млад човек: нито ние ще дойдем да живеем тук, нито вие – при нас. Сигурно сте гледали филма за Ратко Младич. И какво се получи? ЕС похарчи милиарди за тази война, още стоят наши войници в Босна, една нова пътечка не е проправена там”, каза още Борисов. Македонският премиер Зоран Заев припомни, че договорът между двете страни е „подписан на двата езика и че този договор намери начин как да се говори за перспективите. Това дава шанс по-малко да говорим за миналото, повече за бъдещето. Убеден съм, че това е много голяма придобивка за всички в Македония“.   Ще се намалят цените на роуминга между България и Македония. Това стана възможно след подписания Меморандум за разбирателство между министерствата на транспорта. Документът предвижда двете страни да насърчат мобилните оператори за постигането на конкретни споразумения помежду им, които да доведат до трайното намаляване на международните тарифи на роуминг услугите. В момента цените на мобилните разговори между България и Македония са между 2.99 лв. и 6.99 лв. на минута и около 25 лв. на мегабайт. Съгласно споразумението, сътрудничеството между двете страни ще се осъществява под формата на оказване на доброволна помощ и предоставяне на информация в случай на бедствие или заплаха от такова. Разходите се поемат от страната, оказваща помощ. Страната, поискала помощ, осигурява безопасност и безплатна медицинска помощ за спасителните екипи, както и логистична подкрепа за периода на операцията. България и Република Македония ще обменят картографски и геодезически данни и кадастрални материали. Това предвижда Меморандумът за сътрудничество между българската Агенция по геодезия, картография и кадастър и Агенцията по кадастъра на недвижимите имоти на Република Македония, който беше подписан между двете агенции. С обмена на информация се създават и условия за свързване на геодезическите мрежи и височинните системи на България и Македония От началото на 2018-та година стартират съвместни търгове за разпределение на преносни капацитети между електроенергийните оператори на двете страни. Това е регламентирано в споразумение между българския „Електроенергиен системен оператор” ЕАД и македонския МЕПСО. Използването на обща платформа ще улесни всички търговски участници. Българският газопреносен оператор „Булгартрансгаз” ЕАД и Акционерното дружество за извършване на енергийни дейности Македонски енергийни ресурси „МЕР АД Скопие” подписаха споразумение за провеждане на предпроектно проучване за изграждане на нова газова междусистемна връзка. Протокол за сътрудничество между министерствата на отбраната на България и Македония предвижда обучение в България на македонски механик- водачи на танк. Протоколът дава конкретни насоки за разширяване и задълбочаване на военното сътрудничество. Двете страни се договориха да насърчават укрепването на сътрудничеството в областта на туризма и да работят за подобряване на туристическия поток помежду си. Споразумението предвижда още да се насърчават участията в туристически панаири, както и в други туристически събития. Българската агенция за инвестиции /БАИ/ и Инвест Македония подписаха меморандум за сътрудничество. Меморандумът ще бъде важен механизъм за стимулиране и подкрепа на бизнеса и ще осигури основа за развиване на тесни търговски отношения и за увеличаване на обема на двустранните инвестиции. Сътрудничество между БАИ и Инвест Македония ще осигури взаимна информационна подкрепа при осъществяването на различни видове дейности в България и Македония, които насърчават взаимното привличане на инвестиции, като бизнес форуми, изложби и панаири. Документът предвижда и съвместни действия за справяне с новите предизвикателства пред сигурността в икономически, социален и политически план. Двете страни ще задълбочат сътрудничеството си в областта на визовата политика, граничния контрол и миграцията. Премиерът Бойко Борисов дари от името на България специализирано превозно средство за хората с увреждания в Струмица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.23", "title": " Борисов: Отваряме път от Черно море до Адриатика (обзор)\t\t\t"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d1%83%d0%bb%d0%b8%d1%86%d0%b8-%d0%b2-%d0%ba%d0%b2%d0%b0%d1%80%d1%82%d0%b0%d0%bb%d0%b8%d1%82%d0%b5-%d0%ba%d0%be%d0%bb%d1%8e-%d1%84/", "text": "Стартираха частични ремонтни дейности по улици в кварталите „Колю Фичето“ и „Света гора“ във Велико Търново. Възстановяването на компрометирани участъци от настилките е част от подготовката на пътната мрежа за зимния сезон. От днес изпълнителите работят по улица „Симеон Велики“ – в участъка от ул. „Оборище“ до ул. „Георги Бакалов“. Наскоро бе преасфалтирано разклонение на ул. „Георги Бакалов“ към намиращо се в близост междублоково пространство. Частични ремонти започнаха по улица „Теодосий Търновски“ в района на Великотърновски университет, както и по пътя от жп гарата до ректората на търновската Алма-матер. Наскоро бе обновена стълбищната улица „Мария Кирова“, която е основна пешеходна алея между булевард „България“ и северните квартали на Старата столица. Вече са ремонтирани и стъпалата от Изложбени зали „Рафаел Михайлов“ към ул. „Христо Караминков“. В този участък предстои монтиране на нови парапети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.23", "title": " Ремонтират улици в кварталите „Колю Фичето“ и „Света гора“ в Търново"}
{"url": "https://trud.bg/%d1%87%d1%83%d0%b4%d0%be%d0%b2%d0%b8%d1%89%d0%bd%d0%be-%d1%81%d0%b8%d0%bb%d0%b5%d0%bd-%d0%bf%d1%81%d0%b6/", "text": "Когато нещо не може да се купи с пари, се купува с много пари! Старата максима направи „Пари Сен Жермен“ един чудовищно силен отбор. Французите сразиха „Селтик“ със 7:1 и направиха рекорд в Шампионската лига. В груповата фаза, при това с още един оставащ мач, отборът заби 24 попадения. Досегашният рекорд държеше „Борусия“ (Дортмунд) – 21. „Урокът от вечерта е: Никога не вкарвай рано гол на ПСЖ!“, закачливо написа английската легенда Гари Линекер в туитър. На фона на резултата сигурно звучи абсурдно, но „Селтик“ поведе с 1:0 още в първата минута. За да последва шоу с по два гола на Неймар и Единсон Кавани, и по един на Килиън Мбапе и Марко Верати. А спектакълът завърши с феноменално попадение на Дани Алвеш. „Можем да бъдем още много по-добри! – каза доволно треньорът Унай Емери. – Неймар е страхотен. Искаме да е на терена и да се забавлява.“ Бразилският идол обаче не успя да се радва в миксзоната след двубоя. Веднага бе запитан за информацията на вестник „Ас“, че догодина може да отиде в „Реал“ (Мадрид). Започвайки с псувня, бразилецът продължи: „Няма ли за какво друго да говорим?“ И тръгна към клубния автобус. От началото на груповата фаза ПСЖ разгроми „Селтик“ като гост с 5:0, у дома „Байерн“ с 3:0, два пъти „Андерлехт“ – 5:0 и 4:0. Но въпреки това все още не е сигурно, че ще завърши първи в групата. „Байерн“ трудно спечели с 2:1 на терена на „Андерлехт“ и е на три точки. Ако в последния рунд на груповата фаза баварците бият ПСЖ с по-голям резултат от 3:0, тогава ще са първи в групата. Юп Хайнкес спечели девета победа от 9 срещи, но успехът му е пиров. Тежка контузия получи Тиаго Алкантара. Испанският национал е със скъсан мускул и ще отсъства месеци наред. С травма терена напусна и Ариен Робен, но неговото състояние е по-добро. „Не знам какво ще е бъдещето ми след края на сезона“, каза холандското крило, чийто договор изтича. По куриозен начин феновете на „Байерн“ прекратиха за кратко двубоя. От блока с гостуваща агитка полетяха стотици фалшиви банкноти по 100 и 500 евро. Издигнаха и огромни плакати в протест, че билетите за тях струват по 100 евро. На „Алианц Арена“ такива цени има само за ВИП-местата. „Байерн“ обеща да сезира УЕФА за нереално високите цени, които са най-традиционни в английския футбол. „Андерлехт“ смени треньора и това даде отражение на играта – коментира Хайнкес. – Това е един от най-слабите ни мачове. Няма как да се гордеем с такава победа. Прекалено много губихме топката.“ Роберт Левандовски вкара първия гол за баварците, който беше под №50 за него през 2017 година. Снимка: Facebook", "date": "2017.11.23", "title": " Чудовищно силен ПСЖ"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%85%d0%b0-%d0%bf%d1%8a%d1%82%d1%8f-%d1%81%d1%82%d0%b0%d1%80%d1%87%d0%b5%d0%b2%d0%be-%d0%bf%d1%8a%d1%80%d0%b2%d0%be%d0%bc%d0%b0%d0%b9/", "text": "Министърът на регионалното развитие и благоустройството Николай Нанков и министърът на местното самоуправление на Република Македония Сухейл Фазлиу откриха вчера ремонтирания път III-1084 Старчево – Кърналово – Първомай. Общата дължина на ремонтираната отсечка е над 13 километра, а стойността на ремонтните дейности е над 8 млн. лв., които са осигурени от бюджета на Агенция “Пътна инфраструктура” за текущ ремонт и поддържане. Третокласният път Старчево – Кърналово – Първомай е единствената пътна връзка за селата Старчево, Кърналово, Михнево, Кавракирово, Първомай, в които живеят над 10 хил. души. “Не мога да не поздравя строителите от “Агромах” за изключително качествената и бърза, дори предсрочна работа по рехабилитацията на пътя Старчево-Първомай. Сигурен съм, че така ще се справят и с лот 3.1 на Струма”, каза министър Нанков.", "date": "2017.11.23", "title": " Ремонтираха пътя Старчево – Първомай\t\t\t"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%82%d0%b8%d0%b5-%d0%bd%d0%b0-%d1%82%d1%80%d1%83%d0%b4-%d0%b7%d0%b0-%d0%b7%d0%b5%d0%bb%d0%b5%d0%bd%d0%b0-%d0%ba%d0%be%d1%80%d1%83%d0%bf%d1%86/", "text": "Вестник „Труд” изпраща до европейските институции доказателства как  . Разкритието, подкрепено със снимков материал, бе публикувано в броя от 22 ноември. В материала е описано и се вижда как членовете на коалицията „За да остане природа в България”- Андрей Ковачев, Любомир Костадинов, Катерина Раковска и още техни сподвижници седят на маса с Нотаро в кръчма в центъра на столицата в понеделник вечерта. По-рано през същия ден те бяха на официална среща с европейския представител, на която присъстваха и членове на други неправителствени организации. Въпреки това по тъмно зелените отново се видяха с Никола Нотаро. Изнесените на страниците на вестника факти предизвикаха истерия у зелените, които изпратиха искане до премиера Бойко Борисов за оставката на министъра на околната среда и водите Нено Димов. Според „еколозите” това било компромат срещу човек от Еврокомисията, изготвен със знанието на МОСВ. Те обясняват, че срещата била официална и заплашват, че ако министър-председателят не поиска оставката на Димов, щели да изпратят писмо до всички държави-членки на ЕК. В текста щели да обяснят, че по време на официални срещи по време на европредседателството на България, което започва в началото на 2018 г. , те можели да бъдат заснемани и компрометирани. В същото време не казват каква е тази официална среща: вечер, в кръчма – къде е воденият протокол, къде е обявена по-рано? Странно е и поведението на европейския чиновник Никола Нотаро, че провежда официалната си според зелените среща в кръчма, която се намира на 50 метра от струващата 12 милиона евро, платени с парите на европейските данъкоплатци, сграда на Европейското представителство на улица „ Георги Раковски”. Именно там е мястото за такива разговори, а не в близки заведения. В същото време зелените упражняват поредния си рекет над официалните власти, като заплашват с доноси до държавите-членки на ЕС и замесват екоминистерството, като го слагат на мушката на своя шантаж. Очевидно познават много добре ченгесарските методи, защото повечето от тях са наследници на хора, свързани с комунистическия режим. Вестник „Труд” категорично заявява, че още тази седмица ще изпрати в Брюксел материалите, които доказват как зелените опитват да омаят европейски служители, водейки ги на кръчма. Това, че са разкрити, очевидно много ги притеснява, като за съжаление прави и България за смях пред целия ЕС. В същото време „Труд” подновява своя въпрос докога прокуратурата ще си затваря очите и ушите за постоянните антидържавни действия на зелената мафия в България. Не е ли време, вместо да им се позволява постоянна гавра с национални обекти, с българския бизнес и с правителството, да им се потърси отговорност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.23", "title": " Разкритие на „Труд” за зелена корупция заминава за Брюксел\t\t\t"}
{"url": "https://trud.bg/%d1%88%d0%b2%d0%b5%d0%b9%d1%86%d0%b0%d1%80%d0%b8%d1%8f-%d0%b4%d0%b0%d0%b2%d0%b0-1-32-%d0%bc%d0%bb%d1%80%d0%b4-%d0%b4%d0%be%d0%bb%d0%b0%d1%80%d0%b0-%d0%b2-%d0%bf%d0%be%d0%bc%d0%be%d1%89-%d0%bd%d0%b0/", "text": "Швейцарското правителство съобщи, че ще предостави повече от милиард долара помощ за развитие на Европейския съюз, докато Берн се стреми да стабилизира връзките си с Брюксел. Така общо 1,32 милиарда долара ще бъдат разпределени за десет години и ще бъдат насочени към страните с по-ниски доходи в Централна и Източна Европа, предаде АФП. Средствата са предназначени за „намаляване на икономическите и социални различия в Европа, което е в икономически и политически интерес на Швейцария“. Страната направи подобен принос за ЕС през предходното десетилетие, а продължаването на програмата трябва да бъде одобрено от парламента. Съобщението дойде малко след разговорите на председателя на Европейската комисия Жан-Клод Юнкер в швейцарската столица с президента Дорис Лойтард. „Швейцария показа, че е надежден партньор“, каза той пред репортери след срещата. Връзките Берн-Брюксел претърпяха тежък удар през 2014 г., когато швейцарските гласоподаватели подкрепиха предложение за повторно въвеждане на квоти за мигранти, което би могло да ограничи броя на гражданите на ЕС, работещи в Швейцария. Швейцарският парламент одобри миналата година модифицирана версия на плана за умиротворяването на ЕС.    АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.23", "title": " Швейцария дава 1, 32 млрд. долара в помощ на по-бедните членове на ЕС"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b8%d0%b7%d0%b4%d0%b0%d0%b4%d0%b5-%d0%b7%d0%b0%d0%bf%d0%be%d0%b2%d0%b5%d0%b4-%d0%b7%d0%b0-%d0%b0%d1%80%d0%b5%d1%81%d1%82%d0%b0-%d0%bd%d0%b0-99-%d0%b4%d1%83/", "text": "Турция издаде заповед за ареста на 99 души в окръг Анталия. Те са заподозрени в съпричастност с опита за преврат през юли миналата година. По данни на турската телевизия НТВ 77 от издирваните вече са задържани. Повечето от тях са лекари и адвокати. Те са заподозрени в използване на мобилно приложение, което според Анкара е служело за комуникация между членовете на организацията ФЕТО на ислямския проповедник Фетхуллах Гюлен с цел подготовката и извършването на преврата.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.23", "title": " Турция издаде заповед за ареста на 99 души в Анталия заради връзки с Гюлен"}
{"url": "https://trud.bg/%d0%bc%d0%b0%d1%80%d1%82%d0%b8%d0%bd-%d0%bf%d0%b5%d1%82%d1%80%d0%be%d0%b2-%d1%83%d0%b6%d0%b8%d0%bb%d0%b5%d0%bd-%d1%81-38-%d0%bc%d0%bb%d0%bd-%d0%bb%d0%b2-%d0%be%d1%82-%d1%83%d0%bd%d0%b8/", "text": "Футболната звезда Мартин Петров е сезирал Софийска градска прокуратура за източени без негово знание 3,8 милиона лева от банковите му сметки в „УниКредит Булбанк“ АД. Писмото е заведено тази година на култовата дата 17 ноември, напомняща ни за паметната победа над Франция (2:1) на „Парк Де Пренс“. „Да, за съжаление тази афера е факт – каза Мартин Петров за „Труд“. – Не мога да повярвам, че подобно грабителство може да се случи и то в държава от Европейския съюз. Изкарах парите си в чужбина, честно и пред очите на света, но ги вложих у нас. И… ето сега какво ме застигна. Не искам повече да коментирам, моля ви. Ангажирах за мой адвокат по случая корифея в търговското право Тодор Табаков, който вече работи по разнищване на аферата. Надявам се с неговия екип да помогнат накрая да има справедливост. Друга развръзка ще е срам за страната ни.“ Мартин Петров установил измамата на 18 август 2017 г. при посещение в клон на „УниКредит Булбанк“. Тогава разбрал, че трудовият договор на назначения му от трезора личен банкер Ирина Ч.А. е прекратен още преди 10 месеца. В този период обаче уволнената служителка продължавала да предоставя на Петров информация за неговите сметки, депозити и операции. Разбира се, той не знаел за „малката подробност“, че банковите новини и извлечения са фалшиви. Шокът застигнал бившия национал малко по-късно, когато поискал официални справки за движението на парите му. Оказало се, че в периода 2007 – 2017 година без негово знание, съгласие и подпис са извършени над 450 платежни операции по 13 негови сметки. Сред тях дори теглене на пари в брой на каса в офис на банката, закриване и откриване на депозити и превеждане на суми на трети лица, които Футболист №1 на България за 2006 година не познавал. В сигнала до прокуратурата са посочени няколко имена, сред които и съпругът на Ирина Ч.А. Твърди се категорично, че тя никога не е разполагала с необходимото пълномощно, подписано по надлежния ред от нейния клиент за извършване на въпросните финансови операции. Повечето от тях са осъществени, докато футболният ас е бил извън България, ангажиран с тренировъчен процес и мачове на отборите, за които е играл. Фаталната Ирина е назначена за личен банкер на Мартин Петров от 2003 година, когато той беше част от германския „Волфсбург“. Мартин Петров афишира претенции към вътрешния контрол на „УниКредит Булбанк“. Също и затова, че не е уведомен за уволнението на въпросната служителка и не е получавал справки от трезора за движението на парите му. Той настоява да се разследва и възможността да е станал жертва на организирана престъпна група, сформирана от Ирина Ч.А. вътре в трезора. Преди да сигнализира Софийска градска прокуратура, Петров е направил в присъствието на своите адвокати, серия срещи с ръководни фактори в „УниКредит Булбанк“. Мартин Петров е от футболните идоли на България. Роден е на 15 януари 1979-а във Враца. В близо 20-годишната си професионална кариера играе като нападател за „Ботев“ (Враца), ЦСКА, швейцарския „Сервет“, немския „Волфсбург“, испанските „Атлетико“ и „Еспаньол“, и английските „Манчестър Сити“ и „Болтън“. Има 90 мача с 19 гола за националния отбор на България в периода от 1999 г. до 2011 г. Участник на Европейското първенство през 2004 г. в Португалия. Определен от медиите за Футболист № 1 на България за 2006 година. Един от „Трите коня от Каляската“, както Димитър Бербатов нарече триото лидери в последния ни силен национален отбор. Именно Берба, Мартин и Стилиян Петров бяха лицата на това поколение. Играчът с прякор Свръхзвуковия има репутацията на най-тихата звезда в родния футбол. Мартин не обича шумотевицата и минава „под радара“ на жълтите медии. Известен е като домошар и човек, който няма афинитет към мащабни бизнес начинания. Прекрати кариерата си през 2014-а и започна работа като мениджър в „Агенция Танев“. Със съпругата си Ралица и двете им дъщери живеят между София, Мадрид и Враца. Пред „Труд” от пресцентъра на трезора коментираха информацията така:  „Клиентите на банките са защитени с банкова тайна. Ако реши, клиент може да направи публични твърдения за отношенията си с банки, но ние нямаме право да предоставяме каквато и да е информация – да я потвърдим или опровергаем в медиите. В случай, че който и да е клиент оспори плащания в банката, извършваме задълбочена проверка и сътрудничим на отговорните органи”.", "date": "2017.11.23", "title": " Мартин Петров ужилен с 3,8 млн. лв.от „УниКредит Булбанк“\t\t\t"}
{"url": "https://trud.bg/%d0%b7%d0%b0%d0%ba%d0%be%d0%bd%d1%8a%d1%82-%d0%ba%d1%82%d0%b1-%d0%ba%d0%b0%d0%ba%d0%b2%d0%be-%d1%89%d0%b5-%d1%81%d0%b5-%d1%81%d0%bb%d1%83%d1%87%d0%b8/", "text": "През последните три години няколко медии публикуваха обширни анализи и разследвания за случилото се с четвъртата по големина родна банка през лятото на 2014-та. Съвсем естествено преобладаващата част от материалите защитават гледната точка на медийните си собственици и издатели – особено тези, имащи пряк интерес по казуса „КТБ“. Типичен пример за това е нещото като книга, което спретнаха журналистите на обвиняемия олигарх Иво Прокопиев. Благодарение на солидно финансиране от фондация „Америка за България“, „Прокопиевите драскачи“ (както ги наричаше укриващият се от правосъдието бивш собственик на КТБ) стъкмиха над 400 страници, имащи за цел да докажат, че Цветан Василев е невинен, а фалиралият му трезор е съборен от злите сили, начело с лорд Волдемор, Гаргамел, херцог Трън и… депутатите от ДПС. Разбира се, че в дебелото книжле няма да откриете каквито и да е доказателства (документи или друга емпирична информация) за направените внушения, епитети и клевети. Просто защото няма такива. Как си позволяват тогава така вулгарно и цинично да изопачават истината? Иска ли питане – чудовищната манипулация върви благодарение на дългогодишната пропаганда в обществото. Марионетките на успелия млад мъж Прокопиев могат да си пишат каквото пожелаят, за когото пожелаят. Няма нужда от факти и проверка. Поради простата причина, че те са от добрите и се борят с лошите. Считаната доскоро за абсурдна опорна точка бе защитена от олигарха по време на приятелското му гостуване в ефира на Б(анкера)И(има)Т(елевизия). Там той на практика потвърди хипотезите, че неговите лични разсъждения са фундамент на идеологията, която проповядва цялата му шпицкоманда за атака на държавността и институциите – партии/медии/НПО-та/политолози и най-обикновени фейсбук тролове на щат при кръга „Капитал“. Вече няма нужда да четем мейлите до служителите от малотиражките или изтеклите стенограми „Арго“, за да съдим как Прокопиев спуска опорните точки. Налице е цял видеозапис, който спокойно може да послужи на преподавателите на тема Гьобелсова пропаганда в няколко факултета на Софийския университет. Това именно бе дългогодишната цел на олигархичната задруга. И отчасти успяха да си я изпълнят. Който каже нещо срещу тях, то се е клел в дявола. Ако не спазваш заповедите и разпоредбите на задкулисието, автоматично си дамгосан по начин наподобяващ разправата с инакомислещите веднага след мракобесния 9-и септември. И в това няма нищо учудващо. Генезисът на Иво Прокопиев е червен. Червени са и ортаците му Огнян Донев и Сашо Дончев. Закърмени са с болшевизъм, по болшевишки маниер работят и днес. Тях наистина червеното знаме роди ги, но за разлика от лиричния герой има какво да ги уплаши – плашат се от наказателно преследване след извършените зулуми. Или с други думи – страх ги е от неовладяната прокуратура, която си позволи в последните години да търси сметка за умопомрачителното им забогатяване през времената на крадливия Преход и Костовата бандитска приватизация. И именно защото ги е страх днес те хвърлят всички сили за атаки към Цацаров. Финансират щедро жълти бутикови медии, плащат на кафяви телевизии и морално деградирали журналисти, задкулисно организират активни мероприятия срещу държавното обвинение. Целите са видими: 1.Прокуратурата в зародиш да се откаже от ровене в мръсното бельо и нечистоплътното минало на олигарсите. 2.Дори да се стигне до кирливите ризи, то белите якички ще извадят план Б. Тук влизат медиите-бухалки, които ще вдигнат вой до такава степен, че дори  и мъртъвците ще се досетят как демокрацията, правата и свободите са застрашени, защото обвинението е посмяло да разследва около детето на политическата корупция Иво Прокопиев и неговата шайка. 3.Финалната фаза на отбраната включва партии и магистрати. В тази линия са инсталираните от Прокопиев пионки с позиция в обществото – от чиновници в Брюксел през проваления правосъден министър Христо Иванов, стигайки до сламения шеф на ВКС – Лозан Панов. Именно на подобни събития станахме свидетели през последните дни. Но за нуждите на фабриката за фалшиви новини трябват и пари. Крещящо необходими са свободни и най-важното чужди капитали. Защото олигарсите нямат навика да бъркат в своя джоб. Винаги търсят другия. И така стигаме до закона на ДПС за КТБ. Какво се случи? (този любим на родните анализатори въпрос) Депутатите от ДПС решиха да отговорят на дългогодишната помия, заливаща ги от кафявата Прокопиева медийна машина. Венец на която се оказа споменатата вече книга, сглобена в редакцията на „Капитал“. Народните представители на Движението казаха ясно – ще опровергаем критиките, че сме виновни за краха на КТБ и последвалия вторичен грабеж. Как може да стане това? Естествено чрез политически действия и решения, предложени и защитавани там където им е мястото – в Народното събрание на Република България. А знаем добре, че законодателният ни орган е суверен на властта (на парламента народът делегира своята воля, доверие и правомощия) по Конституция според характера на представителната демокрация. Парламентът е легитимната институция, където се разрешават заплетените казуси и ребуси на обществения живот у нас. Въпросното политическо действие бе изразено под формата на така наречения законопроект „КТБ“. Неговите параграфи и разпоредби (ако бъде приет) ще дадат възможност на широката общественост да: 1.     Научи какво наистина „се случи с КТБ“. 2.     Научи кой е виновен за случилото се с КТБ. 3.     Кой е виновен, че държавата дотук е изключително затруднена да попълни масата на несъстоятелността. 4.     Кой има интерес от замитането на следите по казуса „КТБ“. 5.     Кой има материална полза да осуети приемането на закона „КТБ“. Особено важна е последната точка. Защото в нея се крият истерията и отчаяният рев на Прокопитата срещу закона на ДПС за КТБ. Те нито имат интерес българският народ най-накрая да научи истината за фалита на КТБ. Нито искат народът да разбере защо синдиците на банката са с вързани ръце. Грам не желаят да стане ясно кой краде преди 2014 и кой присвоява активи през последните три години. И то без даде и стотинка за това. И ключът от бараката – КТБ днес продължава (както и преди) да е дойна крава на олигарсите. Със заграбените пари те финансират задкулисните си политически и медийни проекти,  хвърлят пачки по лъскави адвокати и скъпоплатени лобисти. Непрекъснатите парични потоци на стройната пирамида, рожба на българския Бърни Мадоф, днес служат за заплащане на всякакви подривни мероприятия срещу държавността и институциите. Благодарение на тях олигархията спонсорира армията от наемници, за да громят инакомислещите, да заливат с кал и помия всеки дръзнал да се опълчи срещу бандитските им кроежи. Но ето, че дойде Видовден. Дойде време българските депутати да се самообозначат ясно. Чий интерес защитават – на държавата или на мафията. Ясно, че после ще бъдат разсипани по всички линии от медиите-бухалки на Прокопиев, Цветан Василев и другите. Но в историята има маса примери как народните представители не са се огъвали пред далеч по-сериозен натиск. А десетки от тях пък бяха разстреляни от червените окупатори в кървавите дни и нощи след 9-и септември. Понякога парламентарните групи наистина са демонстрирали достойнство кураж и смелост. Да видим дали куражът и смелостта наистина ще им стигнат. Всичко това ще се изясни по време на дебатите около гласуването на закона „КТБ“. И разбира се – след гласуването. Ако текстовете бъдат приети на две четения печелим всички, ако не бъдат приети – печелят задкулисните кукловоди и техните слуги в политиката, медиите и обществения сектор. Ето я истинската тънка червена линия. Не онази, за която бълнуваше Христо Иванов (фантазирайки, че се сражава рамо до рамо с турците срещу българските доброволци в Кримската война). Линията е ясна – законът срещу кражбата; възмездието срещу далаверата; държавата срещу мафията на олигархичната задруга, предвождана от обвиняемия Иво Прокопиев. Скоро, ама съвсем скоро наистина ще разберем: КТБ – какво ще се случи?", "date": "2017.11.23", "title": " „Законът КТБ“ – какво ще се случи?"}
{"url": "https://trud.bg/%d0%b7%d0%b0%d0%bf%d0%bb%d0%b0%d1%88%d0%b2%d0%b0%d1%82-%d0%bd%d0%b8-%d0%b1%d0%bb%d0%b8%d0%b7%d0%be-600-%d1%82%d0%be%d0%bd%d0%b0-%d0%ba%d0%b0%d1%81%d0%b5%d1%82%d1%8a%d1%87%d0%bd%d0%b8-%d0%b1%d0%be/", "text": "Според военни експерти близо 40 на сто от минизарядите във вътрешността на касетъчните боеприпаси не се задействат веднага. Смята се, че в около 98 на сто от случаите на взривяване жертви стават не войници, а граждански лица. От тези смъртоносни боеприпаси у нас има 585 тона. В доклада на правителството за състоянието на отбраната и Въоръжените сили през миналата година се посочва, че се забавя изпълнението на задълженията на Република България, произтичащи от Конвенцията по касетъчните боеприпаси от Дъблин 2008 г. Тези боеприпаси трябва да бъдат унищожени най-късно до 1 октомври 2019 г. За неизпълнение на задълженията по Конвенцията могат да бъдат наложени санкции. Кабинетът наваксва това забавяне с предложението за промяна на Закона за изпълнение на Конвенцията по касетъчните боеприпаси и Конвенцията за забраната на използването, складирането, производството и трансфера на противопехотни мини и за тяхното унищожаване. В момента е в ход нов проект за унищожаване на касетъчните боеприпаси на БА, чрез финансиране от американска страна и избор на изпълнител чрез Агенцията за поддръжка на НАТО (NSPA). Възможно е това да стане извън територията на Република България. Нормативно регламентираното изискване за връщане на територията на Република България на празната опаковка и отпадъчните взривни вещества и метали, получени в резултат на утилизацията, което се основава на Закона за държавната собственост, обаче затруднява изпълнението на проекта. Не само това, то създава при транспортирането рискове от възникване на инциденти с непредвидими последствия. Наред с това е категорично мението, че Българската армия не разполага със складови райони, в които могат да бъдат създадени подходящи условия за съхранение на тези взривни вещества. Поправката на закона ще даде възможност при унищожаване на касетъчните боеприпаси на Въоръжените сили извън територията на Република България, фирмата изпълнител на проекта да се разпорежда с празната опаковка и отпадъчните продукти от процеса на унищожаване, което намалява чувствително рисковете за гражданите. Касетъчните боеприпаси са разработени преди повече от 50 години за нанасяне на удари върху големи площи. Някои видове касетъчни бомби съдържат до 700 минизаряда. Те унищожават всичко живо на площ колкото две футболни полета. Основната слабост на касетъчните боеприпаси е, че не са подходящи за нанасяне на прицелни, прецизни удари. Касетъчните бомби и снаряди поначало са предназначени за употреба в сражения с участието на големи пехотни съединения. Днешните въоръжени конфликти са от друг характер. Много армии обаче не бързат да се откажат от касетъчните боеприпаси. Напоследък стана ясно за още един риск, чието предотвратяване също се нуждае от средства. Ракетните горива, които са остатъчен продукт от утилизацията на няколко вида ракетни системи – SS-23, на Frog и на Skud, се съхраняват в складове с известна към момента опасност, според Министерството на отбраната и особено на специалистите в дирекция „Логистика“. Причината, както я обяснява заместник-министърът на отбраната Анатолий Величков, е че слоят метал на танковете, в които се съхранява горивото, започва да изтънява, което е сериозна предпоставка за взимане на бързи решения. В тази връзка Министерството на отбраната е предприело необходимите действия още в предходния мандат с опит да бъдат осигурени средства вече и по линия на ОССЕ. Получен е обаче отказ да има други донори за финансиране на унищожението и ще се разчита само на нашия бюджет.  В момента тече процедура по съгласуване с комисията, която е към Министерския съвет, за отпускане на такива средства. Прогнозата е, че отговорът ще бъде отрицателен, което ще наложи отделяне на средства от бюджета на министерството. Разбира се, проблемът не е само в касетъчните боеприпаси и ракетните горива. В хода на изпълнение на Плана за развитие на въоръжените сили до 2020 г. и поради редица технологични изисквания, към 1 януари т.г. броят на ненужните въоръжения и боеприпаси в Българската армия нарасна. Излишните въоръжения са 14 830, а излишните боеприпаси – 4695 тона. Крайно време е да се приеме национална програма с целеви средства за ликвидиране на тези цъкъщи бомби. В противен случай инцидентите няма да бъдат изключение. С приетите в края на 2015 г. изменения в Закона за оръжията, боеприпасите, взривните вещества и пиротехническите изделия, според които утилизацията на боеприпасите следва се извършва само от производителите им, на практика беше блокиран процесът по утилизация на боеприпаси в Българската армия. Процедурите за възлагане на обществени поръчки за утилизация/унищожаване на боеприпаси бяха спрени, се посочва в Доклада за състоянието на отбраната и Въоръжените сили за 2016 г. В тази връзка Министерството на отбраната насочва усилията си за освобождаване от боеприпаси, чието техническо състояние е предпоставка за възникване на инциденти при по- нататъшното им съхранение, чрез унищожаването им.", "date": "2017.11.23", "title": " Заплашват ни близо 600 тона касетъчни боеприпаси\t\t\t"}
{"url": "https://trud.bg/%d1%82%d0%be%d0%bf%d1%84%d0%b8%d0%bd%d0%b0%d0%bd%d1%81%d0%b8%d1%81%d1%82%d1%8a%d1%82-%d0%b1%d0%b8%d1%81%d0%b5%d1%80-%d0%bc%d0%b0%d0%bd%d0%be%d0%bb%d0%be%d0%b2-%d0%bf%d1%80%d0%b5%d0%b4-%d1%82-3/", "text": " – С думи прости, казвате…?! Застанете в центъра на София и се огледайте около вас. Ако откриете млад човек във възрастовата граница между 7 и 18 години, който не е със смарфон в ръката, ще бъда силно учуден. Младото поколение иска абсолютно всяка една услуга да бъде “паркирана” през смартфона му, в това отношение финансовите услуги не правят изключение. Освен това държи това да стане по “неговия начин”, а това изисква нова инфраструктура с нов вид активи. Знаете ли, аз отдавна не споря по темата дали биткойна е балон или не. Младите ще ви изброят за секунди десетте най-популярни криптовалути, но едва ли ще могат да ви кажат имената на повече от двама, трима политици.  – Това са процеси, които протичат извън желанието на регулаторните органи и правителствата. Децентрализацията е най-типичната характеристика на криптовалутите. Представяте ли си какво става в момента? Символът на държавата – печатането на пари има  нерегулиран конкурент. Колкото по-рационално всеки един участник в системата подходи към тези нови реалности, толкова по-подготвен ще бъде той за утрешния ден.  Скоростта на трансформация е зашеметяваща, вече няма утре, има само днес. Младите искат всичко да се случва днес и сега. Не казвам дали това е хубаво или лошо, това просто е факт.  – След финансова криза от 2008-2009 година изпаднахме в особена ситуация. Участниците на финансовите пазари попаднаха в капана на тоталното недоверие един към друг. В глобалната финансова система липсваше основното гориво – парите. Ликвидността бе пресъхнала. Какво направиха правителствата и централните банки в този момент? Отговорът е – включиха печатарските машини. Да, светът бе залят от огромни количества новонапечатани пари, които отпушиха ликвидността. Това от своя страна натисна цената на ресурса до нулеви лихви. Финансовите инвеститори отчаяно се впуснаха в битка за доходност върху инвестициите, но такава почти липсваше. Основната част от свободните капитали се насочиха към фондовите борси, към държавни и корпоративни облигации.  – Ще кажете, че всичко е ОК. Да, обаче съвсем не е така. Финансовите пазари станаха тотално зависими от паричната политика на централните банки, тъй като сами те станаха най-големите играчи на тези пазари, купувайки облигации за трилиони долари.  За появата на криптофинансите може да бъде направен извода, с всички условности, че става въпрос за изграждане на финансова екосистема, изцяло базирана на чисто пазарни принципи, без намесата на централни банки и правителства. Знам, че тези мои думи няма да бъдат приети от много финансисти, но пък това е най-хубавото на финансовите пазари, че имаме възможност за облог. Схемата е проста – този, който е грешен, плаща на този, който е прав. На финансовите пазари не се създава добавена стойност в класическия смисъл. Активите само сменят притежателя си.  – В сравнение с останалите финансови активи криптовалутите са в съвсем начален стадий на развитие. Даже смело можем да го наречем – “бебешки стадий”. Нали знаете колко трудно прохожда бебето. Става, пада, клатушка се, смее се. Но в един момент прохожда и започва да тича. Изчакайте само да видите какво ще стане с биткойна в момента, когато се научи да тича.  По въпроса за спекулациите? Да, огромен спекулативен капитал се насочи към криптовалутите. Макар, че обемите са още далеч от тези на развитите финансови пазари, както вече казах, нещата се променят ежедневно. Не препоръчвам спекулативно инвестиране в криптовалути. Максималният размер на инвестицията в крилтовалути не трябва да надхвърля 5-6% от активите на човек. Няма никакво съмнение, че ще има опит за намеса от страна на правителствата за регулиране на криптофинансите. Блокчейн технологията, върху която са изградени криптофинансите, обаче има и нещо като “обратната страна на Луната”. Чрез нея всички сделки имат следа и могат да се наблюдават от всички. Този чудовищно огромен масив от информация дава страшно много сила, ако бъде централизиран под някаква форма, но искрено се надявам, че това никога няма да стане.  – Още е рано да се говори за конкуренция между традиционната финансова система и тази на криптофинансите и в този смисъл няма класическа конкуренция. При криптофинансите скоростта на транзакциите е сериозен проблем, който все още няма решение. Работи се много активно и съм сигурен, че до две години ще бъде намерено. Банките осъзнават потенциала на блокчейнтехнологията и знам със сигурност, че работят в посока на използването й. Дали банките ще започнат да откриват сметки в криптовалути?  Въпрос на време е, колкото и да не им се вярва на някои банкери.  Нали знаете поговорката, че не се стои на пътя на влака.  Не казвам, че това ще стане в рамките на следващите месеци, но до две-три години със сигурност. Бил Гейтс каза нещо много подходящо за този процес: “Биткойн не може да бъде спрян.”  – Всяка система, която е изградена на чисто пазарни принципи, е добра. Криптофинансите са “друга опция” за всеки. Хубаво е човек да може да сравнява и да има опции, това включва и сектора на финансовите услуги. Криптофинансите ще спомогнат за усъвършенстването на световната банкова система. Крайният клиент ще спечели в дългосрочен план от гледна точка на качество, сигурност и цена на финансовите услуги. Нямам никакво съмнение в това.  – Много държави се опитват да направят нещо в тази посока, но действат предпазливо. Китай, разбира се, се опита да наложи правила при публикуването на проспектите, които са основен документ за инвеститорите при първично предлагане на криптовалути. За 2016 година 90% от всички обеми на биткойн се реализираха от Китай. След опита за регулиране на първичното предлагане на криптовалути, тези обеми се изместиха в посока Япония и Южна Корея.  Има първоначални стъпки в Русия, Канада, САЩ за канализиране на процесите. В Европа се коментират нещата, но нищо конкретно не е направено. Вижте, все още има дебат дали биткойна е валута, стока или виртуален актив.  А може би от всички тези активи по малко. Лично аз нямам никакъв проблем с определението за биткойн, защото гледам на криптофинасите като нещо съвършенно ново и опитите да се вкарат нещата в някаква традиционна рамка или позната финансова теория, са нелепи.  – Младите българи са изключително подготвени по темата. Участвам във форуми посветени на криптофинансите и съм приятно изненадан колко бързо се образоват те. Най-уникалното в този процес, е че се учим взаимно. Потенциалът е огромен. А държавата ли? Държавата трябва единствено да не пречи. Нищо повече.  – Добрe, ще ви отговоря по следния начин. Зад всяка пирамида стои конкрeтно едно лице или структура. Кой стои зад биткойн?  Имаме математически алгоритъм. Той манипулира ли? Може ли да ни измами?  Имаме цени на биткойна, определени единствено на принципа на търсенето и предлагането.  В края на годината най-голямата борса в света CME (Chicago Mercantile Exchange) ще пусне фючърс върху биткойна. Ще го обясня по друг начин за нефинансистите. Ако има безспорен факт, че искате да регистрирате краден автомобил в КАТ, те какво ще направят? Е, биткойн мина през “регистрация” в CME и те казаха само: “Давай напред! Желаем безаварийно каране!”  – Първо, да напише в “Гугъл”: “Искам да търгувам биткойн”. Второ,  да осъзнае факта, че покупката на биткойн  е съпроводена с поемането на риск, т.е. не очаквайте да забогатеете за “нула” време. Трето, не го правете със заемни пари, а само с до 5-10% от вашите спестявания. Четвърто, нищо няма да загубите, ако изобщо не се захванете с криптофинанси. Бъдете сигурни, че вашето дете е “вече в бизнеса”.  – Държавният бюджет по принцип е отражение на това, което става в реалната икономика. Там нещата се развиват нормално. Не бих говорил със “страст и емоции” за бюджет 2018 година. В икономически план 2017 година бе спокойна и по всяка вероятност 2018-а се очартава като такава. През 2019 година обаче нещата ще бъдат различни. Европейската централна банка ще приключи политиката си по количествени облекчения, което ще бъде съпроводено с обръщане на икономическите цикли. Не съм сигурен, че начинът, по който се прави бюджетът на страната, ще бъде адекватен на тази промяна. Това е дълга тема и предпочитам на говоря отделно по нея.", "date": "2017.11.23", "title": " Топфинансистът Бисер Манолов пред „Труд“: Изчакайте какво ще стане с биткойна, когато се научи да тича"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%bc%d0%b0%d1%80%d0%b3%d0%b0%d1%80%d0%b8%d1%82%d0%be%d0%b2-%d0%ba%d0%b7%d0%bf-%d0%b8%d0%bc%d0%b0-%d1%81%d0%b8%d0%b3%d0%bd%d0%b0%d0%bb%d0%b8-%d0%b7/", "text": "Председателят на Комисията за защита на потребителите Димитър Маргаритов призна, че са имали сигнали за завишаване на цени и фалшиви намаления, но уточни, че това не е масова практика. Рядко се срещат фрапантни случаи, но потребителите трябва да са внимателни, съветва той, предаде  . Един от неприятните търговски трикове са лимитираните стоки. Потребителите са атакувани с агресивни реклами, но когато отидат в магазина се оказва, че няма наличност. КЗП приема това за нелоялна търговска практика. Друго нарушение е опита на търговците да ограничават отговорността си и се оказва, че потребителите не могат да върнат стоката при открит дефект, или тя няма гаранция, или не може да се върне в 14-дневния срок (при онлайн пазаруване). „Независимо дали става дума за промоция, за Черен петък, Бял четвъртък и не знам си още какво тези, права съществуват и те могат да бъдат упражнени абсолютно пълноценно в такава ситуация.“   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.23", "title": " Димитър Маргаритов, КЗП: Има сигнали за завишаване на цени и фалшиви намаления"}
{"url": "https://trud.bg/%d0%b8%d0%bc%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b7%d0%b0-%d0%ba%d0%bb%d0%b0%d0%bd%d0%b5%d1%82%d0%be-%d0%b2-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0/", "text": "Трима младежи са задържани от благоевградската полиция по подозрение,че са замесени в боя и   на други трима младежи. Полицията разпитва арестуваните, за да се изясни каква е тяхната съпричастност към екшъна. Припомняме,че сутринта около 5,30 часа две компании подпийнали младежи се сбиха на излизане от дискотека, един извадил нож и успял да наръга в мелето трима младежи. За късмет раните не са животозастрашаващи и няма опасност за живота им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.23", "title": " Има задържани за клането в Благоевград"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b3%d0%bd%d0%b0-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d1%88%d0%b5%d1%84-%d0%bd%d0%b0/", "text": "Управителят на мангановата мина в с. Оброчище Дейвид Уелингс стана клиент на прокуратурата. Той е обвинен, че не е поискал от съда да открие производство по несъстоятелност на „Евроманган“ ЕАД в законовия 30-дневен срок след спиране на плащанията. Дружеството е концесионер на мината и е фалирало на 30 юни 2016 г. За финансовите му проблеми се разбра тази пролет, когато на два пъти миньори обявяваха гладна стачка заради неизплатени заплати. Разследването е установило, че „Евроманган“ дължи 1,5 млн. лв. на НАП, над 200 000 лв. на „Енерго Про“ и 100 000 лв. на други частни кредитори. 69-годишният британец Уелингс, който има статут на постоянно пребиваващ у нас, може да бъде наказан с до 3 г. лишаване от свобода или с глоба до 5000 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.23", "title": " Прокуратурата погна британски шеф на фалирала мина\t\t\t"}
{"url": "https://trud.bg/%d0%b3%d0%b4%d0%b1%d0%be%d0%bf-%d1%80%d0%b0%d0%b7%d0%b1%d0%b8-%d0%bf%d1%80%d0%b5%d1%81%d1%82%d1%8a%d0%bf%d0%bd%d0%b0-%d0%b3%d1%80%d1%83%d0%bf%d0%b0-%d0%b7%d0%b0-%d1%82%d1%80%d0%b0%d1%84%d0%b8%d0%ba/", "text": "Специализирана полицейска операция за неутрализиране на организирана престъпна група е проведена от служители на ГД „Борба с организираната престъпност“ на територията на Враца и Вършец, съобщиха от МВР. Действията са осъществени под наблюдението на Специализираната прокуратура. В хода им за срок до 24 часа са задържани Ц.П. /29 г./, М.П. /27 г./ и В.К. /23 г./, набирали и склонявали българки към предоставяне на сексуални услуги срещу заплащане в страни от ЕС – Австрия и Германия, съобщиха от пресслужбата на МВР. При претърсвания и изземвания в жилища, обитавани от участниците в групата, и в автомобилите им са иззети тефтери със записки, парични преводи, самолетни билети, мобилни телефони и СИМ карти, компютърни конфигурации, както и наркотични вещества. По досъдебното производство, в качеството на свидетели, пред съдия са разпитани жертви на трафика с цел сексуална експлоатация. На тримата задържани Специализираната прокуратура е повдигнала обвинения за извършени престъпления по чл. 321, ал. 3, вр. ал.1 и чл. 159 г, вр. чл. 159 а, ал. 2, т. 6, вр. ал. 1 от НК. На ръководителя на групата е наложена мярка за неотклонение за срок до 72 часа, а на участниците – „парична гаранция“. Действията по разследването продължават. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.23", "title": " ГДБОП разби банда за трафик на проститутки към Австрия и Германия (СНИМКИ и ВИДЕО)"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d0%be%d0%b1%d1%89%d0%b8%d0%bd%d1%81%d0%ba%d0%b0-%d1%84%d0%b8%d1%80%d0%bc%d0%b0/", "text": "Кметът на София Йорданка Фандъкова възлага цялостен одит на общинската фирма “Софинвест” заради съмнения на общински съветници за липсващи павета, извадени при ремонти на улици в столицата. “Ако проверката покаже някакви проблеми, лично ще сезирам прокуратурата”, обясни Фандъкова в отговор на питане на общинаря Иво Божков от РБ. Паветата, които могат да се използват повторно, се съхраняват на склад от общинското дружество “Софинвест”. То отговаря за отчитането на постъпилите в склада количества и за изписаните от там материали. Ремонтът на столичния булевард “Донудков” скара общинските съветници. В началото на вчерашното им заседание от БСП подариха на Фандъкова книга от 1936 г. – “Правилник за каменно-паважни настилки”. “Очевидно е, че от бул. “Дондуков” ще започнат всички предизборни кампании. Но приемам с усмивка закачката. Паветата се редят от занаятчии, а не от политици”, коментира Фандъкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.23", "title": " Фандъкова проверява общинска фирма\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d1%89%d0%b5-%d0%bd%d0%b0%d0%bc%d0%b0%d0%bb%d0%b8-%d0%b2%d0%be%d0%b5%d0%bd%d0%bd%d0%b8%d1%8f-%d1%81%d0%b8-%d0%ba%d0%be%d0%bd%d1%82%d0%b8%d0%bd%d0%b3%d0%b5%d0%bd%d1%82/", "text": "Руските въоръжени сили в Сирия вероятно ще бъдат намалени съществено, като оттеглянето може да започне още в края на тази година, заяви началникът на генералния щаб на руската армия генерал Валерий Герасимов. По думите му, остава съвсем малко, за да бъдат изпълнени военните цели на Русия в страната. Решението за изтегляне ще бъде взето от президента Владимир Путин. Москва ще запази двете си военни бази в Сирия. Още през март миналата година Путин обяви, че изтегля основната част от руските войски, но по преценка на водената от САЩ коалиция това така и не се е случило. Помощта на Кремъл бе ключова за победите на сирийския президент Башар Асад над бунтовниците и групировката „Ислямска държава“. Вчера президентите на Русия, Иран и Турция договориха мерки за умиротворяване на Сирия.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.23", "title": " Русия ще намали военния си контингент в Сирия"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d1%86%d0%b8%d0%b3%d0%b0%d0%bd%d0%b8-%d0%b4%d0%b0-%d0%bb%d0%be%d0%b2%d1%8f%d1%82-%d0%b7%d0%b0%d1%89%d0%b8%d1%82%d0%b5%d0%bd/", "text": "Експерти от РИОСВ – Пловдив спасиха 13 защитени вида диви пойни птици след сигнал за извършване на незаконен улов в ромския квартал „Столипиново” в града под тепетата. При съвместна проверка екоинспекторите и полицаите от Шесто РУ на МВР-Пловдив беше установено, че двама цигани от Столипиново извършват улов на защитените от Закона за биологичното разнообразие пойни птици край брега на река Марица. При акцията са спасени седем щиглеца, две обикновени конопарчета, три диви канарчета и една елшова скатия. Птиците били в добро състояние и са пуснати на свобода. Мрежите за улов и клетките са конфискувани. На нарушителите са съставени предупредителни протоколи от органите на реда. Предвидените за физически лица санкции според Закона за биологичното разнообразие при подобни случаи са в размер от 100 до 5000 лв. Освен глоба нарушителите трябва да заплатят и обезщетение по 40 лв. за брой защитен вид. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.23", "title": " Спипаха двама цигани да ловят защитени пойни птици в Столипиново"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d0%b0-%d0%bd%d0%b0-%d1%82%d1%80%d1%83%d0%b1%d0%b0%d0%b4%d1%83%d1%80-%d0%be%d1%82-%d0%b2%d0%b5%d1%80%d0%b4%d0%b8-%d1%81-%d0%bc%d0%b5%d0%b6%d0%b4%d1%83/", "text": "Опера Пловдив ще зарадва почитателите на творчеството на прочутия италиански композитор Джузепе Верди с премиера на едно от най-обичаните оперни заглавия – „Трубадур. Историята за проклятието на циганката Азучена и странстващия трубадур се поставя от международен екип, който повече от месец репетира в града на тепетата, а премиерата на спектакъла е тази събота от 19 часа в Градския дом на културата „Борис Христов” в Пловдив. Едно от най-обичаните оперни заглавия – „Трубадур“, има всички важни съставки за добър театър: любов, омраза, политика и интриги. Музиката на Верди остава задълго да звучи в съзнанието на зрителя с типичните негови увличащи мелодии и енергични хорови сцени, приканващи към революционни настроения. За славата на „Трубадур“ помага и екзотичната романтика, с която е обрисуван животът в циганския табор. Премиерната постановка е дело на международен екип, който вече омагьоса пловдивската публика с фентъзи визията на „Хофманови разкази”. Диригентът-ветеран Никша Бареза (Хърватия), който преди 2 години постави „Кармен” на Античния театър, се завръща в Пловдив, за да „извае” музикално прочутата опера, която е предизвикателство за всички изпълнители. Името му се свързва с най-големите оперни театри, включително Ла Скала, където Бареза е дирижирал именно „Трубадур”. По настояване на маестрото за първи път в България ще бъдат изпълнени части от операта, които са били изрязани и забравени преди години. По този начин на 25 ноември публиката в Пловдив ще се наслади на пълната версия на шедьовъра на Верди. Премиерната постановка е дело на режисьора Урсула Хорнер (Австрия), която вече омагьоса пловдивските зрители с фентъзи визията на „Хофманови разкази”. Натрупала опит като помощник на прочутия кинорежисьор Роман Полански, тя отново ще представи един силно визуален спектакъл, но в рамките на класическата оперна традиция. Урсула Хорнер набляга много на актьорската игра на всички участници на сцената. „В наши дни никой не иска да гледа един главен герой, който стои на сцената и пее (което прави разбирането вече доста трудно) на чужд език (което прави разбирането дори още по-трудно) без действие и реакция!“, споделя Урсула Хорнер. Самата режисьорка описва постановката си като „непреходна” и споделя, че много трудно може да се излезе от епохата в сюжета на „Трубадур” за разлика от други оперни заглавия. Сценичното решение е дело на художника на костюмите Мария Пупучевска (Македония), художник на декора е сънародничката й Мария Ветероска, а художник на осветлението – Васко Лисичов (Македония). Централните роли в премиерната вечер са поверени на Таня Иванова, която прави дебют в ролята на Леонора, любимецът на публиката Камен Чанев, мецосопраното Даниела Дякова и баритонът Пламен Димитров, солист на Опера Варна. Останалите партии се изпълняват от Ива Ананаиева, Владо Ников, Евгений Арабаджиев и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.23", "title": " Премиера на „Трубадур“ от Верди с международен екип в Опера Пловдив"}
{"url": "https://trud.bg/%d0%b4-%d1%80-%d0%b0%d0%bd%d0%b3%d0%b5%d0%bb-%d0%ba%d1%83%d0%bd%d1%87%d0%b5%d0%b2-30-%d0%be%d1%82-%d1%83%d1%87%d0%b5%d0%bd%d0%b8%d1%86%d0%b8%d1%82%d0%b5-%d1%81%d0%b0-%d0%b7%d0%b0%d1%82%d0%bb%d1%8a/", "text": "30% от учениците са затлъстели, съобщи главният здравен инспектор д-р Ангел Кунчев, като се позова на данни от последния доклад на Световната здравна организация, предаде  . „Освен това затлъстяване, при децата във висока степен има обездвижване и стрес. Тези 5-6 рискови фактора съвсем закономерно водят до другото – много високо ниво на сърдечно-съдови болести, първо място по заболеваемост и смъртност от инфаркт и инсулт в Европа и високо ниво на неоплазмите, на раковите заболявания. Ако продължаваме да инвестираме само в болници, само в лекарства и само в апаратура, ние никога няма да излезем от този затворен кръг.“ Д-р Ангел Кунчев участва в 39-тата регионална среща на здравната мрежа, на която страната ни от днес е домакин и в която членуват 9 страни от Югоизточна Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.23", "title": " Д-р Ангел Кунчев: 30% от учениците са затлъстели"}
{"url": "https://trud.bg/%d0%b0%d0%ba%d0%b8%d0%bd%d1%84%d0%b5%d0%b5%d0%b2-%d0%bd%d0%b5-%d0%bf%d1%83%d1%81%d0%bd%d0%b0-%d0%b3%d0%be%d0%bb-%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%be%d1%82-11-%d0%b3/", "text": "Игор Акинфеев, вратар на ЦСКА (Москва), за първи път от 11 години не инкасира гол в мач от груповата фаза на Шампионската лига. Руският страж записа това постижение при победата на неговия тим с 2:0 над „Бенфика“. Последната „суха“ мрежа на Акинфеев е от декември 2006-а при нулевото равенство с „Арсенал“. С успеха ЦСКА запази шансове за класиране на 1/8-финал. Лидерът в групата „Манчестър Юнайтед“ не успя да си гарантира участие в елиминационната фаза на турнира кръг по-рано. „Червените дяволи“ паднаха от „Базел“ с 0:1. Двубоят ще се запомни с многото пропуски на „Юнайтед“, както и с историческо постижение на Златан Ибрахимович. 36-годишният швед, който се възстановяваше продължително време от контузия, се появи в игра в 74-ата минута при гостуването на „Базел“ и стана първият играч, участвал в надпреварата със 7 различни отбора. Това са – „Аякс“ (19 мача), „Ювентус“ (19), „Интер“ (22), „Барселона“ (10), „Милан“ (16) и ПСЖ (33). Любопитното е, че макар и с такъв рекорд, Златан все още не е печелил трофея в Шампионската лига. Снимка: Facebook", "date": "2017.11.23", "title": " Акинфеев не пусна гол за първи път от 11 години"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%bf%d0%be%d1%81%d1%80%d0%b5%d1%89%d0%b0-%d0%ba%d0%be%d0%bb%d0%b5%d0%b4%d0%b0-%d1%81-%d0%b1%d0%be%d0%b3%d0%b0%d1%82/", "text": "Велико Търново ще посрещне Коледа с пъстра културна програма. Стартът й ще бъде поставен точно един месец преди Бъдни вечер и най-светлия християнски празник – на 24 ноември. В 17,30 ч. в петъчната вечер ще бъде включена коледната украса на Старата столица. Стотици фигури и над 1000 светещи елементи ще обагрят целия град. Най-щастливи отново ще бъдат децата – включването на светлините ще се превърне в детски празник, а на сцената пред общината малчуганите ще се радват на детски куклен театър. На 1 декември отваря врати Коледният базар в парк „Марно поле“. Богата палитра от концерти, театрални спектакли и постановки, изложби, детски празници и дори магическо шоу включва програмата за Коледа, продължаваща цял месец. Тринадесет са музикалните събития в Старата столица. Сред тях са класическият китарен концерт на Йоан Димчовски и Йосиф Щерцел (28 ноември), юбилейният музикален спектакъл на проф. Сребра Михалева и възпитаниците й (29 ноември), коледният концерт по случай 50-годишнината на Общинския духов оркестър (7 декември), в който гост-изпълнители са Орлин Горанов и Весела Бонева. Тържествени концерти по случай Рождество Христово ще изнесат също струнен оркестър „Колегиум Силания“ (11 декември), приятели на читалище „Надежда“ (14 декември), Туристическо дружество „Трапезица“ (18 декември), учениците от СУ „Емилиян Станев (19 декември), децата и учениците от формациите към Младежки дом (20 декември), ДВГ „Пеещи камбанки“, Общински детски комплекс, солистите, оркестърът и хорът на МДТ „Константин Кисимов“ (21 декември). Музикална вечер подготвят и в Клуб 7 – в 20,00 ч. на 2 декември там ще гостуват Иван Лечев и Румен Бояджиев от ФСБ. Серия от детски театрални постановки ще зарадват малчуганите. На сцената на театър „ВЕСЕЛ“ ще бъдат представени заглавията „Малката кибритопродавачка“ (25 ноември), „Коледа с приятели“ (2 декември), „Коледни снежинки“ (9 декември), „Обущарят и джуджетата“ (16 декември). Едно от най-атрактивните събития е магическото матине за деца и родители „Вълшебства по Коледа с Астор и Ангел Заберски брас бенд“. Шоуто ще бъде на 10 декември в голямата зала на великотърновския театър. В съботните 9 и 16 декември в сградата на общината малчуганите ще могат да изработват коледни сувенири, играчки и сурвакници. Голям е изборът и за по-големите любители на театъра. На сцената на читалище „Надежда“ ще бъдат поставени заглавията „Госпожица Юлия“ (27 ноември), „Това не е Хамлет“ (28 ноември), „Пилето, което казва КУ“ (30 ноември) и „Лъжата“ (12 декември). Във вечерните часове на 19 декември ДКС „Васил Левски“ ще е арена балетния спектакъл „Фанатика“, дело на „Флекс балет“ – Русия. В Изложбени зали „Рафаел Михайлов“ ще бъдат открити експозициите ”Стъклен пакет” (24 ноември), както и изложбата „Есенен салон на великотърновските художници“ (30 ноември). Свои творби на 18 декември ще представят самодейците артисти от Клуба по битова култура към читалище „Надежда“. В същия ден в сградата на общината ще бъде подредена експозицията „От Коледа до Василица“. В новогодишната нощ за настроението на жителите и гостите на Велико Търново ще се грижат обичаният актьор Георги Мамалев, балетната формация „Star Wars Show“, танцьорите от ансамбъл „Искра“, Deep Zone Project с DJ Диян, певците Сантра и Кристиян Янкулов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.23", "title": " Велико Търново посреща Коледа с богата културна програма\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d1%89%d0%b5-%d1%80%d0%b0%d0%b1%d0%be%d1%82%d1%8f%d1%82-%d0%b7%d0%b0%d0%b5%d0%b4%d0%bd/", "text": "По време на среща на министърът на туризмът Николина Ангелкова с вицепримиера по икономическите въпроси на Македония Кочо Ангушев стана ясно, че работна група между Република България и Република Македония ще създава общ Балкански туристически маршрут, съобщиха от министерството на туризма. Те разговаряха след съвместното правителствено заседание, което се проведе днес в Струмица. Министър Ангелкова информира, че двупосочният обмен на туристи е много добър и поясни, че Македония е сред водещите туристически пазари на България. В периода януари-септември у нас са пътували повече от 413 хил. македонски граждани, като се отчита 5,8% ръст спрямо същия период на 2016 г. Така Македония заема шесто място по отношение на генериращите туристи за България пазари, обясни министърът. Относно предстоящия зимен сезон министър Ангелкова посочи, че очакваме ръст на туристите, като сред основните пазари, от които идват гостите е именно Македония. „Имаме желание да организираме съвместна среща между български и македонски кметове на общини, в които се намират зимните ни курорти“, заяви министърът. Министър Ангелкова обясни, че иновациите в сектор туризъм са важен фокус в работата на министерството и страната се представи с дигитален 3D принтер на професионално изложение в Лондон. България се рекламира и от телевизионни канали, като CNN и Travel Channel, заяви още министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.23", "title": " България и Македония ще работят заедно по създаването на общ Балкански туристически маршрут"}
