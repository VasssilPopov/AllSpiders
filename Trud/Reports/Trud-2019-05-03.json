{"url": "https://trud.bg/%d1%85%d0%be%d1%80%d0%b0-%d0%bd%d0%b0-%d0%bc%d0%b8%d0%bd%d1%8e-%d1%81%d1%82%d0%b0%d0%b9%d0%ba%d0%be%d0%b2-%d1%81-%d0%bc%d0%b5%d1%80%d0%b0%d0%ba-%d0%b7%d0%b0-185-%d0%bc%d0%bb%d0%bd-%d0%bb%d0%b2/", "text": "Шестима са в ареста, двама се издирват в чужбина Приближени на алкохолния бос Миню Стайков опитали чрез измама да приберат 18,5 милиона лева от евросредства. Това съобщи вчера зам.-главният прокурор Иван Гешев след акцията в офиси в цялата страна. По случая са обвинени осем човека, сред които и Стайков. Гешев обясни, че става въпрос за злоупотреби с програмите за развитие на селските райони и за конверсия на лозята. “По програмата за селските райони са поискани и одобрени от фонд “Земеделие” за плащане 11,5 млн. лв. В резултат от действията на прокуратурата тези пари не са платени. По втората програма са поискани над 7 млн. лв., а са получени 5 млн. лв. Заради активната ни комуникация с фонд “Земеделие” не са платени 2 млн. лв.”, обясни Гешев. Той допълни, че фирмите на обвинените са свързани с бизнес империята “Карнобат”. Собственици на дружествата били роднини, служители, деца на служители, свързани с Миню Стайков. В момента петима са в ареста. “Шестият е Миню Стайков. Другите двама в момента са извън страната”, каза Гешев. “При събиране на доказателства може да бъдат привлечени и длъжностни лица от фонд “Земеделие”, каза още зам. главният прокурор.   Отхвърлиха искане за отвод на прокурора по разследванията срещу алкохолния бос Апелативната специализирана прокуратура отхвърли искането на бизнесмена Миню Стайков за отвод на наблюдаващия прокурор Ангел Кънев. Алкохолният бос твърди, че срещу него имало неправомерни действия от страна на обвинителят във връзка с извършваните персонални данъчни ревизии на него и на семейството му. Жалва се и, че Кънев е упражнявал натиск върху друг обвиняем с цел даване на лъжливи показания, както и че е купувал земеделски земи от фирми, близки до собствениците на конкурентен винпром. От прокуратурата съобщиха, че веднага е започнала проверка и искането на Стайков е отхвърлено заради липса на каквито и да е доказателства за твърденията му. Ръководството на прокуратурата оценява високо работата на Кънев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " Хора на Миню Стайков с мерак за 18,5 млн. лв. (обзор)\t"}
{"url": "https://trud.bg/%d0%b1%d0%b0%d0%bd%d0%ba%d0%b8%d1%82%d0%b5-%d1%81%d1%8a%d0%b1%d1%80%d0%b0%d1%85%d0%b0-%d0%be%d1%82-%d1%82%d0%b0%d0%ba%d1%81%d0%b8-125-%d0%bc%d0%bb%d1%80%d0%b4-%d0%bb%d0%b2-2/", "text": "Възвръщаемостта на капитала надмина 12% Приходите на трезорите от лихви се увеличиха със 70 млн. лв. Банките събраха 1,25 млрд. лв. от такси през 2018 г., сочат данните на БНБ. Същевременно разходите на финансовите институции за такси и комисионни са по-малко от 185 млн. лв. А нетният доход на банките от такси нараства със 70 млн. лв. (+7%) и надминава 1 млрд. лв. Наред с увеличението на печалбата от такси, банките реализират и по-голям доход от лихви, което се дължи на продължаващия спад на лихвите по депозитите и на сериозния ръст на кредитирането. През 2018 г. приходите на банките от лихви са малко повече от 3 млрд. лв., а разходите им за лихви са само 297 млн. лв. Спрямо предходната година приходите от лихви намаляват минимално. Но разходите за лихви се свиват сериозно – със 70 млн. лв., или с близо 20%. И то при положение, че депозитите продължават стабилно да нарастват. Оказва се, че намаляването на лихвите води до увеличение на печалбата на банките като нетният лихвен доход през миналата година нараства с 67,6 млн. лв. (+2,5%). През 2018 г. банките в страната реализират печалба от 1,678 млрд. лв., което е с 504 млн. лв. повече спрямо предходната година. Увеличението на печалбата (+42,9%) значително изпреварва ръста на активите (+7,9%). В резултат показателите за ефективност на работата на банките се подобряват. За 2018 г. показателя за възвръщаемост на активите (ROA) на банките достига 1,59%. А възвръщаемостта на собствения капитал (ROE) нараства до 12,11%. За предходната година двата показателя бяха съответно 1,2% и 9,32%. През първото тримесечие на 2019 г. печалбата на банките продължава да нараства и достига 309 млн. лв., което е увеличение с 15,7% на годишна база. В анализ на БНБ отново посочват рисковете пред банковата система. В периоди на засилено кредитиране е възможно натрупване на рискове, които да се проявят при евентуален бъдещ спад на икономическата активност и/или нарастване на лихвите, посочват от Централната банка. Преобладаващият дял на кредитите с период на първоначално фиксиране на лихвата до една година създава условия едно такова увеличение да бъде пренесено сравнително бързо върху кредитополучателите. Евентуалните негативни ефекти върху способността им да обслужват заемите си и съответно върху качеството на активите на банките биха били по-големи, при продължително запазване на високи темпове на ръст на кредитирането, надхвърлящи растежа на доходите, посочват от БНБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " Банките събраха от такси 1,25 млрд. лв."}
{"url": "https://trud.bg/%d0%b3%d0%be%d0%b2%d0%be%d1%80%d0%b8%d0%bc-%d0%bf%d0%be-%d0%b5%d0%b2%d1%82%d0%b8%d0%bd%d0%be-%d1%81-%d0%b5%d0%b2%d1%80%d0%be%d0%bf%d0%b0/", "text": "Есемесите ще струват 0,14 лв. По-евтино ще говорим с Европа от 15 май. Тогава започва да се прилага регулацията на цените на международните повиквания и есемесите, съобщиха от Комисията за регулиране на съобщенията (КРС). Максималната цена за минута разговор до друга държава в Общността ще струва 0,445 лв. Кратките съобщения ще се таксуват до 14 ст. на брой. Ценовите ограничения ще важат за тарифи на физически лица, уточниха от КРС. Телекомите ще трябва да информират своите клиенти, като публикуват информация на страниците си в интернет и в магазините от търговската мрежа, както и по друг подходящ начин. Приложимите цени трябва да бъдат посочвани в сключваните индивидуални договори с потребители.", "date": "2019.05.03", "title": " Говорим по-евтино с Европа\t"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b2-%d1%85%d0%b0%d1%80%d0%bc%d0%b0%d0%bd%d0%bb%d0%b8-%d0%b4%d0%b8%d0%b3%d0%b8%d1%82%d0%b0%d0%bb%d0%bd%d0%b8%d1%82%d0%b5/", "text": "Водачът на листата на ГЕРБ СДС и настоящ еврокомисар Мария Габриел посети днес строящия се Дневен център за подкрепа на деца с увреждания в Харманли. Той се прави по ОПРР със съфинансиране от държавния и общинския бюджет. Правим всичко възможно да създадем условия за рехабилитация и социализация на децата с увреждания и техните семейства, каза кметът на община Харманли Мария Киркова. „Трябва да се възползваме  от дигиталните технологии и да ги внедрим в този Център, защото позитивните резултати от тях при работа с уязвими групи е доказана“, заяви Мария Габриел. Тя насърчи Центъра в Харманли да внедри технологиите, да търсят възможности по праграма Хоризонт 2020 и още при отварянето Центърът да предложи дигитални услуги на своите ползватели. Мария Габриел посети и един от инфраструктурите проекти, които се изпълняват в Харманли. Това е рехабилинация на пътни отсечки Харманли-Бисер, Харманли-Надежден, Харманли-Доситеево,  Шишманово-Българин. Това са над 12 км.пътища, които се ремонтират по ОПРСР, а инвестицията е за 6 милиона лева. Мария Габриел подчерта, че за развит земеделски район, добрата инфраструктура е изключително важна. Избори 2019. Платено съдържание. Купуването и продаването на гласове е престъпление.", "date": "2019.05.03", "title": " Мария Габриел в Харманли: Дигиталните технологии помагат за лечението на  деца с увреждания\t"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%8a%d1%82-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d0%b3%d0%b5%d1%80%d0%b1-%d0%b4-%d1%80-%d0%b8/", "text": "Убеден съм, че политиките на ГЕРБ са правилните и резултатът от тях е видим във всяко населено място на България. Това заяви в Козлодуй кандидатът за евродепутат от ГЕРБ д-р Иво Ралчовски. Той сподели, че има удоволствието да контактува с всички кандидати от листата на ГЕРБ и отбеляза, че всички те са загрижени за бъдещето на страната ни и не я делят на процъфтяващи и западащи общини. „Налице са редица предпоставки за икономическо развитие на Северозападна България“, каза д-р Ралчовски. Той припомни, че съвсем скоро ще бъде избран изпълнител за пътя Мездра-Ботевград, с което регионът ще стане много по-привлекателен за инвестиции, както и че предстоят ремонти по второкласната и третокласната пътна мрежа и реконструкция по ВиК инфраструктурата. „Водим изцяло позитивна кампания. Споделяме нашите приоритети и какво е постигнато в работата на евродепутатите от ГЕРБ/ЕНП в мандат 2014-2019. Оборихме спекулациите, които се ширеха, че след 2020 г. ще спре финансирането по някои програми. Вместо това бюджетът за България е увеличен благодарение на усилията на Андрей Новаков“, уточни д-р Иво Ралчовски. Често пъти правим паметници на герои от миналото, но е време да търсим и герои в настоящето. Това заяви кандидатът за евродепутат от ГЕРБ Андрей Новаков в Козлодуй, посочвайки доказания професионализъм и отзивчивост през годините на д-р Ралчовски. „Той е един от хората, които не е отишъл да работи в чужбина, а е внедрил европейски технологии и привлякъл специалисти да лекуват във Враца на европейско ниво“. „Козлодуй има много добър стопанин. Приветлив и уреден град като Вашия трябва да бъде пример за други населени места в страната“. С тези думи Андрей Новаков се обърна към кмета на община Козлодуй Маринела Николова. Той подчерта, че евродепутатите от ГЕРБ са в един отбор с местната власт. „Ако искате да продължим в този дух, подкрепете ни“, призова Новаков. Той акцентира върху две от силните страни от работата си в изминаващия мандат, а именно това, че спорният пакет „Мобилност“ не е приет, а бюджетът за следващия програмен период, в който в заложен 8% ръст на европейските средства за България, е минал на първо четене. „ГЕРБ има най-добрата листа с хора, които знаят какво и как да се направи в ЕС, за да може и Европа да се запази обединена. Радвам се, че сред тях има много млади и стойностни хора, с вътрешна енергия и плам“, сподели Владимир Уручев. Той посочи Андрей Новаков като един от най-ярките примери за това как се защитава кауза за България. „Вярвам, че ще имаме най-малко 7 евродепутати. Г-н Уручев предава щафетата на по-младите, на хора, които ще защитават интересите на Козлодуй, Враца, на нашия регион, на България. Андрей Новаков е влиятелен политик, а д-р Ралчовски утвърден професионалист, гласът на Северозапада, гласът на област Враца“, каза народният представител от ГЕРБ Красен Кръстев. Кметът на Козлодуй Маринела Николова благодари за поставената висока оценка за развитието на общината. „Стремим се да превърнем Козлодуй в по-привлекателно място за живеене. До този момент 15 млн лв. са инвестираните европейски средства и още 6 млн лв. са целевите от правителството на Бойко Борисов за важни инфраструктурни обекти в общината. Одобрени са 4 проекта по фонд „Земеделие“. Сигурна съм че нашите евродепутати от ГЕРБ ще продължат да работят за България“, каза още тя. Избори 2019. Платено съдържание. Купуването и продаването на гласове е престъпление.", "date": "2019.05.03", "title": " Кандидатът за евродепутат от ГЕРБ д-р Иво Ралчовски: Налице са редица предпоставки за икономическо развитие на Северозападна България\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d0%b8%d0%bd%d0%b6-%d0%b4%d0%be%d0%b1%d1%80%d0%be%d0%bc%d0%b8-2/", "text": "Във връзка с множеството медийни публикации през последните дни, касаещи стопанисваната от дружество „БГ Адванс“ ЕООД къща за гости в с. Донковци, за пореден път завявам категорично, че нямам и не съм имал нищо общо с дружеството „БГ Адванс“ ЕООД, което е собственост на моя първи братовчед Станислав Стайков. Поради тази причина, не мога да дам информация, относно дейността на дружеството, тъй като не съм запознат отблизо с работата на моя родственик. Наред с факта, че за мен е изключително неприятно името ми отново да се замесва в подобни твърдения, искам да припомня, че през 2015 г. тази тема отново беше на дневен ред – отново по време на предизборна кампания. Сега пак сме в предизборна обстановка и за пореден път се повдига темата с къщата за гости в с. Донковци. Очевидно, единствената цел е името ми отново да бъде опетнено от политически опоненти. Затова свидетелства факта, че темата за въпросната къща за гости се пуска в обръщение пак по време на кампания. Трябва да припомня още, че през 2015 г. е извършена подробна проверка от компетентните институции. След тази проверка на всички факти и обстоятелства, е установено, че няма никакви нарушения или незаконосъобразни действия. За всички трябва да е ясно, че с настоящите публикации, хората, които ги инициират далеч не целят да бъдат извършени действителни проверки. Ако беше така, тези хора нямаше да твърдят, че ще сезират орган, в чиято компетенция НЕ влиза проверка на процедурите по кандидатстване с проект пред ДФ „Земеделие“, сключване и изпълнение на договори. Именно поради изброените причини, воден от желанието веднъж завинаги, категорично и точно да бъдат изяснени всички обстоятелства, свързани с въпросната къща за гости, аз апелирам към Прокуратурата на Република България, като единствената институция, компетентна да възлага и наблюдава разследвания, да се самосезира и възложи на компетентните структури на МВР, да извършат пълна проверка по случая. Колкото до неверните твърдения и внушенията по мой адрес, ще потърся правата си по съответния ред.", "date": "2019.05.03", "title": " Кметът на Горна Оряховица инж. Добромир Добрев: Опонентите ни не целят извършването на действителни проверки, а внушения в предизборната кампания"}
{"url": "https://trud.bg/%d0%b3%d0%be%d0%bb%d1%8f%d0%bc%d0%b0-%d0%b3%d1%80%d1%83%d0%bf%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d1%81%d0%b0-%d0%b1%d0%b8/", "text": "Чужди граждани са задържани при съвместни действия на Областната дирекция на МВР – Велико Търново и Гранична полиция. Съвместната операция е проведена в петък на територията на горнооряховското село Янтра. Служители на Областната дирекция и полицейското управление в Горна  Оряховица са предприели действия по сигнал на Гранична полиция за група чужденци. Задържани са общо 26 мъже, чиято самоличност тепърва ще се установява.В рамките на образуваното по случая досъдебно производство продължават процесуално следствените действия.", "date": "2019.05.03", "title": " Задържаха 26-ма чужденци в Горнооряховско\t"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b2-%d1%81%d0%b2%d0%b8%d0%bb%d0%b5%d0%bd%d0%b3%d1%80%d0%b0%d0%b4-%d1%80%d0%b0%d0%b1%d0%be%d1%82%d0%b8%d0%bc-%d0%b7%d0%b0/", "text": "Водачът на листата на ГЕРБ-СДС за Евроизборите Мария Габриел се срещна днес с кмета на община Свиленград инж. Георги Манолов и екипа на общината, който работи по европейски проекти и програми, съобщиха от партията. Мария Габриел посети новоизградената общинска библиотека в Свиленград. Тя е първата в Южна България, изградена от община, за последните 30г. „Библиотеките са свято място. Впечатлена съм от това, че сте изградили място за четене и образоване“, сподели Габриел. Тя съобщи, че ще включи местната книжовна институция в Европейската седмица на програмирането от 5 до 20 октомври. Тагава по идея на Мария Габриел тук ще гостува Роботчето Флинт и с много иновативни и забавни игри децата ще бъдат привлечени в библиотеката. Освен това Мария Габриел поздрави екипа на община Свиленград, че е кондидатствал по втората покана на програмата на ЕК за безжичен интернет. Резултатите от нея ще бъдат обявени до 15 май, а една от точките за безплатен интернет ще бъде библиотеката в Свиленград. Кметът на община Свиленград Георги Манолов представи на Мария Габриел екипа от експерти, който работи по европроекти и програми. Общината разполага с един от най-добрите екипи, блогодарение на който тук са разработени и реализирани редица проекти, финансирани от ЕС по ОПРР, ОПРСР И ОПОС. Експертите поставиха въпроса за различните критерии и изисквания на управляващите и контролните органи. Това е проблем, който трябва да поставим в ЕП , за да няма разминаване на правила и критерии, подчерта Мария Габриел. Освен по европрограми, обищината работи по проекти, финансирани отдържавния бюджет. Благодарение на подкрепата на Правителството, само през 2018 година с две постановления на МС са отпуснати бюджетни средства в размер на над 2,7 милиона лева. През август 2018 с постановление на МС по бюджета на община Свиленград бяха приведени 1 000 000 лв. за реализиране на проект „Пътна връзка на АМ „Марица“ с индустриална зона, гр. Свиленград“, съобщи кметът. Няколко месеца по-късно, през декември, община Свиленград получи от Правителството 1 701 185 лева за реконструкция на улична мрежа в град Свиленград, допълни Манолов. В срещата участваха народните представители от ГЕРБ Евгения Ангелова и Митко Полихронов, и областният координатор на ГЕРБ Делян Добрев. Не се колебайте да търсите съдействие от мен по всеки въпрос, защото работещи екипи като Вашият, виждат проблемите и дават верните решения, каза в края на срещата в Свиленград Мария Габриел. Избори 2019. Платено съдържание. Купуването и продаването на гласове е престъпление.", "date": "2019.05.03", "title": " Мария Габриел в Свиленград: Работим за Европа във всяко населено място с  измерими ползи за хората\t"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d1%84%d0%be%d1%82%d0%be%d0%ba%d0%be%d0%bb%d0%b0%d0%b6%d0%bd%d0%be-%d0%b0%d1%82%d0%b5%d0%bb%d0%b8%d0%b5-%d0%bc%d0%b0%d1%88%d0%b8/", "text": "Историческият музей в Горна Оряховица на 18 май ще се включи за пореден път в инициативата Европейска нощ на музеите. Заедно с още стотици културни институти от целия континент горнооряховският музей ще работи с променено работно време – до 01.00 часа след полунощ, като входът ще бъде безплатен. Партньор на музея в 15-то издание на проявата ще бъде Център АЛОС.  В Музейната нощ организаторите ще предложат нетрадиционен начин за „включване“ на публиката в събития от историята на Горна Оряховица и срещи-колажи с емблематични за града хора и места. Чрез мобилно фотоколажно студио, разположено в двора на музея, и специална дигитална среда всеки посетител ще бъде „пренесен” назад във времето – до началото на миналия век. Неповторимата снимка фотоколаж ще бъде принтирана на момента и всеки ще може да я отнесе със себе си като спомен от пътешествието си в близкото минало на града. В ателие „Машина на времето” всеки желаещ ще може да запечата своя образ пред старата градска баня, на центъра пред сладкарница „Братя Цветкови”, с менците пред чешмата или в люта зима върху ледовете на замръзналата Янтра. Ще има възможност „да се повози” на покрива на първите междуградски омнибуси на Горна Оряховица или да присъства на откриването на жп гара Горна Оряховица през 1899 г. с цар Фердинад I. Посетителите също така ще могат да се фотографират като част от първите футболни отбори в града или в компанията на ловната дружинка на Никола Петров – първия български шампион по борба. Ще има и възможност за снимка в ретро компания пред фонтана на Градската градина от началото на миналия век. Желаещите могат да се „хванат на работа” в коларската работилница на Юрдан Маринов или на поточната линия за сортиране на бонбони Лукчета на „Захарни заводи“ от средата на миналия век. Суетните пък могат да се видят на заглавната страница на вестник „Илюстрована седмица“ от 1925 г., заедно с цар Борис III и градската управа, за откриването на Международния мострен панаир в Горна Оряховица. За всички посетители, които изберат да се влеят в атмосферата на миналото, Исторически музей – Горна Оряховица е подбрал емблематични фотографии от своя фонд, както и специално подготвени за събитието ретро костюми. Водещи на ателието са екип на Център АЛОС: д-р Любен Кулелиев (арт-педагог и фотограф), Боян Бахрин (фотограф) и Росица Маринова (модератор). Всички експозиции ще бъдат отворени за безплатно посещение на 18 май от 19.00 до 01.00 часа, а фотоколажното ателие „Машина на времето” ще работи от 20.00 до 24.00 часа в двора на музея.", "date": "2019.05.03", "title": " Представят фотоколажно ателие „Машина на времето” в Горна Оряховица\t"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%bd%d0%be%d0%b2%d0%b0%d0%ba%d0%be%d0%b2-%d0%b2-%d0%b1%d1%8f%d0%bb%d0%b0-%d1%81%d0%bb%d0%b0%d1%82%d0%b8%d0%bd%d0%b0-%d1%86%d0%b5%d0%bb%d1%82%d0%b0-%d0%bd%d0%b8/", "text": "Това, което хората искат, е да има работни места. Ето защо моите усилия и на всички колеги са фокусирани именно върху това. Смятам, че най-много ще помогнем на Бяла Слатина, ако намерим тези от вас, които няма да търсят работни места, а ще създават. Вие сте едни от най-трудолюбивите в този край. Целта ни е държавата да става по- богата, а животът на хората – по-добър. Това заяви кандидатът за евродепутат от ГЕРБ Андрей Новаков в Бяла Слатина. „Искам членството на България в ЕС да се усети дори още по-силно в нашия край“, подчерта кандидатът за евродепутат от ГЕРБ д-р Иво Ралчовски. „Много се радвам, че съм с вас и можем да си дадем кураж, че България може и Европа ни чува. Страната ни върви в правилната посока. Дайте шанс това да продължи“, коментира д-р Ралчовски. „Листата на ГЕРБ е най-силна. В нея има хора, които ще работят за българските интереси в Брюксел и благодарение на които нашият слоган „Европа ни чува“ ще влезе в пълна сила“, каза народният представител от ГЕРБ Красен Кръстев. „Иска ми се Европа да почука на всеки наш дом. Налице са видими резултати за община Бяла Слатина, но и има още какво да се желае. В лицето на кандидатите за евродепутати от ГЕРБ намирам европейски приятели“, сподели градоначалникът Иво Цветков. „На 26 май гласувайте с номер 12 в интегралната бюлетина. Изборът е изключително важен – гласуваме за общината, за региона, за България“, призова общинският ръководител на ГЕРБ – Бяла Слатина Стефан Терзийски. Избори 2019. Платено съдържание. Купуването и продаването на гласове е престъпление.", "date": "2019.05.03", "title": " Андрей Новаков в Бяла Слатина: Целта ни е държавата да става по- богата, а животът на хората по-добър\t"}
{"url": "https://trud.bg/%d0%ba%d0%b8%d0%bf%d1%8a%d1%80-%d0%b8%d0%b4%d0%b5%d0%bd%d1%82%d0%b8%d1%84%d0%b8%d1%86%d0%b8%d1%80%d0%b0%d0%bd-%d0%b5-%d0%b2%d1%82%d0%be%d1%80%d0%b8%d1%8f%d1%82-%d1%82%d1%80%d1%83%d0%bf/", "text": "Втори труп е идентифирциран в Кипър. Според резултатите от ДНК пробата, това е 29-годишната Ариан Паланас Лозано от Филипините, убита от  . В показанията си направени на 20 април Никос посочва, че е срещнал Ариан в края на юли. Срещнали се в къщата му и след секс я душил и после я хвърлил в езерото в Мицеро. 29-годишната Ариан е второто тяло, намерено в шахтата на старата мина в Мицеро след 38-годишната Мери Роуз. Спред информация той е убил Ариан в таванското помещение на дома си. Изчезването на Ариан е съобщено в полицията на 21/7/2018. Тялото й е открито на 20.04.2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " Кипър: Идентифициран е вторият труп"}
{"url": "https://trud.bg/%d0%b2%d0%b8%d0%b6%d0%b4%d0%b0%d0%bc%d0%b5-%d0%ba%d0%be%d0%b9-%d0%be%d0%bd%d0%bb%d0%b0%d0%b9%d0%bd-%d0%bc%d0%b0%d0%b3%d0%b0%d0%b7%d0%b8%d0%bd-%d0%b5-%d0%bb%d0%b5%d0%b3%d0%b0%d0%bb%d0%b5%d0%bd/", "text": "На сайта на НАП вече е достъпна  , чрез която всеки може да провери дали конкретен онлайн магазин е регистриран в НАП и работи легално. Търговците, които използват собствени или наети електронни магазини или публично достъпни онлайн платформи за продажби, са длъжни да подадат информация за това пред НАП до 29 юни. Изискването е валидно за лицата, които и в момента осъществяват е-търговия, а търговците, които занапред ще използват електронен магазин, трябва да изпратят данни за него преди да стартират дейността си. Подаването на информация става само онлайн чрез портала за е-услуги на НАП, като е необходим електронен подпис. Изискването важи за физически и юридически лица, които извършват продажби по интернет по занятие, т.е не засяга гражданите, които инцидентно са продали свои лични вещи, допълват от приходната агенция. Електронната услуга работи от края на миналата година, като досега са декларирани близо 11 хил. електронни магазина. Допълнителна информация за изискванията към е-търговците може да се получи на телефона на Информационния център на НАП 0700 18 700.", "date": "2019.05.03", "title": " Виждаме кой онлайн магазин е легален\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b8-%d0%bf%d1%83%d1%82%d0%b8%d0%bd-%d1%81%d0%b0-%d0%be%d0%b1%d1%81%d1%8a%d0%b4%d0%b8%d0%bb%d0%b8-%d0%bf%d0%be-%d1%82%d0%b5%d0%bb%d0%b5%d1%84%d0%be%d0%bd%d0%b0-%d0%b2/", "text": "Президентите Доналд Тръмп и Владимир Путин са провели телефонен разговор, в който са обсъдили възможността за сключване на ново ядрено споразумение, съобщава  . Предвижда се договорът да бъде между САЩ, Русия и Китай. Разговорът е продължил малко над повече от час, съобщават от Белия дом. Двамата държавни глави са обсъдили и Северна Корея, като Тръмп е настоял Русия да упражни натиск върху Пхенян за денуклеаризацията. Президентите са обсъдили и политическата криза във Венецуела, като Тръмп е настоял за мирна промяна на управлението в страната. Според говорителя на Белия Дом Сара Сандърс разговорът между двамата лидери е бил ползотворен.", "date": "2019.05.03", "title": " Тръмп и Путин са обсъдили по телефона възможността за нов договор за ядрени оръжия"}
{"url": "https://trud.bg/%d1%86%d1%81%d0%ba%d0%b0-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b0-%d0%b3%d0%b5%d0%bd%d0%b5%d1%80%d0%b0%d0%bb%d0%b0-%d0%bf%d0%b5%d0%bd%d0%b5%d0%b2-%d0%b8%d1%81%d0%ba%d0%b0/", "text": "Ръководството на ЦСКА излезе с позиция по повод изненадващото оттегляне на наставника Любослав Пенев, дошло в навечерието на двубоя с „Черно море“ от Първа лига. На „Армията“ не избягаха от горещите въпроси, зададени от бившия селекционер и дори пожелаха по-конкретни факти от него. Ние, ръководството на ЦСКА, сме Ви дълбоко признателни, че за тези 3 месеца внесохте изключителен професионализъм в редиците на нашия клуб. Благодарим Ви и за уникалните резултати, които постигнахте! Длъжни сме да отбележим обаче, че и възнаграждението за тази услуга беше на ниво. И то на доста добро ниво, надхвърлящо няколко пъти това на цялото ръководство заедно. Благодарим Ви за просветлението! Не сме съгласни единствено с „търпението и справедливостта“, за които споменавате. Защото ръководството по никакъв начин не Ви е дало повод за това съмнение. Все пак Вие бяхте Генералът и ние се съобразявахме единствено и само с Вас. Много Ви молим, г-н Пенев, за да е картината напълно прозрачна, като сте казали „А“, кажете и „Б“ и го подкрепете с необходимите доказателства и факти, за да е ясна на цялата армейска общност! КОЙ Ви беше яростна опозиция? КОИ бяха некоректните ръководители? КОИ са непрофесионалистите? КОЙ се опита да Ви дискредитира? Посочете грешките, които допуснахме последните 3 години и на Вас не Ви стигна време да поправите! Уважаеми Г-н Пенев, очакваме Вашите искрени отговори и напътствия. Също така сме готови да Ви приветстваме по всяко време на „Армията“, Вас и екипа ви, за да продължите работата си за великия ЦСКА и да го отведете с Вашия професионализъм и компетентност до европейски и световни висини! Вие сте завинаги в нашите сърца, г-н Пенев! Само ЦСКА! От ръководството", "date": "2019.05.03", "title": " ЦСКА отговори на „Генерала“ Пенев, иска отговори на горещите въпроси!"}
{"url": "https://trud.bg/%d0%bf%d0%b5%d0%b4%d0%be%d1%84%d0%b8%d0%bb-%d0%bf%d0%be%d0%b4%d0%bc%d0%b0%d0%bc%d0%b2%d0%b0%d0%bb-%d0%b4%d0%b5%d1%86%d0%b0-%d1%81-%d0%ba%d0%b0%d1%84%d0%b5-%d0%b8-%d1%86%d0%b8%d0%b3%d0%b0%d1%80%d0%b8/", "text": "Престъпленията били извършени по време на лятната ваканция Педофил от Търговище отива на съд за блудствени действия с три деца, както и за склоняване на жертвите му да гледат сексклипове, съобщиха от Окръжна прокуратура в Търговище. Според обвинителите 40-годишният Дилян Д. страдал от разстройство на сексуалното влечение – педофилия.  Жертви на насилника станали две момчета на 6 и на 8 год. и едно момиче на 9 години. Според обвинението престъпленията били извършени в периода от 1 май до 1 септември 2018 г. по време на лятната ваканция. Дилян Д. били улеснени от факта, че децата живеели с него в една къща и той успял да се възползва от това и от отсъствието на родителите им. Разкриването на престъпната дейност на 40-годишния подсъдим станало случайно. Приятел на бащата на едно от пострадалите деца видял, че 6-годишното момче влиза в къщата заедно с насилника, като носело кафе и запалена цигара. Дилян подкупвал децата с лакомства, давал им цигари и им разрешавал да пият кафе. За да спечели доверието им, пускал детски филми, а впоследствие – и порноклипове. Включвал се в игрите им, като предлагал да играят на „Чичо Доктор”, а действията си наричал масажи. Началото на наказателния процес, който ще бъде насрочен за разглеждане в Търговищкия окръжен съд, сексуалният насилник ще изчака в плевенския затвор, където ще бъде преведен до дни. От началото на досъдебното производство Дилян Д. е с мярка за неотклонение „Задържане под стража”.", "date": "2019.05.03", "title": " Педофил подмамвал деца с кафе и цигари (обзор)\t"}
{"url": "https://trud.bg/%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%b2%d0%b5%d1%87%d0%b5-%d0%bd%d0%b5-%d0%b5-%d0%b4%d0%be%d1%81%d1%82%d0%b0/", "text": "Поканили експерти да оценяват проекти, но не им дали достъп до досиетата Програмата узакони посредниците Оставката на земеделския министър Румен Порожанов вече не е достатъчна, след скандала с финансирането на лични вили като къщи за гости. Това заяви за „Труд” председателят на Българската асоциация за алтернативен туризъм Любомир Попйорданов. Някой трябва да поеме лична отговорност, категоричен бе той. „Не бива Порожанов да се оправдава с това, че не бил запознат с детайли по програмата, тъй като 5 години е бил шеф на Фонд „Земеделие”, а преди това и служител в него. Прокуратурата да се запита дали оставката на Порожанов в този случай е достатъчна”, допълни Попйорданов. От Фонда не се извършили контрола, който им е вменен, и с мълчаливото и пасивно поведение са способствали за извършване на престъпления. За да не ги включат в подобна игра много хора от реалния бизнес се отказаха да кандидатстват с проекти, обясни Попйорданов. Той допълни, че самата процедура била умишлено усложнена, така че собствениците на къщи задължително да ползват консултанти, на които да платят 10-15% от стойността на проекта. Противно на евроидеята за подпомагане на хора в села, задължително било кандидатите да осигурят съфинансиране. Така средствата отишли при хората с пари, а не при тези, които се нуждаят от подпомагане, обясни Попйорданов. През 2007-2008 г. той бил поканен в обществен комитет за отсяване на проектите по програмата. Но се отказал от участие, тъй като от Фонда не искали предварително да предоставят на външните експерти досиетата на кандидатстващите проекти, а „по метода на Брежнев да се гласува с ръка горе и наведена глава”. „Искахме да събеседваме с кандидатите, да проверим документите, но имахме достъп до проектите само в деня на гласуването. А как могат да се оценят 40 проекта за няколко часа”, обясни Попйорданов. Той е категоричен, че не бива да се слагат всички къщи за гости под общ знаменател. Единици са хората от реалния бизнес, получили еврофинансиране, а сумите за тях били орязвани с повод и без повод.   Експертът Румен Драганов:  Изпрали са милиони от други далавери с програмата Министърът е знаел за схемата Милиони незаконни левове, получени от политическата върхушка, от митничари, кметове и други управляващи са изпрани чрез евросхемата за финансиране на къщи за гости. Това заяви председателят на Института за пазарни анализи и оценки в туризма Румен Драганов. Чрез усвояване на евросредствата много хора са получили фактури, за да си построят законно къщи, обясни експертът. Според него само бегъл поглед на къщите показва, че в тях са вложени много по-скъпи материали от тези, предвидени в проектите. От качеството на керемидите до електролитните улуци става ясно, че на Фонд „Земеделие” е плащано, за да се спечелят проекти. Не толкова, за да се вземат 200-300 хил. евро, а за да се изперат милиони от други далавери, обясни той за „Труд”. „Порожанов е много добре запознат със схемата и наистина му е много трудно сега да обясни защо достъпът до финансиране по тази схема беше такъв, че никой не разбра условията. И защо не се помогна на хилядите хора, които наистина искаха да развиват бизнес на село”, допълни Драганов. Според него дори сега да връщат парите за къщите собствениците им ще са щастливи, защото са изпрали милиони. През последните дни масово се рекламират за отдаване на туристи луксозни домове. Очаквам скоро кметове и техни роднини да сервират кафе на гостите, защото е типично семейството от къщата за гости да обслужва лично туристите, каза Драганов.   Министърът излъга за списъка Министърът на земеделието Румен Порожанов излъга за списъка с къщите за гости, които са получили финансиране по Програмата за развитие на селските райони. В студиото на Нова телевизия той няколко пъти повтори, че списъкът е качен на сайта на Държавен фонд „Земеделие” още през 2016 г. именно с цел гражданите да подават сигнали за нарушения и всичко да бъде законно. На въпрос къде може да бъде намерен този списък Порожанов заяви, че няма да рови в сайта, но все пак, ако списъкът не е качен, това ще бъде направено до края на деня. Всъщност списък действително е качен още през 2016 г. Но в него не са посочени нито сумите, нито кой е реализирал проектите. За голяма част от обектите е посочено само населено място, но не и точен адрес.   Проверките не са с фонд „Земеделие” Прокуратурата разследва и земеделското ведомство Освен всички 746 къщи за гости, прокуратурата проверява Министерство на земеделието, храните и горите и Държавен фонд „Земеделие” за всички програми, финансирани от Европейския съюз. Това съобщиха от държавното обвинение. Оттам допълниха, че проверките се извършват в рамките на правомощията на прокуратурата, възложени са на органите на МВР и не се осъществяват съвместно с министерството и фонд „Земеделие”. Повод за нарочното съобщение стана изявление на министър Румен Порожанов, че са „разпоредени 100-процентови проверки на къщите за гости”. Акцията стартира на 23 април по разпореждане на главния прокурор Сотир Цацаров. „Няма пречка да бъде ангажирана наказателна отговорност и на държавни служители, ако се установи, че са осъществили престъпления по програмата за къщи за гости – независимо от техния ранг дали са бивши или настоящи”, заяви зам.-главният прокурор Иван Гешев. Във връзка с проверките в министерство на земеделието, Гешев уточни, че Румен Порожанов е бил ръководител на фонд „Земеделие” в периода 2014-2018 г. „Ще бъде проверено дали е осъществен необходимият контрол, защото той е принципал”, обясни зам. главният прокурор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " Оставката на Порожанов вече не е достатъчна"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d1%83%d0%b1%d0%b8%d0%b2%d0%b0-%d0%b1%d0%b0%d0%bd%d1%81%d0%ba%d0%be/", "text": "Бездействието на държавата за изграждането на втори кабинков лифт в ски зона „Банско“ вече дава резултат – през изминалия зимен сезон бизнесът отчита  . Друго не можеше и да се очаква – няма нормален човек, който да виси 4 часа на опашка на началната подстанция на действащото съоръжение и на следващата година да се върне. Няма и да го препоръча на никого, освен ако няма приятели мазохисти. Едва ли мечтата на англичаните, руснаците и другите чужденци, е да прекарат голяма част от ски почивката си чакайки да се качат на лифт. Какво прави държавата? Вместо да развива зимния туризъм в региона, тя клечи пред шепата екомошеници, които от край време саботират изграждането на втората кабина. Най-съобразителен с претенциите на „природозащитниците“ е министър-председателят Бойко Борисов. Г-н премиер, Вашата толерантност към „еколозите“ ще доведе единствено до гибелта на най-добрия зимен курорт на Балканите, където се провеждат кръгове от Световната купа по ски. Място с огромен потенциал. Курорт, изхранващ хиляди семейства в Пиринския край. В момента държавата убива Банско, г-н премиер. А кой управлява държавата?", "date": "2019.05.03", "title": " Държавата убива Банско"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b1%d0%be%d0%b3-%d0%bb%d0%b8-%d0%b5-%d1%82%d0%b0%d0%bd%d0%b3%d1%80%d0%b0/", "text": "Историята е любима тема на редица поколения българи. Това е обяснимо – мистериозни и храбри истории за нашите предци, които ни изпълват с неописуема гордост. Истината е, че родната история е трайно окупирана от предположения, които се повтарят, а дори и да се изучават. Често се изграждат хипотези с оскъдни доказателства. Подобни хипотези се превръщат в казионни и „истинни“ теории, когато е необходимо, предвид политическата конюнктура. Днес е пълно с книги на знайни и незнайни автори, блогове, научни статии, групи в социалните мрежи, ровещи в историята на милата ни родина. Съдържанието в голяма част – спорно. Пълно е с научни публикации, които приличат на ученически есета, лишени от доказателства и напудрени с резултатите от мозъчните гимнастики на авторите. Същото се отнася и до книгите. Дори един обикновен публицист, който не е историк направи опит да събере цялата родна история. Четирите тома – пълни с фантазии, грешни преводи и тълкувания на несъществуващи летописи, се превърнаха в „истината за родната история“, в която българите вярват. Впечатляващ мит в родната история е представата за вярата на нашите предци – тангризмът. Тази теория се базира на предполагаем прочит на надпис върху отчупена част от колона от Мадара, предложен от Веселин Бешевлиев. В никакъв случай не бива да обвиняваме учения. Той е оставил огромен научен труд след себе си и е разчел редица надписи, хвърлящи светлина върху някои загадки в родната история. Истината е, че въпросният надпис е силно повреден. Предложеният прочит от Бешевлиев е отхвърлен от някои учени във времето, защото се базира на интерпретация, която според някои изисква голямо въображение, а според други е нелогична. На пети ред се разчита „….TA“, а едва на следващия се чете „ГГРА…“. Липсващите букви са прекалено много, за да се приеме за валидно предположението, че надписът разказва за това как Омуртаг бил направил жертвоприношение в името на Тангра. Единствената запазена дума в целия си вид е думата „владетел“. Дори да приемем, че прочитът е валиден и по някаква причина изписването на „Тангра“ е разделено на два реда и буквите не са част от други думи, това не е достатъчно, за да твърдим, че българите са били тангристи. Съществува и още един източник – турски превод на неизвестен арабски препис, от своя страна позоваващ се на неидентифициран византийски текст, в който се твърди, че Омуртаг е принасял жертвоприношение. Този анонимен източник не се счита за валиден. Ако е имало подобен култ, логично е да има десетки находки, сочещи към това. Въпреки това, тази теория все още се счита за валидна. Ако се задълбаем в източниците за българите, ще установим, че те са били политеисти. Тук е нужна дефиниция -индивидът не е задължително да почита редица богове, но е толерантен и не отрича съществуването на други божества. Нещо повече – има сведения за българи, които са били християни, преди покръстването по време на Борис-Михаил. Дори и владетели. От Омуртаг имаме запазен златен медальон. На него е изобразен самият кан, който в едната си ръка държи кръст. На върха на короната на Омуртаг също се извисява кръст. Кубрат в ранна възраст прекарва известно време в Константинопол с чичо си. Там той става близък с Ираклий, който впоследствие като император му дава титлата патриций. Съкровището, открито в днешна Украйна и по-точно в Мала Перешчепина, което макар и открито преди век, едва в последните десетилетия бе идентифицирано като Кубратово. През 1984 г. Йоахим Вернер разчита монограмите на три от пръстените и установява, че това е името Кубрат. На един от тях е изписано съкращение на титлата „патриций“ преди името. Открити са и редица предмети с християнска символика. Важно е да отбележим, че нехристиянин е било невъзможно да носи подобна титла в рамките на Източната империя. От спасителя на Европа – Тервел, имаме оловният печат (открит чак във Вашингтон). Находката е ценна, защото се сдобиваме с първия портретен образ на български владетел. На гърба имаме надпис- „Богородице, помагай на кесаря Тервел“. Важно е да отбележим, че нехристиянин не може да бъде издигнат в такъв висок ранг в Източната империя. Отделно от това, подобна титла говори за изключително голямо влияние и признание. Издигането на „чужденец“ до подобен ранг е без аналог в историята. Това отваря други въпроси, за които казионната историческа теория не дава отговори. До известна степен е разбираемо защо е било недопустимо да се включат в историческа теория данните за християните от рода Дуло. Все пак между 45-89-та религията е смятана за вреден „опиум“. Тези времена са в историята, но и днес има противници на тезата, че български владетели са били християни. Омуртаг бил имитирал медальоните на императорите. Кубрат приел християнството от лицемерие и политически съображения. Тервел също, а титлата му била подарък, заради оказана помощ на императора. Все още има усилия да се отхвърля всяка вероятност, владетели преди Борис-Михаил да са почитали същия Бог, който почитаме и до днес. Пропуска се фактът, че имаме десетки находки, запазени и идентифицирани. Същевременно, на базата на един спорен прочит от гръцки и един неидентифициран превод на анонимен източник, е изградена цяла теория за култ към Тангра. Редно е историята да бъде изградена върху теории, които стъпват само и единствено на факти и валидни исторически източници. Те не сочат, че българите са вярвали в Тангра. Източниците показват, че България се е отнасяла уважително към различни вярвания. И нещо, за което си затваряме очите – български владетели от рода Дуло, са били християни преди покръстването при Борис – Михаил.   Съкровищата като доказателство Съкровище от Наг Сент-Миклош, изложено във Виенския исторически музей най-вероятно е българско. Някои историци твърдят, че то принадлежало на Аспарух, но това е спорно. Отново впечатление правят християнските кръстове върху голяма част от предметите. Друго интересно съкровище е откритото в албанското с. Врап, което също е българско и се свързва с Кубер. Там срещаме същото – християнска символика, кръстовете и редицата литургични съдове. * Авторът е политолог, основател на Клуб по политически науки във Варна. Пълният текс – в  .", "date": "2019.05.03", "title": " Български бог ли е Тангра\t"}
{"url": "https://trud.bg/%d0%b7%d0%b0-%d0%b3%d0%b5%d0%bd%d0%be%d1%86%d0%b8%d0%b4%d0%b0-%d0%b2-%d0%be%d1%81%d0%bc%d0%b0%d0%bd%d1%81%d0%ba%d0%b0%d1%82%d0%b0-%d0%b8%d0%bc%d0%bf%d0%b5%d1%80%d0%b8%d1%8f-%d0%b0%d0%bf%d1%80%d0%b8/", "text": "Средновековният български народ губи 2/3 от своя човешки потенциал, който е унищожен и разпилян В края на април и началото на май отбелязваме 143-ата годишнина от Априлското въстание. Както в национален план, така и в редица градове и селища, почитаме както героизма на въстаниците, така и жертвите на една политика, която не е нищо друго освен геноцид. Докато на този свят има българи и въобще честни хора, няма как да бъде забравена трагичната съдба на Батак с неговите пет хиляди жертви, кланетата в Панагюрище и околните селища, във въстаническия лагер на Еледжик, Ново село (Априлци), Бояджик… Наред с паравоенните башибозушки банди „се прославя“ и редовната турска армия, командвана от генерали (паши) и офицери от кариерата… Въпреки че през 1876 г. понятието „геноцид“ още не съществува, целенасоченото изтребление е факт. Няма как да забравим, че официални представители на турската власт и духовенство манипулират мюсюлманското население за изтребление на „неверниците”. В тези дни беше отбелязана и паметта на жертвите на геноцида над арменския народ. Да се пише и разсъждава за унищожението на милион и половина човешки същества без вълнение и потрес е невъзможно. Именно във връзка с тази черна страница от историята на човечеството се ражда понятието „геноцид“, въведено през 1943 г. от Рафаел Лемкин. През 2015 г., когато беше отбелязана стогодишнината от апогея на геноцида над арменците, парламентите на редица държави, включително и България, осъдиха това чудовищно престъпление. И няма как да бъде иначе, защото съдбата на арменците намира паралел в човекоубийствената политика на Хитлерова Германия към евреите. Изследователят на Холокоста Пиер Видал-Наке квалифицира линията на отрицание на историческата истина с метафората „Айхман от хартия“ по името на известния хитлеристки палач – постановка, напълно приложима и по отношение на отрицанието на геноцида над арменския и други народи в Османска Турция, включително българския. Въпреки огромните масиви от доказателства (хиляди документи, спомени, фотографии, дори кинокадри!) истината продължава да бъде отричана от официалните представители на турската държава. Поредната изява беше на 24 април 2019 г. – датата, на която светът отбелязва паметта на жертвите на геноцида… В реч пред научен симпозиум(!) президентът Ердоган отново отрече масовото изтребление, нещо повече – отправи обвинения към Армения и други европейски държави, последвани от персонални нападки към френския президент Еманюел Макрон. Колко е неприемливо това поведение личи и от признаването на истината от интелектуалци и честни хора в самата Турция, сред които е и нобеловият лауреат Орхан Памук. Ако се връщаме към тази болезнена тема, то е защото е не по-различно отношението в нашата южна съседка и към геноцида над нашите предци, включително към жертвите от 1876 година. Още в епохата на създаването на османската държава и нейната експанзия на Балканите има примери на масово изтребление. Според турския хронист Мехмед Нешри през 1388 г. султан Мурад I нарежда на великия везир Али паша „…руши, пали и граби земята Шишманова…” И, както следва да се очаква, „…войската изръфа народа, разруши и изгори крепостта, плени населението и изцяло го накълца…” – конкретният текст е за крепостта Венчан, Провадийско, но картината се повтаря на десетки други места. След превземането на столицата Търново (1393 г.) част от населението е депортирано в Източна Тракия, а елитът на града и държавата (110-те търновски великомъченици) е унищожен. В някои случаи политиката на изтребление засяга и мюсюлманите, противници на османските султани. Когато разказва една такава история, Нешри я нарича „шега”, без да крие възторга си от случилото се… Няма да се спираме на многобройните прояви на насилие, трасиращи политическия възход и териториалното разширение на Османската империя, които са достатъчно добре известни. Според проф. Христо Гандев при османското завоевание средновековният български народ губи две-трети от своя човешки потенциал, който е унищожен и разпилян… Масови насилия е имало и при потушаването на двете Търновски въстания от 1589 и 1686, Чипровското от 1688, Карпошевото от 1689, при опита за въстание в Софийско през 1737 г. и др.). Насилието е двигател на ислямизирането на част от българския народ, масовите вълни на емиграция на север от Дунав и т.н. Сходни процеси са известни и в другите покорени балкански държави, както и в Мала Азия, Армения, Сирия… Показателни за геноцидната политика са зверствата по време на въстанията в Северозападна България през тридесетте години на XIX век. За първи път по-сериозен международен отзвук има при Нишкото въстание (1841 г.), разследвано от френския дипломат Жером-Адолф Бланки – въстание, започнало след клане над празнуващите Великден българи в църквата на с. Каменица… Разорени са 225 села, жертвите са хиляди, други търсят спасение в съседна Сърбия. Картината се повтаря при Видинското въстание (1850 г.). Подобно на клането на остров Хиос и в нашия Батак, местните първенци, взети като заложници в Белоградчик, са избити. При потушаването на Априлското въстание загиват повече от 30 хиляди българи, а грабежите, изнасилванията, отвличането на жени и деца показват истинското и грозно лице на уж реформиращата се Османска Турция… „Българските ужаси“, както ги нарича Уилям Гладстон, заемат първите страници на европейския печат и предизвикват мощна кампания на солидарност с българите в целия цивилизован свят. Издадената през 2016 г. от Историческия музей в Панагюрище книга „Ужасите в Пловдивския и Пазарджишкия край след Априлското въстание“ ни запознава със запазилата се по чудо документация на Пловдивската митрополия – картината на насилието по време и след въстанието е ужасяваща… Не по-малко трагична е съдбата на някои наши градове и селища по време на Руско-турската Освободителна война (1877–1878). По приблизителните и непълни оценки са убити над 40 хиляди мирни жители (само в Стара Загора те са близо 15 хиляди!), масови са кланетата в Любенова махала, в района на Карлово и т.н. Малко известна, но повече от отвратителна е картината на изтреблението на българите в Ловеч през 1877 г. Съдбата на Русе e решена в последния момент, буквално „на косъм” от масовото избиване на местните българи от турската армия. Хиляди жертви и потоци от бежанци към свободна България следват по време на Кресненско-Разложкото (1879), Горноджумайското (1902) и Илинденско-Преображенско въстание (1903г.) – само при последното са разорени над 250 села, избитите са хиляди, а над 30 хиляди са бежанците в свободна България. С право проф. Светлозар Елдъров свързва въстанието със стратегията на българските революционери за противопоставяне на пълзящия геноцид в населените с българи области на Османска Турция. Познавайки кланетата над арменците през деветдесетте години на XIX век (нека си спомним покъртителната творба на Яворов!), водачите на въстанието се стремят да ангажират европейското обществено мнение. Политическите и военни обстоятелства през 1913 г. водят до поредната кървава страница – разорението на българите в Източна Тракия. Загиват близо 60 хиляди, а над четвърт милион са прогонени от родните им места. Знаци на геноцида над тракийските българи остават Булгаркьой, Илиева Нива, Армаганската долина… Политиката на геноцид, осъществявана от турските власти през ХIX и началните десетилетия на ХХ век, има своите злощастни последици. За по-малко от едно столетие са унищожени около 3 милиона души – арменци, гърци, асирийци, българи… Ако съобразим тази оценка с общата численост на човечеството (малко над един милиард в началото на XX век!), мащабите на трагедията стават още по-шокиращи и се родеят с онези над евреите през Втората световна война, т.нар. Голодомор в Съветския съюз (при поредната му проява през 1946 г. в Украйна и Молдова измират и десетки хиляди българи…), други грозни явления в модерната епоха. Дълг на съвременните политици и интелектуалци, на гражданското общество е да не се допускат компромиси с истината и ценностите на цивилизацията. Дължим го на невинните жертви, сред които са и стотици хиляди наши предци. Само така ще проумеем дълбокото послание на арменската Незабравка – един от най-трогателните символи в духовната памет на човешкия род.", "date": "2019.05.03", "title": " За геноцида в Османската империя, Априлското въстание… и не само\t"}
{"url": "https://trud.bg/19-%d0%b3%d0%be%d0%b4%d0%b8%d1%88%d0%bd%d0%b0-%d1%81%d0%ba%d0%be%d1%87%d0%b8-%d0%be%d1%82-8-%d0%b8%d1%8f-%d0%b5%d1%82%d0%b0%d0%b6-%d0%bd%d0%b0-%d0%b1%d0%bb%d0%be%d0%ba-%d0%b2-%d0%b4%d1%83%d0%bf%d0%bd/", "text": "19-годишно момиче е скочило от осмия етаж на блок в дупнишкия квартал „Бистрица“ тази нощ. Тя е транспортирана за лечение в „Пирогов“, има опасност за живота й. Инцидентът е станал малко след полунощ, момичето е дъщеря на уважавано семейство лекари в Дупница, информира  Дежурен екип на полицията посетил местопроизшествието и установил, че, няма данни за престъпление, а се касае за опит за самоубийство, съобщават от ОД на МВР в Кюстендил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " 19-годишна скочи от 8-ия етаж на блок в Дупница\t"}
{"url": "https://trud.bg/%d0%b3%d0%b0%d0%b1%d1%80%d0%be%d0%b2%d1%81%d0%ba%d0%b8%d1%8f%d1%82-%d0%ba%d0%b0%d1%80%d0%bd%d0%b0%d0%b2%d0%b0%d0%bb-%d1%89%d0%b5-%d0%b5-%d1%87%d0%b0%d1%81%d1%82-%d0%be%d1%82-%d0%bf%d0%bb%d0%be%d0%b2/", "text": "Карнавалът в Габрово, чрез три от неговите уникални кукли, ще гостува на едно интересно пловдивски събитие – Айляк парад. То ще се проведе тази събота в града на тепетата и е част от програмата на Пловдив – Европейска столица на културата 2019. Габровските кукли са създадени специално за карнавала миналата година и важните им роли в шествието тепърва предстоят. Стилистиката им е много различна от карнавалните макети, които се изработват в карнавалната работилница обикновено и са с подвижни ръце, което позволява и комуникацията им с публиката. В Айляк парада ще участват куклите Слънце, Луна и Огън. Художественият проект е на Антоанета Костова, изработени са от Драгомир Цанев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " Габровският карнавал ще е част от Пловдив – Европейска столица на културата 2019\t"}
{"url": "https://trud.bg/%d0%ba%d0%be%d1%81%d0%bc%d0%b8%d1%87%d0%b5%d1%81%d0%ba%d0%b8%d1%8f%d1%82-%d0%b0%d0%bf%d0%b0%d1%80%d0%b0%d1%82-%d0%b8%d0%bd%d1%81%d0%b0%d0%b9%d1%82-%d0%b7%d0%b0%d1%81%d0%bd%d0%b5-%d1%81%d0%bb%d1%8a/", "text": "Роувърът „ИнСайт“ (InSight) на НАСА засне с роботизираната си ръка слънчев изгрев и залез на Марс, съобщи в. „Дейли мейл“. На снимките Слънцето е по-малко с около една трета от това, което се вижда на Земята, защото то е по-далече от Марс. Снимките са направени в 5,30 сутринта и 6,30 следобед през 145-ия марсиански ден от мисията на космическия апарат – на 24-и и 25-и април. НАСА разполага със „сурова“ версия и с коригирана цветово версия, която е в синьо – както хората биха видели изгрев и залез на Марс. Снимките на залеза са вече традиционни за космическите апарати, кацнали на Марс. Първи такъв кадър улавя „Викинг 1“ през август 1976 г. През юни 1978 г. го последва „Викинг 2“. Залез и изгрев снимат също роувърите „Спирит“, „Опортюнити“, „Кюриосити“. „ИнСайт“ обаче е първият апарат, уловил трус на Марс на 6 април. Космическият апарат „ИнСайт“ кацна на повърхността на Марс на 26 ноември миналата година. Неговата задача е да изследва вътрешността на Марс в дълбочина. Специалистите се надяват да разберат доколко различни са кората, мантията и ядрото на планетата от земните и как са се образували скалистите планети преди 4,5 милиарда години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " Космическият апарат „ИнСайт“ засне слънчев изгрев и залез на Марс (ВИДЕО)"}
{"url": "https://trud.bg/%d0%b8%d0%b7%d0%bc%d0%b8%d1%85%d0%b0-%d0%bf%d1%80%d0%b5%d0%b4%d1%81%d0%b5%d0%b7%d0%be%d0%bd%d0%bd%d0%be-%d1%83%d0%bb%d0%b8%d1%86%d0%b8%d1%82%d0%b5-%d0%b2%d1%8a%d0%b2-%d0%b2%d0%b0%d1%80%d0%bd%d0%b0/", "text": "Масово миене на улици и тротоари започна предсезонно във Варна. През април са били почистени 1716 дка, за да се намалят фините  прахови частици във въздуха и да се подобри качеството му, отчетоха от сектор „Екологичен контрол“ в общината. Най-много площи – 550 дка, са обхванати в район „Младост“. Определени участъци там са били измити осемкратно, за да се ограничи запрашаването покрай строителството на новооткрития бул. „Васил Левски“. Двукратно са били „окъпани“ алеите в курортите Златни пясъци и Св. Св. Константин и Елена, механично с вода са били почистени всички големи булеварди в града, както и пътни участъци в останалите четири района на Варна и в с. Звездица. Акцията по миене на улиците ще продължи до октомври, уточниха от общината.", "date": "2019.05.03", "title": " Измиха предсезонно улиците във Варна и курортите\t"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d1%82%d1%80%d0%b5%d0%bd%d1%8c%d0%be%d1%80-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%bf%d0%be%d0%b1%d0%b5%d0%b4%d0%b0-%d0%bd%d0%b8/", "text": "Георги Тодоров, временният треньор на „Левски“, заяви, че само победа в предстоящия мач с „Ботев“ в Пловдив може да измъкне тима от тежката ситуация. „Сините“ се разделиха с Георги Дерменджиев преди дни. Сезонът приключва в края на май, когато тимът почти сигурно ще играе и бараж за Лига Европа, а след него ще бъде обявен новият треньор. „Друг човек за един месец дали би се съгласил да дойде? – попита риторично Тодоров. – Клубът има нужда да помогна. Аз бях доста недоволен от първата тренировка, но през седмицата играчите се стараеха и се промениха нещата. Само футболистите могат да излязат от това състояние. „Ботев“ има единици, които да решат мача, но ако искаме да излезем от ситуацията, трябва да търсим победа“. В събота преди обяд от „Левски“ ще поднесат цветя и венци пред бюст-паметника на легендата Георги Аспарухов – Гунди по случай 76-ата годишнина от рождението.", "date": "2019.05.03", "title": " Новият треньор на „Левски“: Победа ни измъква от ситуацията"}
{"url": "https://trud.bg/%d0%b4%d0%b5%d0%b6%d0%b0-%d0%b2%d1%8e-%d0%bd%d0%b0-%d0%b0%d1%80%d0%bc%d0%b8%d1%8f%d1%82%d0%b0-%d0%bf%d0%b5%d0%bd%d0%b5%d0%b2-%d0%b7%d0%b0-%d1%82%d1%80%d0%b5%d1%82%d0%b8-%d0%bf/", "text": "Любо Пенев превърна в своя практика изненадващите напускания на отборите си. Още в първия си престой в ЦСКА през 2009 година треньорът си тръгна след четири поредни загуби – две от „Базел“ в Лига Европа (0:2 и 1:3), от „Миньор“ (0:3) на „Българска армия“ и от „Литекс“ (1:3) в Ловеч. И тогава не я депозира на шефовете, а чрез медиите. Пенев обвини Димитър Борисов и Иво Иванов, че му се месят в работата. По това време формата на ЦСКА обаче бе драстично спаднала редом с резултатите. Но с писмото треньорът спечели позитиви сред феновете, а калта остана за собствениците. През 2014-а Пенев бе поканен в „Ботев“, където основният спонсор бе КТБ. Малко след това последва фалитът на банката и Ел Голеадор абдикира след по-малко от месец и без нито един мач начело на „канарчетата“. Преди година и половина Пенев шокира собствениците на „Валенсия“. Без да ги уведоми, Ел Голеадор реши да се кандидатира за президент на БФС. По същото време му бе гласувано да бъде треньор на втория тим на „Валенсия“. Така и не стана ясно при официалната информация за кандидатурата дали испанският клуб уволни своя бивш капитан или се разделиха по взаимно съгласие. Медиите във Валенсия определиха постъпката на Любо като предателство към клуба. Сега е третата подобна абдикация на Пенев в тежък момент. Въпреки че наду фанфари за златен дубъл треньорът на ЦСКА се сгромоляса с резултатите в последните три седмици.", "date": "2019.05.03", "title": " Дежа вю на „Армията“ – Пенев за четвърти път напуска изненадващо"}
{"url": "https://trud.bg/%d0%bc%d0%be%d1%85%d0%b0%d0%bc%d0%b5%d0%b4-%d0%b5-%d0%bd%d0%b0%d0%b9-%d1%80%d0%b0%d0%b7%d0%bf%d1%80%d0%be%d1%81%d1%82%d1%80%d0%b0%d0%bd%d0%b5%d0%bd%d0%be%d1%82%d0%be-%d0%b8%d0%bc%d0%b5-%d1%81%d1%80/", "text": "Мохамед е било най-разпространеното име сред новородените в Берлин през 2018 г. Това сочат данните на Обществото за германски език, съобщава БГНЕС. На второ място е името Луис, а на трето – Емил. В Бремен името Мохамед е на второ място, след Бен и пред Елиас. Какво означава това в абсолютно изражение, обяснява пред в. „Билд“ д-р Андреа-Ева Евелс, управляващ директор на GfdS: „От общо 22177 момчета, родени в Берлин през 2018 г., точно 280 са били наречени Мохамед“. Според Евелс като Луис са били кръстени общо 244 момчета, родени в Берлин. Името Емил е дадено на 234 новородени в Берлин. На върха на списъка с най-популярните бебешки имена (пълен списък на първите имена) за 2018 г. при момичетата е Мари (2,6%), докато при момчетата Паул си осигурява първото място (1,32%). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " Мохамед е най-разпространеното име сред новородените в Берлин през 2018 г."}
{"url": "https://trud.bg/%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-8-%d0%bb%d0%b8%d1%86%d0%b0-%d1%81%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8-%d0%b7%d0%b0-%d0%b7%d0%bb%d0%be%d1%83%d0%bf%d0%be/", "text": "8 лица са обвинени за престъпно сдружение с цел злоупотреби с еврофондове. Това каза на брифинг заместник главният прокурор Иван Гешев. „Ще изнеса информация за разследване, наблюдавано от Специализираната прокуратура, като определени действия се извършиха основно през вчерашния ден. Бяхме подпомогнати и от ДАНС и МВР“, обясни той. „Предметът на разследване по досъдебното производство е престъпно сдружение, чиято основна „търговска дейност“ е злоупотреби с фондове на ЕС“, заяви Гешев. Той посочи, че към днешния ден като обвиняеми са привлечени 8 лица. „Обвиненията са за престъпно сдружение за всички от тях и в различни конфигурации има различни обвинения за злоупотреби с фондове на ЕС“, съобщи зам. главният прокурор. Гешев обясни, че става въпрос за програми, касаещи развитие на селските райони и конверсия на лозята. „Става въпрос за различно досъдебно производство от досега водено, по което един от обвиняемите беше Миню Стайков. Става въпрос и за различни програми от „Млад фермер“, обясни той. Иван Гешев уточни, че за двете програми са отпуснати средства от еврофондове, като разпоредител с тези европейски средства е ДФ „Земеделие“. „По програмата за селските райони са поискани и одобрени от ДФ „Земеделие“ за плащане 11,5 млн. лв., като в резултат от действията на прокуратурата, макар и доста трудно, тези пари не са платени до момента. По втората програма – конверсия на лоза, са поискани над 7 млн. лв., а са получени малко над 5 млн. лв. Като пак заради активната ни комуникация с ДФ „Земеделие“,  не са платени 2 млн. лв.“, обясни зам. главният прокурор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " Иван Гешев: 8 лица са обвинени за злоупотреби с еврофондове"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bd%d0%be%d0%b2%d0%b0%d1%82%d0%b0-%d0%bc%d0%b8%d1%81-%d1%81%d0%b0%d1%89-2019-%d1%81%d0%bd%d0%b8%d0%bc%d0%ba%d0%b8/", "text": "На годишния конкурс за красота „Мис САЩ“ (Miss USA) вчера, бе обявена за победителка 28-годишната адвокатка Челси Кръст, представяща щата Северна Каролина. Освен кариерата си, Челси се занимава с блогърство на тема мода в свободното си време и е активно спортуваща – участва в маратони и попада в класацията на топ 10 жени на тройни скоци в родния й щат. За първи път Челси участва в конкурс за красота в 9-ти клас, който печели, както се случва и със следващите в по-зряла възраст, когато тя грабва титлата „Мис Каролина“. Малко преди да спечели „Мис САЩ 2019“, Челси сподели пред Charlotte Observer, че ако излезе победителка, ще се премести в Ню Йорк и временно ще остави кариерата си на адвокат на заден план.", "date": "2019.05.03", "title": " Вижте новата „Мис САЩ“ 2019 (СНИМКИ)"}
{"url": "https://trud.bg/%d0%bb%d1%8e%d0%b1%d0%be-%d0%bf%d0%b5%d0%bd%d0%b5%d0%b2-%d0%b2%d0%b7%d1%80%d0%b8%d0%b2%d0%b8-%d1%86%d1%81%d0%ba%d0%b0-%d1%81-%d0%be%d1%81%d1%82%d0%b0%d0%b2%d0%ba%d0%b0/", "text": "Любослав Пенев вече не е треньор на ЦСКА. Той отказа да пътува за мача с „Черно море“ във Варна и не се свърза с никой от ръководството. Вместо това пусна декларация до медиите, в която критикува яростно шефовете на „Българска армия“.  Ето и текстът на декларацията.  Преди три месеца се съгласих да поема ЦСКА в един много труден за клуба момент. Не съм се замислял и за миг дали да приема предложението да водя любимия си клуб. В този момент всички виждахме, че ЦСКА отново нямаше да бъде там където му е мястото. Имах огромното желание и воля да направя всичко по силите си, за да постигнем това което подхожда на ЦСКА – шампионска титла и купа на България. Положих големи усилия да стабилизирам отбора спортно-технически и ментално. Вярвам, че работата ми в тази насока доведе до много добри резултати, неочаквани за мнозина. През тези три месеца единствен подех битка за справедливост и срещу некоректни съдийски отсъждания, които решително ощетяваха ЦСКА. В тази несъвместима с позицията ми на треньор битка, бях подкрепян единствено от привържениците на клуба. Ръководството на футболния клуб не застана зад мен и не зае никаква позиция срещу тази явна несправедливост. Вярвах, че ЦСКА е единен в защита на своята позиция, но в нито един момент аз не бях подкрепен от ръководството клуба. Нещо повече, станах свидетел на поведение, което вместо да обединява нашите футболисти, води до демотивация на част от тях и разделяне на отбора на групички. Всички знаем, че поех отбора с приключена селекция и зимна подготовка, но никога не си позволих да коментирам качествата на моите футболисти и кондиционното им състояние. Напротив аз единствен казах, че след необходимите спортно-технически корекции този отбор ще се бори за трофей. Така и стана. В тази връзка не мога да приема критики и негативи и не съм отговорен за селекцията. Считам, че работата на екипа ми през последните три месеца доведе до една пълна промяна в отбора и показа правилния път ,по който трябва да се върви. За да си шампион и победител обаче трябват още няколко неща: време, търпение, професионализъм на всички нива и единност в клуба. Не намерих част от тези фактори в ЦСКА. За три месеца аз не мога да изчистя грешки допускани през последните три години, особено когато срещам тиха, но яростна опозиция вътре в клуба. През годините съм доказал, че имам нетърпимост към непрофесионализъм и некоректност. Винаги съм бил открит и честен, с риск да печеля врагове, но съвестта ми винаги да бъде чиста. Няма да позволя на когото и да било да се подиграва с моя труд и да опетнява името ми и открито или тайно да се опитва да ме дискредитира, независимо от своята позиция в клуба.  Благодаря на всички за подкрепата и най-вече на привържениците – сърцето на ЦСКА.  Обявявам, че напускам ЦСКА с високо вдигната глава и много огорчен!", "date": "2019.05.03", "title": " Любо Пенев взриви ЦСКА с оставка"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%be%d1%82-1-%d1%8f%d0%bd%d1%83%d0%b0%d1%80%d0%b8-%d1%81%d0%b5-%d0%b2%d1%8a%d0%b7/", "text": "От 1 януари се възстановява Висшето военно въздушно училище „Георги Раковски”, заяви по време на среща във военновъздушната база в Долна Митрополия вицепремиерът и министър на отбраната Красимир Каракачанов. „Преди точно 31 дни бяхме в тази зала, когато премиерът пое ангажимент да приключим в найскоро време с решението за възстановяване на висшето военновъздушно училище. Първоначално беше това да се случи за Гергьовден, но премиерът даде инструкции на ресорните министри и ведомства за Великден, защото това е денят, в който освен, че почитаме един голям християнски празник, е символичен възраждането, за възкръсването на българското висше военно училище. Една мечта, за която няколко поколения полагат усилия. Не мога да не спомена, че сериозни усилия в тази посока правеше и местната власт“, заяви Каракачанов и допълни, че на 10 април Министерскиия съвет е взел решение да се открие училището, а седмица по-късно решението е прието и от парламента. Каракачанов заяви още, че в най-новата българска история са правени грешки и безобразия, част от които не могат да бъдат поправени. „Мога да кажа, че държавата ще ви осигури това училище, защото има големи перспективи. Това е не само подготовката на пилоти. Възложил съм и на ръководството ви да ви подготвят какви терени имат. Тези, които са на общежития, да имат и такива в Плевен. Другото, което мога да ви обещая, че догодина октомври месец магистрала „Хемус” от София ще дойде до Плевен”, заяви пред студенти и преподаватели премиерът Бойко Борисов. Той допълни, че ще бъдат осигурени около 2 милиарда лева за нова техника и по-добри битови условия.", "date": "2019.05.03", "title": " Красимир Каракачанов: От 1 януари се възстановява Висшето военновъздушно училище"}
{"url": "https://trud.bg/%d1%82%d1%80%d1%83%d0%b4-%d1%81-%d0%bd%d0%b0%d0%b3%d1%80%d0%b0%d0%b4%d0%b0-%d0%b7%d0%b0-%d0%be%d0%b1%d0%b5%d0%ba%d1%82%d0%b8%d0%b2%d0%bd%d0%b0-%d1%80%d0%b0%d0%b1%d0%be%d1%82%d0%b0-%d1%81%d1%8a/", "text": "Вестник „Труд“ беше отличен с награда за обективно отразяване и популяризиране дейността на Окръжен и Административен съд в Шумен сред обществеността. Двете съдебни институции реализираха в продължение на година инициативата „Достъпност и прозрачност в правораздаването“ по повод Деня на Търновската Конституция. Магистратите работиха и правораздаваха не само в съдебните зали, партнираха си с ученици, влязоха в школата, поканиха гражданството да им гостува и не спираха да информират медиите. Целта – да се популяризира дейността на съдилищата и да се повиши информираността на гражданите за тяхната работа. В петък магистрати благодариха за доброто партньорство с медиите, които са им помогнали да стигнат до повече хора в Шумен и страната. 11 плакета и 4 грамоти за „всеотдайно служене на истината“ бяха връчени на представители на национални и регионални медии. „Отдавна принципът, че съдът правораздава чрез своите актове отмина. Съдебната власт разбра, че съдилищата, прокуратурата, следствието трябва да бъдат обърнати към обществото, за да разберат хората защо този съдия е постановил този акт“, каза Росица Цветкова, председател на Административен съд-Шумен и бе категорична, че работата между съда и медиите ще продължи. „Благодарим за партньорството и затова, че сте проводник към обществото да се популяризират всички инициативи на съдилищата, насочени към гражданите и да се отразява обективно правораздавателната дейност на двете съдилища“, каза и София Радославова, административен ръководител на Окръжен съд-Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " „Труд“ с награда за обективна работа със съда"}
{"url": "https://trud.bg/38-%d1%84%d0%b0%d0%bb%d1%88%d0%b8%d0%b2%d0%b8-%d1%81%d0%bf%d0%be%d1%80%d1%82%d0%bd%d0%b8-%d1%81%d1%82%d0%be%d0%ba%d0%b8-%d0%bd%d0%b0-%d0%bc%d0%b0%d1%80%d0%ba%d0%b8%d1%82%d0%b5-%d0%b0%d0%b4%d0%b8/", "text": "Фалшиви стоки на марките „Адидас“ и „Найк“ ска били иззети от търговска сергия на автогарата в Котел, съобщиха от МВР. Проверката е извършена на 2 май. На сергията е продавала 40-годишна жена, били са изложени 38 артикула-ментета. Те са иззети. Срещу търговката е образувано досъдебно производство за престъпление срещу интелектуалната собственост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " 38 фалшиви спортни стоки на марките „Адидас“ и „Найк“ иззеха от улична търговка"}
{"url": "https://trud.bg/%d1%81%d1%8a%d0%b4%d1%8a%d1%82-%d0%b2%d1%8a%d1%80%d0%bd%d0%b0-%d0%bd%d0%b0-%d0%bf%d0%be%d1%81%d1%82%d0%b0-%d0%be%d1%82%d1%81%d1%82%d1%80%d0%b0%d0%bd%d0%b5%d0%bd-%d1%80%d0%b5%d0%ba%d1%82%d0%be%d1%80/", "text": "Проф. Росен Василев е законният ректор на Техническия университет във Варна. Това постанови Варненският окръжен съд /ВОС/, който потвърди февруарското решение на районните магистрати, че уволнението на проф. Василев е незаконно. Ректорът бе отстранен през ноември миналата година от министъра на образованието Красимир Вълчев на база на доклад на Комисията по академична етика, която го уличи в плагиатство при подготовката на дисертация за присъждане на степен „доктор на науките“. Проверката бе направена след масирана атака от двама бивши преподаватели. Заповедта за прекратяване на правомощията на проф. Росен Василев бе подписана от назначения временно изпълняващ длъжността ректор проф. Розалина Димова. Според съда тя е незаконна, тъй като длъжността е изборна и само Общото събрание на ТУ-Варна има право да освободи ректора. То не е направило това, въпреки че през март тази година избра нов ректор – проф. Венцислав Вълчев, който да ръководи висшето училище до края на мандата през юни. Втората инстанция осъди университета да плати съдебните разноски по делото в размер на 920 лв. Решението на ВОС може да се обжалва в едномесечен срок пред Върховния касационен съд.", "date": "2019.05.03", "title": " Съдът върна на поста отстранен ректор"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bf%d0%be%d1%87%d0%b5%d1%82%d0%b5-116-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d1%81%d0%bc%d1%8a%d1%80%d1%82%d1%82%d0%b0/", "text": "Благоевградската общественост почете 116 години от смъртта на Гоце Делчев, съобщиха от общината. Народният представител Даниела Савеклиева, зам.-областният управител Иван Стоянов, зам.-кметът на Благоевград Иво Николов, председателят на ОбС-Благоевград Радослав Тасков, омбудсманът Валентин Василев, представители на политически партии и обществени институции, ученици и граждани положиха цветя пред паметника на бележития български революционер. Под музикалния съпровод на Биг Бенд Благоевград, възпитаниците от ПМГ  „Акад. С. Корольов“, Димитър Борумов и Антон Велев припомниха знакови моменти от живота и делата на Гоце Делчев. Георги (Гоце) Николов Делчев е един от най-значимите революционери. Той е водач и идеолог на Българските македоно-одрински революционни комитети, по-късно известни като Вътрешна македоно-одринска революционна организация. Национален герой в България и Република Македония. Гоце Делчев е роден в Кукуш, днес Килкис, Гърция през 1872 година в семейството на Никола и Султана Делчеви. Неговите братя Милан, Димитър и Христо Делчеви също са членове на ВМОРО. В началото на май 1903 година, на път за среща с водачите на Серски революционен окръг, четата на Гоце Делчев е обкръжена в село Баница, Серско. Потерята, командвана от майор Хюсеин Тефиков, който е съвипускник на Гоце Делчев, през нощта на 3 срещу 4 май блокира селото по сигнал, че там нощуват комити. Гоце Делчев решава да изведе четниците от селото, но опитът е неуспешен. След еднодневно сражение с превъзхождащата ги войска Гоце Делчев пада убит. Гибелта му се възприема от съвременниците и от историците като една от най-тежките загуби за ВМРО. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " Благоевград почете 116 години от смъртта на Гоце Делчев"}
{"url": "https://trud.bg/%d1%81%d0%b8%d1%82%d0%b8-%d0%b8-%d0%bb%d0%b8%d0%b2%d1%8a%d1%80%d0%bf%d1%83%d0%bb-%d0%bd%d0%b0-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b0-%d0%bf/", "text": "Епичната битка между „Манчестър Сити“ и „Ливърпул“ за титлата в Англия може да се реши с шампионски плейоф. За тази уникална възможност информира „БиБиСи“. Два кръга преди края на сезон 2018/19 „гражданите“ са лидери с точка пред големия си съперник. С оставащите два мача за тимовете – двубои с „Лестър“ и „Брайтън“ за „Сити“ и „Нюкасъл“ и „Уулвърхемптън“ за „Ливърпул“, титлата би трябвало да се реши до 10 дни. Все пак обаче този сценарий може и да не се разиграе, а да се стигне до един директен мач между двата тима. Срещата би се състояла на неутрален терен и да реши кой ще е шампион. До този момент никога досега не се е състоял подобен мач, но все пак правилата го позволяват. Какво трябва да се случи, за да се стигне до такава среща? Абсолютно равенство между „Сити“ и „Ливърпул“ на брой точки и голова разлика. Ако след изиграването на срещите от 38-ия кръг тези показатели са едни и същи, титлата ще се реши в плейоф. За разлика от други първенства, във Висшата лига не съществува правилото за „показатели в директните мачове“, при равенство в точковите показатели да се оценяват резултатите в преките двубои между съответните отбори. Снимка: Twitter", "date": "2019.05.03", "title": " „Сити“ и „Ливърпул“ на шампионски плейоф"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d1%84%d0%b8%d0%bb%d0%b0%d0%bd%d1%82%d1%80%d0%be%d0%bf-%d0%ba%d1%83%d0%bf%d0%b8-%d1%81%d1%82%d0%b0%d0%bc%d0%b1%d0%be%d0%bb%d0%be/", "text": "Тексаският мултимилионер и филантроп Eдмънд Бек вече притежава десет емблематични сгради в старинната част на Велико Търново. Две от тях са на великия майстор Колю Фичето. След изключително красивия хан „Хаджи Николи”, Бек, който е носител на наградата „Велико Търново” и неговият партньор Любомир Марков са закупили и руините на Стамболовия хан.  Общинският съвет преди година разреши на местния предприемач Хилендар Тодоров да изкупи общинската земя, върху която се намират останките на хана срещу 230 000 лв. Преди това пък Тодоров изкупи собствеността на сградата от нейните 18 наследници с намерение да изгради паркинг на няколко нива. Тодоров обаче предпочел да продаде имота на американският бизнесмен, който е най-добрият пример за меценат, милеещ за паметниците на културата на старата столица. Бек има лична заслуга за спасяването на няколко уникални сгради, в които е вложил над 4 млн. долара. Стамболовият хан, който е с лице на едноименната улица е с изключително интересна история. Строен е през 1842 г. и е бил собственост на чичото и бащата на Стефан Стамболов. Сградата е била действаща до 1945 г., а през 1980 г. е изгоряла при пожар. Новият собственик възнамерява да я възстанови сградата в автентичния и вид по запазени фотоси и планове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " Американски филантроп купи Стамболовия хан в Търново\t"}
{"url": "https://trud.bg/%d0%b0%d0%bb%d1%84%d0%b0-%d1%80%d0%b8%d1%81%d1%8a%d1%80%d1%87-%d0%b1%d1%81%d0%bf-%d1%81-%d0%bf%d0%be%d0%bb%d0%be%d0%b2%d0%b8%d0%bd-%d0%bf%d1%80%d0%be%d1%86%d0%b5%d0%bd%d1%82-%d0%bf%d1%80%d0%b5/", "text": "БСП изпреварва управляващата партия ГЕРБ с половин процент на старта на кампанията за предстоящите европейски избори. Това сочи проучване на  . Според социологическата агенция интензивността на политическите интриги през последния месец разколебава както готовността на избирателите да участват в евроизборите, така и подкрепата им за водещите формации. Проучването на „Алфа Рисърч“ е проведено по домовете в периода 20-30 април 2019г., сред 1015 пълнолетни граждани от цялата страна. Данните показват паритет в подкрепата за БСП и ГЕРБ, с минимално преимущество за социалистите. Имотните скандали продължават да отронват симпатизанти от ГЕРБ. Предимството, с което социалистите влизат в кампанията, е символично. 32.7% от решилите да гласуват биха дали гласа си за БСП, срещу 32.2% за ГЕРБ. В полза на БСП работят: имиджовите щети за управляващите в резултат от имотните скандали, по-високата мобилизация на традиционно подкрепящите я възрастни избиратели в малките населени места, ръстът на недоверие към ключови фигури от ГЕРБ. Потенциалът за ГЕРБ, обратното, е във: по-широката му електорална периферия в големите градски центрове, вътрешните противоречия в левицата, слабата все още мобилизация на конкурентните дясно-центристки формации.     Запазваща се подкрепа за ДПС, с лек отлив след обявяването на листата. ДПС влиза в предизборната кампания с потенциал от 9.3% сред решилите да гласуват. Доколкото в евроизборите могат да участват само граждани, живеещи на територията на страните членки на ЕС, Движението няма да може да разчита на обичайните си гласове от Турция. Възможно е обаче да мобилизира в последните дни избиратели в страната и сред българските турци, живеещи в други страни-членки на ЕС. Ако това се случи, то ще увеличи тежестта си в крайния резултат и ще запази третата си позиция. Продължаваща концентрация на националистически вот около ВМРО. Партията подобрява позицията си от март и стартира кампанията с подкрепата на 6.0% от решилите да гласуват. Поотделното явяване на трите партии от Обединени патриоти намалява влиянието им, но както отбелязахме в мартенското проучване, шансът някоя от формациите да привлече симпатизантите от този сектор, би могъл да й гарантира мандат в Европарламента. За момента като такъв център се очертава водената от А. Джамбазки листа на ВМРО. Това отслабва позициите на другите партии: листата на НФСБ „Патриоти за Валери Симеонов” стартира кампанията с 1.7%, а на Атака – с 1.2% от решилите да гласуват. Вотът и за трите националистически формации обаче е силно реактивен към конюнктурни събития и едно радикализиране на ситуацията е способно за кратко време да предизвика значими амплитуди в него. Мобилизационни предизвикателства пред Демократична България. Обединението между „Да, България”, ДСБ и „Зелено движение” стартира кампанията с 4.5% подкрепа сред решилите да гласуват и съществен дял дясно-центристки избиратели, които все още не са взели решение как ще постъпят в изборния ден. Шансовете на извънпарламентарната коалиция за представителство в Европарламента са пряко зависими от способността й да привлече колебаещите се десни избиратели в хода на кампанията, както и да разшири влиянието си в повече региони и населени места. Проучването очертава следните по-важни тенденции в моментната ситуация: Спад в очакваната избирателна активност. Сигурните, че ще гласуват на 26-ти май, намаляват от 35.0% в края на март до 32.9% в края на април. Което означава около 2.1 млн. избиратели, готови да отидат до урните. Както и преди месец, с по-висока мобилизация се открояват симпатизантите на БСП. Фрагментация на алтернативния вот. Настоящото проучване на Алфа Рисърч бе проведено с аналог на реалната интеграла бюлетина, включващата всички листи и независими кандидати за членове на Европейския парламент. Резултатите показват, че при реалното включване на повече формации, а не само на основните, между 13% и 17% от гласовете могат да бъдат разпръснати между листи и независими кандидати, извън посочените по-горе. С по-различима подкрепа сред тях се открояват Воля (1.7%) и „Коалиция за България” (1.2%). Трудно е да се определи дали проектовотът за коалицията около АБВ се дължи на самата партия, или и на името, с което БСП се явяваше в поредица предишни избори. След придобилите силен отзвук имотни скандали, основните интриги в оставащите до вота седмица са: първо, ще успеят ли водещите партии на политическата сцена да спрат отлива на симпатизанти от тях и да ги убедят в предимствата на своите кандидати за Европейския парламент, което ще определи изхода от надпреварата ГЕРБ – БСП и второ, ще успее ли някоя от по-малките формации да се заяви като политическа алтернатива, което ще покаже ресурсът за промени във вътрешен план. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " „Алфа Рисърч“: БСП с половин процент пред ГЕРБ на старта на кампанията"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%bf%d0%b5%d0%bd%d0%b5%d0%b2-%d0%bf%d0%b0%d0%ba-%d1%81%d0%bf%d0%b0%d1%81%d0%b8%d1%82%d0%b5%d0%bb%d0%b5%d0%bd-%d1%85%d0%b0%d0%bf-%d0%b7%d0%b0-%d1%86%d1%81/", "text": "През март 2009 година Любо Пенев смени чичо си Димитър Пенев начело на ЦСКА. Десет лета по-късно Стратега отново е спасителния хап за „Българска армия“. След абдикацията на своя племенник треньор №1 на ХХ век в тандем със сръбския корифей Любко Петрович ще консултират временния наставник и досегашен асистент Добри Митов. Триумвиратът ще води ЦСКА при гостуването срещу „Черно море“. Митов е един от последните футболисти на „червените“, спечелили златен дубъл през 1997 година. Стратега пък не е бил в оперативното управление на отбора от 2009-а, а изпълняваше длъжността почетен президент. Любо Пенев изчака до последния момент, за да постави ЦСКА в шах. След като отказа да се качи в самолета за Варна, треньорът пусна декларация (виж пълния текст в www.trud.bg). В нея обвини ръководството, че не го подкрепяло и че имало вътрешен фронт срещу него. Пенев-младши обаче не каза нито един конкретен факт, нито назова кой от клуба е бил „врагът с партиен билет“, който бил срещу него. „Ръководството не застана зад мен – написа Любо. – Подкрепяха ме само феновете. Не съм правил селекцията, не приемам критики и негативи. За три месеца не мога да изчистя грешки, правени 3 години.“ ЦСКА веднага отговори. „Въпреки нашето желание клубът да работи дългосрочно с Любослав Пенев, бяхме изненадани от желанието му да напусне“, пише в ответна декларация. Ел Голеадор за трети път напуска ЦСКА като треньор през задната врата. Първите два пъти бяха през 2009-а, а при него се официализира отнемането на лиценза през 2015 година. За трите си престоя Пенев не спечели трофей с родния си клуб. ЦСКА тепърва ще проучва варианти за нов треньор. Подобно нещо не стоеше на дневен ред, тъй като Пенев имаше договор и за следващия сезон. В ЦСКА не очакват скоро Любо да се появи на „Армията“ – негова отколешна традиция, след като не работи в клуба.", "date": "2019.05.03", "title": " Димитър Пенев пак спасителен хап за ЦСКА"}
{"url": "https://trud.bg/%d0%b4%d0%be%d0%b1%d1%80%d0%be%d0%bc%d0%b8%d1%80-%d0%bc%d0%b8%d1%82%d0%be%d0%b2-%d1%82%d1%80%d0%b5%d0%bd%d1%8c%d0%be%d1%80-%d0%bd%d0%b0-%d1%86%d1%81%d0%ba%d0%b0-%d1%81-%d0%bf%d0%be%d0%bc%d0%be%d1%89/", "text": "Добромир Митов ще бъде треньор на ЦСКА за гостуването на тима във Варна на местния „Черно море“ след напускането на Любослав Пенев. Това заявиха от „Българска армия“. „Армейци, Въпреки желанието на клуба да работи в дългосрочен план с наставника Любослав Пенев, днес ние бяхме изненадани от неговото желание за напускане. При така създалата се ситуация ден преди важното ни гостуване на Черно море, обявяваме, че отборът ще бъде воден от досегашния помощник-треньор Добромир Митов, а като консултанти със своя опит ще му помагат Димитър Пенев и Люпко Петрович“.", "date": "2019.05.03", "title": " Добромир Митов треньор на ЦСКА с помощници Пенев и Петрович"}
{"url": "https://trud.bg/102-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%bd%d0%b0-%d0%bf%d1%8a%d1%82%d1%8f-%d0%b8-%d0%bd%d0%b0-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%b8%d1%8f-%d1%80%d0%b5/", "text": "102 нарушения на пътя и на общинската наредба за опазване на обществения ред са установени при акция на полицията в Сливен и областта в периода от 28 април до 1 май, съобщиха от ОД на МВР. В акцията са участвали двата полицейски участъка, които отговарят за 44-те малки населени места в общината, участъкът в ромския кв.“Надежда“, както и екипи на Зоналното жандармерийско управление – Бургас.  Били са проверени над 400 лица и близо 300 автомобила и каруци. Служителите на реда са реагирали на 14 сигнала, подадени на тел.112, предимно за семейни и междусъседски скандали в осем сливенски села. Целта на акцията е била да се опази обществения ред, да се съблюдава пътната безопасност и да не се допускат кражби на домашното имущество. В резултат на извършените проверки и получените сигнали са съставени актове и 14 протокола за предупреждение. Образувани са 3 бързи производства за управление на нерегистрирани автомобили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " 102 нарушения на пътя и на обществения ред установиха полицаи за четири дни в Сливен"}
{"url": "https://trud.bg/%d1%81%d0%b8%d0%bb%d0%b2%d0%b0%d0%bd%d0%be-%d0%bf%d1%80%d0%b0%d0%bd%d0%b4%d0%b8-%d0%bf%d0%be%d0%b2%d0%b8%d0%ba%d0%b0-%d1%88%d0%b5%d1%81%d1%82%d0%b8%d0%bc%d0%b0-%d0%bd%d0%be%d0%b2%d0%b8/", "text": "Силвано Пранди повика шестима нови в разширения състав от 30 състезатели на националния ни отбор по волейбол. Италианския треньор е заложил на Гордан Люцканов и Ивайло Лалов от „Левски“, на Георги Петров и Мартин Иванов от „Нефтохимик“, на Радослав Парапунов от колежанското първенство в САЩ, както и на Николай Колев от „Черно море“ (Вн). Сред опитните играчи няма изненади. Присъстват Цветан Соколов, Георги и Валентин Братоеви Николай и Розалин Пенчеви, Тодор Скримов, Тодор Алексиев. В състава се връща и либерото Владислав Иванов. Все пак на 21 май наставникът ще обяви кои 25 волейболисти ще продължат в Лигата на нациите. Отборът ще започне подготовка в понеделник с 15 състезатели в тренировъчната зала „Арена Армеец“. Занятията ще бъдат водени от помощник треньора Андрей Жеков, докато Пранди приключи клубните си ангажименти с френския „Шамони“ А в следващите дни ще се присъединят и останалите играчи. На 23 май тимът пътува за Белград, където в следващите два дни ще играят контроли със Сърбия. А на На 27 май „трикольорите“ пътуват за Аржентина за първия турнир от състезанието.", "date": "2019.05.03", "title": " Силвано Пранди повика шестима нови"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%8a%d1%80%d0%b2%d0%b8-%d1%89%d0%b5-%d0%bf%d1%80%d0%b8%d0%b2%d0%b5%d1%82%d1%81%d1%82%d0%b2/", "text": "Министър-председателят Бойко Борисов ще посрещне Негово Светейшество папа Франциск на летище София на 5 май, съобщиха от правителствената информационна служба. Светият отец пристига у нас на апостолическо пътуване, което ще продължи до 7 май като ще посети градовете София и Раковски. Българският премиер ще приветства с добре дошъл Негово светейшество, веднага щом стъпи на наша земя. Двамата ще проведат среща като във фокуса й ще бъдат установените отношения и диалог между България и Светия престол и желанието те да продължат да се развиват, за да може с общи усилия да се допринася за изграждането на по-хуманен свят, в защита на слабите и уязвимите, както и за отстояването на християнските ценности и норми. Мотото на апостолическото пътуване на Светия отец е „Мир на земята“, което е заглавието на енцикликата, написана през 1963 г. от папа Йоан XXIII или т.нар. български папа – Анджело Ронкали. Това показва желанието на папа Франциск посещението му у нас да бъде под знака на мира, да поздрави и благослови всички българи, да отправи своите послания за мир и благоденствие по света от нашите земи. „Признателни сме за избора и високата чест призивът „Мир на земята“ да бъде отправен от България – страна с хилядолетна история и традиции на мирно съжителство между различни религии, етноси и народи“, заяви българският премиер Бойко Борисов в навечерието на апостолическото пътуване на папа Франциск. Главата на Римокатолическата църква идва по покана на държавните власти. Такава бе отправена от министър-председателя Бойко Борисов по време на посещението му във Ватикана на 25 май 2018 г. Тогава българският премиер и Светия отец проведоха среща на четири очи, след която министър-председателят връчи официална покана на папа Франциск. В нея бе отбелязано, че в България от векове традиционно съжителстват различни култури, цивилизации и вероизповедания. „Като държава от Балканите и в същото време член на Европейското семейство, ние работим неуморно – по време на председателството на Съвета на Европейския съюз и след него – за интеграцията на държавите и народите от Западните Балкани в Европейската общност, за мирен диалог и разбирателство между всички религии и етноси в тази част на Европа“, бе акцентирано в поканата на премиера Борисов до папа Франциск. В този дух и по инициатива на българското правителство, поклонническата аудиенция на българската делегация при папа Франциск по повод 24 май през миналата година за първи път бе осъществена съвместно с делегацията на Република Северна Македония. След София папа Франциск ще посети Скопие. Апостолическото му пътуване до България и Северна Македония е 29-ото, откакто е избран за глава на Римокатолическата църква. В София Светия отец пристига с папска свита от 35 души, в която са включени най-висшите представители на Светия Престол, както и близо 70 журналисти от световни медии, които традиционно отразяват апостолическите пътувания на папата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " Премиерът Борисов първи ще приветства папа Франциск с добре дошъл в България"}
{"url": "https://trud.bg/%d0%bf%d0%b5%d1%82%d1%8a%d1%80-%d0%ba%d0%b0%d1%81%d0%b0%d0%b1%d0%be%d0%b2-%d0%bf%d0%be%d0%b2%d0%b5%d0%b4%d0%b5-10-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%ba%d0%b8-%d0%b7%d0%b0-%d1%8f%d0%bf/", "text": "Петър Касабов, старши треньорът на женския национален отбор по борба, поведе 10 състезателки на лагер в Япония. В състава са световната и двукратна европейска шампионка Тайбе Юсеин, трикратната №1 в Европа Биляна Дудова, както и сребърната медалистка от Евро 2019 Миглена Селишка. Тимът за втори път ще има лагер в Окаяма след лятото на 2018-а. С националките отпътува и генсекът на федерацията Валентин Райчев за подписване на споразумение с домакините за лагери до олимпиадата Токио 2020.", "date": "2019.05.03", "title": " Петър Касабов поведе 10 националки за Япония"}
{"url": "https://trud.bg/%d0%b1%d0%be%d1%80%d1%8f%d0%bd%d0%b0-%d0%bd%d0%b0%d0%b9-%d0%bc%d0%bd%d0%be%d0%b3%d0%be-%d0%b8%d1%81%d0%ba%d0%b0%d1%88%d0%b5-%d0%bf%d0%be%d0%b1%d0%b5%d0%b4%d0%b0%d1%82%d0%b0-%d0%b7%d0%b0%d1%8f%d0%b2/", "text": "Боряна Калейн най-много от всички искаше победата – заяви Илиана Раева, председател на федерацията, пред Би Ти Ви. – Игра, за да спечели. Много истинска шампионка! Това състезание показа, че ако те играят както трябва, ще получат оценки над 22,000.“ Гимнастичката на „Левски Триадица“ грабна титлата в многобоя на първенството в зала „София“. Тя получи и приз „Мария Гигова“ за най-добра състезателка. Миналогодишната шампионка Катрин Тасева остана втора, следвана от Невяна Владинова.  Утре са стартовете на отделните уреди.", "date": "2019.05.03", "title": " Боряна най-много искаше победата, заяви Раева"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%bd%d0%be%d0%b2%d0%b0%d0%ba%d0%be%d0%b2-%d0%b2-%d0%be%d1%80%d1%8f%d1%85%d0%be%d0%b2%d0%be-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%be%d1%82/", "text": "Към момента България разполага с 14,5 млрд. лв., така че да продължат да се развиват българските общини. Предложеният от мен и одобрен от ЕП бюджет за България след 2020 г. възлиза на близо 18 млрд. лева или с 8% повече от предходния програмен период. Това заяви кандидатът за евродепутат от ГЕРБ Андрей Новаков при откриването на предизборната кампания в град Оряхово. „Друго одобрено предложение е европейското съфинансиране да остане 85 % за най- бедните и слабо развити региони. Обезлюдяващите региони също ще получават преференциално финансиране при облекчен режим с безплатна техническа помощ от Европейската комисия. С положителност можем да кажем, че пакет „Мобилност“ не беше приет. Нашата цел бе той да остане за гласуване при формирането на следващ парламент, защото беше изключително несправедлив“, категоричен бе Новаков. Той изрази готовност да бъде посланик на Оряхово в следващ мандат като евродепутат. Кандидатът за евродепутат от ГЕРБ д-р Иво Ралчовски изтъкна, че листата на ГЕРБ е най-силната и най-добра, съставена от хора, посветени на работата си и в името на по- доброто бъдеще на България. „ГЕРБ има разработени програми във всички секторни политики с ясна перспектива за следващия програмен период“ уточни д-р Ралчовски.Той поздрави кмета на Оряхово Росен Добрев за успешно реализираните проекти с европейски средства и отличната съвместната работа на местна власт, правителството и представителите на България в ЕП. „На тези избори българските граждани трябва да кажат каква Европа искат. България трябва да върви напред и затова трябва да изберем най-можещите и най-опитните хора, които умеят да вплетат българския интерес в общия на европейските граждани“, посочи на свой ред бившият евродепутат Владимир Уручев. Той припомни, че сега се откриват перспективи за Северозападна България и изтъкна ролята на министър Петя Аврамова за възраждането на региона. Народният представител от ГЕРБ Красен Кръстев изрази увереност, че България върви в правилна посока. „Андрей Новаков успя да накара младите хора да разпознаят в него истински европейски политик. Д-р Ралчовски е всеотдаен и добър човек с име и отговорна професията. Слоганът на кампанията ни е „Европа ни чува, а благодарение на силните кандидати на ГЕРБ Андрей Новаков и д-р Иво Ралчовски гласът на България ще е по-силен“, заключи Кръстев. Избори 2019. Платено съдържание. Купуването и продаването на гласове е престъпление.", "date": "2019.05.03", "title": " Андрей Новаков в Оряхово: Европейското съфинансиране остава 85% за слаборазвитите региони\t"}
{"url": "https://trud.bg/%d0%be%d0%b4%d0%be%d0%b1%d1%80%d0%b8%d1%85%d0%b0-%d0%bf%d1%80%d0%be%d0%b5%d0%ba%d1%82-%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be-2/", "text": "Проект на Община Горна Оряховица за ремонт на туристическия заслон на хижа „Божур“ е одобрен от „Красива България“. Общата сума на проекта е 245 000 лв. Близо 120 000 лв. ще бъдат осигурени от „Красива България“, а останалото ще бъде дофинансиране от Общината. Проектът предвижда на сградата да бъде направена външна топлоизолация, ремонт на покрива, както и подмяна на дограмата на вратите и прозорците. Ще се направи вътрешно боядисване на помещенията и ще се монтира окачен таван. Изцяло ще се подменят ВиК и ел. инсталациите. В залата и туристическата столова ще се монтират климатици. Предстои процедура за избор на изпълнител за строително ремонтните работи. Хижа „Божур“ е едно от любимите места за отдих на горнооряховчани. Районът около туристическия дом ежегодно се използва за различни спортно-туристически и културни мероприятия. Мястото е изключително посещавано от горнооряховчани и гостите на града. Хижата се намира в близост до защитената местност „Божур поляна”, която е находище на редкия растителен вид – божур. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " Одобриха проект на община Горна Оряховица за ремонт на туристическия заслон на хижа „Божур\t"}
{"url": "https://trud.bg/%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d0%b2%d1%8a%d0%b2-%d0%b2%d0%b8%d0%b4%d0%b8%d0%bd-%d1%80%d0%b0%d0%b1%d0%be%d1%82%d0%b8%d0%bc-%d0%b7%d0%b0-%d1%81%d0%b8%d0%bb%d0%bd%d0%b0-%d0%b1/", "text": "ГЕРБ е проевропейска партия, която работи за силна България в силен Европейски съюз, така че да можем да се ползваме от всички привилегии, които ни дава членството и да подобряваме средата за живот на хората. Това заяви при посещението си във Видин кандидатът за евродепутат от листата на ГЕРБ Емил Радев, съобщиха от партията. Той присъства на водосвета, с който беше официално открита предизборната кампания на партията във Видинска област. За да се включат в тържествения ритуал, в църквата „Свети Николай Чудотворец“ дойдоха още народният представител и областен координатор на ГЕРБ Владимир Тошев, кметове на общини, общински съветници, членове и симпатизанти на партията. Водосвет отслужи архимандрит Самуил, който пожела на присъстващите благословението, което приемат чрез ритуала, да бъде за полза в техните взаимоотношения с всички хора. След водосвета Емил Радев поднесе венец в мавзолея на екзарх Антим I. „Радвам се, че с всеки изминал ден Видин е все по-красив и благоустроен град“, сподели Емил Радев пред журналисти. Той изтъкна, че принос за тази трансформация имат привлечените над 100 млн. лв. по линия на европейските програми. „Всеки  трябва да усети ползите от европейската солидарност и възможността да се съизмерваме с водещите държави в ЕС. Затова предстоящите избори са важни. За мнозина Брюксел е някъде далеч, но именно благодарение на европейската солидарност, на европейските програми, на европейското законодателство ние успяваме да повишим благосъстоянието на гражданите, да обновяваме градската среда, да подобряваме бизнес климата, а оттам и да повишаваме доходите“, заяви Емил Радев. „Нека не допускаме популистките партии, които на практика искат разпадането на Европейския съюз, да надделеят на тези избори”, призова кандидатът за евродепутат. „През следващия програмен период ще се отпуснат над 300 млн. лв., които да подпомогнат дейността на магистрите, съдебните служители, неправителствените организации, така че да се подобри нивото на правосъдието. Целта е то да стане по-достъпно и по-открито, включително чрез въвеждане на електронно правосъдие“, отбеляза Емил Радев в отговор на въпросите относно програма „Правосъдия”, по която работи като докладчик в ЕП. Емил Радев определи като успех факта, че Европейската комисия призна за съществуването на двоен стандарт при храните и напитките, за което доскоро се отричаше. „Горд съм, че направихме една реална крачка и това е чисто български принос – аз и колегата ми от ГЕРБ Андрей Новаков успяхме да извоюваме пилотен проект, който стартира от тази година. С бюджет от 1,3 млн. лв. програмата ще позволи да се правят изследвания, ще подпомага потребителски организации за провеждането на информационни кампании и дори за завеждане на искове при нарушение на правата на потребителите“, обясни Емил Радев. Той припомни, че бяха приети и законодателни промени, предвиждащи сериозни санкции при установени нарушения в размер на 4% от годишния оборот на съответния производител в държавата-членка, а ако този оборот не може да се определи – в размер на два милиона евро. Кандидатът за евродепутат обаче допълни, че борбата с двойните стандарти трябва да продължи и през следващия мандат: „Ще настояваме за създаване на европейски централен орган, който да следи в цяла Европа качеството на храните и, разбира се, да налага санкции“. Заедно с Владимир Тошев и членове и симпатизанти на партията по-късно през деня Емил Радев се включи в „зелена“ акция на ГЕРБ – Видин. Засадени бяха 200 рози в Розариума край замъка „Баба Вида”. Избори 2019. Платено съдържание. Купуването и продаването на гласове е престъпление.", "date": "2019.05.03", "title": " Емил Радев във Видин: Работим за силна България в силен Европейски съюз\t"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d0%bd%d0%b0-%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8%d1%8f-%d0%bf%d0%b5%d1%80%d1%81-2/", "text": "Заплатите на медицинския персонал в МБАЛ „Свети Иван Рилски“ в Горна Оряховица ще бъдат увеличени с до 10%, считано от 1 април. Това съобщи управителят на лечебното заведение д-р Иван Иванов.  Решението за увеличението се дължи на това, че тази година субсидията от Министерство на здравеопазването е завишена със 175 000 лева в сравнение с миналогодишната. „Получихме субсидия в размер на 230 000 лева за тази финансова година, като увеличението е съществено. Това е факт, благодарение на личното съдействие на кмета на Горна Оряховица инж. Добромир Добрев пред министър Ананиев“, обясни д-р Иванов. В момента средната брутна заплата в болницата е 1045 лева, като за лекарите тя е в размер на 1555 лева, а за медицинските специалисти – 945 лева. Това е второто увеличение на месечните възнаграждения в стационара за тази година. Преди това заплатите бяха вдигнати от 1 януари съобразно повишаването на минималната работна заплата. За пръв път от 12 години общинската болница в Горна Оряховица приключи финансовата 2018 година на печалба. За три години, откакто МБАЛ се ръководи от д-р Иван Иванов, приходите са нараснали с над 1 милион лева. През 2015 година в болницата постъпленията за година са били в размер на 4 485 000 лева, а през 2018 г. са 5 470 000 лв. За седем години просрочените задължения са намалели повече от 8 пъти. Докато през 2011 година те са били над 800 хиляди лева, в края на 2015 г. – 513 хиляди лева, в края на миналата година вече са 97 000 лева, като най-голям дял от тях са към доставчици на медикаменти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " Вдигат заплатите на медицинския персонал в болницата в Горна Оряховица с 10 %\t"}
{"url": "https://trud.bg/%d0%b3%d0%be%d0%b2%d0%be%d1%80%d0%b8%d1%82%d0%b5%d0%bb-%d0%bd%d0%b0-%d0%b5%d0%ba-%d1%81%d0%b2%d0%be%d0%b1%d0%be%d0%b4%d0%b0%d1%82%d0%b0-%d0%bd%d0%b0-%d0%bc%d0%b5%d0%b4%d0%b8%d0%b8%d1%82%d0%b5-%d0%b5/", "text": "ЕС е основан на ценностите за свобода, човешки права, върховенство на закона и свободни и разнообразни медии. Свободата на медиите е в основата на доброто управление, а независимата журналистика е особено важна, за да следи за отговорността на правителствата и да наблюдава демократичните процеси, заяви днес говорител на Европейската комисия по повод днешния Световен ден на свободата на печата. Няма демокрация без наистина свободна журналистика, добави той, цитиран от БТА. Попитан за съдбата на създателя на сайта Уикилийкс Джулиан Асандж, задържан във Великобритания и заплашен от изпращане в САЩ, където може да получи смъртна присъда, говорителят заяви, че становището на ЕС за свободата на медиите и за смъртното наказание е ясно. Многократно ЕС е заявявал, че е против смъртното наказание при всички случаи, независимо от обстоятелствата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " Говорител на ЕК: Свободата на медиите е в основата на доброто управление"}
{"url": "https://trud.bg/%d0%be%d1%82-15-%d0%bc%d0%b0%d0%b9-%d0%bf%d0%b0%d0%b4%d0%b0%d1%82-%d1%86%d0%b5%d0%bd%d0%b8%d1%82%d0%b5-%d0%b7%d0%b0-%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8-%d1%80%d0%b0%d0%b7%d0%b3/", "text": "От 15 май цените за мобилни и фиксирани разговори на територията на Европейския съюз ще се понижат. Сумата за минута разговор не трябва да превишава 19 евроцента, съобщават от Комисията за регулиране на съобщенията. Цената за изпращане на текстово съобщение пък не трябва да надвишава 6 евроцента за смс. Новата регулация ще доведе до намаляване на цените на международните повиквания и кратките текстови съобщения за българските абонати. Максималните цени в български левове с ДДС не трябва да превишават 0,45 лв. на минута за повиквания и 0,14 лв. на съобщение, уточняват от КРС. Новите, по-ниски цени, ще важат само за физически лица, но не и за фирми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " От 15 май падат цените за телефонни разговори в ЕС"}
{"url": "https://trud.bg/%d0%b2%d0%b5%d1%80%d0%b8%d0%b6%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b5-%d1%81%d1%82%d0%b0%d0%bd%d0%b0%d0%bb%d0%b0-%d0%bd%d0%b0-%d0%b1%d1%83%d0%bb-%d0%b1/", "text": "Верижна катастрофа е станала на булевард „България“. 5 коли са се ударили малко след НДК в посока към квартал „Бояна“. Засега няма данни за пострадали, но заради инцидента е започнало да се образува задръстване.", "date": "2019.05.03", "title": " Верижна катастрофа е станала на бул. „България“"}
{"url": "https://trud.bg/%d0%b1%d1%80%d1%8e%d0%ba%d1%81%d0%b5%d0%bb-%d0%bf%d0%be%d0%b3%d0%b2%d0%b0-%d0%bc%d0%b5%d0%b4%d0%b8%d0%b8%d1%82%d0%b5-%d0%b7%d0%b0%d0%b4-%d0%be%d1%80%d0%b1%d0%b0%d0%bd/", "text": "Организацията има тесни връзки с управляващата партия „Фидес” Европейската комисия преценява фактите около възможното откриване на разследване за неправомерно отпускане на държавни помощи от страна на правителството на Унгария за наскоро основан медиен конгломерат, Централноевропейска фондация за преса и медии (КЕСМА на унгарски). Това съобщава електронното издание на „Политико”, като се позовава на осведомени източници. Организацията под въпрос има тесни връзки с управляващата партия „Фидес” (ЕНП) на премиера Виктор Орбан и бе основана през ноември 2018 г. като обединява стотици про-правителствени телевизии, радиа, печатни и онлайн медии. Своевременно Орбан подписа указ, с който КЕСМА бе освободена от отговорност под действащите закони за конкурентоспособността в Унгария, на основание обединението е с „национално стратегическо значение за обществения интерес”. Огромна част от над 450-те медии, включени в конгломерата, са собственост или основани от съюзници на премиера на Унгария в последните години. Изпълнителен директор на КЕСМА е Габор Лицкай, издател известен с лоялността си към Виктор Орбан, а основаването на конгломерата бе видяно от мнозина още тогава като пореден ход на „Фидес” в ограничаването на медийния плурализъм в Унгария, припомнят наблюдатели. От Европейската комисия са потвърдили пред „Политико” че са получили множество сигнали и оплаквания последните месеци, свързани с финансирането на медиите в Унгария и изпълнителният орган на ЕС извършва оценка на ситуацията, съобразена с стандартните си процедури в такива случаи. Очаква се в следващия етап Еврокомисията да реши дали да открие официално разследване за нарушаване на принципите на конкурентоспособност в ЕС, което води до ограничаване на медийната свобода и плурализъм. „Политико” цитира и становището на унгарския евродепутат от групата на Зелените Бенедек Явор, според когото КЕСМА е била създадена в резултат на злоупотреба с европейски средства и Еврокомисята трябва да използва правомощията си за контрол.", "date": "2019.05.03", "title": " Брюксел погва медиите зад Орбан"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-40-%d0%b3%d0%be%d0%b4%d0%b8%d1%88%d0%b5%d0%bd-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%be-%d0%bf%d1%80%d0%be%d1%8f%d0%b2%d0%b5%d0%bd-%d1%81/", "text": "Полицейската операция на служители от СДВР е проведена на 2 май под наблюдението на Софийската градска прокуратура. Действията са реализирани във връзка със сигнали за изнудване, както и жалба за грабеж на мобилен телефон. В хода на спецакцията, пред адрес в столицата, столичните криминалисти задържали 40-годишен криминално проявен мъж от София, за когото имало данни, че се е занимавал с лихварство, съобщиха от МВР. Според първоначалните данни, в периода от края на 2015 г. до сега, той е предоставял заеми срещу 20 % лихва. Спрямо длъжниците, които не успявали да се издължат своевременно, той проявявал вербална и физическа агресия. По този начин, чрез заплахи за нараняване на тях и семействата им и причиняване на тесни повреди, е принудил трима от жертвите си да се разпоредят в негова полза със суми в размер от 5 000 до 50 000 лева. При претърсване в управлявания от него автомобил и в жилището му са открити високорискови наркотични вещества – кокаин и коноп, разпределени на дози в различни опаковки и предназначени за разпространение. Иззети са и парична сума в общ размер на 101 435 лева, около 15 записи на заповед с издател различни хора, копия на лични карти и една – в оригинал, свидетелства за управление на МПС – част 1 и част 2, мобилни телефони, ползвани от обвиняемия, както и мобилен телефон, отнет от него чрез грабеж, електронни везни, електронно устройство, ползвано за заглушаване на сигнал, пълнител с 8 патрона. Спрямо 40-годишния Софийската градска прокуратура е повдигнала четири обвинения – за извършени от него изнудване (престъпление по чл. 213а от НК), нерегламентирана банкова дейност (престъпление по чл. 252 от НК), грабеж (престъпление по чл. 198 от НК) и държане на наркотични вещества без надлежно разрешение с цел разпространение (чл. 354а, ал. 1 от НК). Постановено е задържането му за срок от 72 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " Спипаха 40-годишен криминално проявен столичанин за изнудване и лихварство"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%8f%d1%82-%d0%b3%d0%b5%d0%bd%d0%b5%d1%80%d0%b0%d0%bb-%d1%82%d0%be%d0%b4-%d1%83%d0%be%d0%bb%d1%82%d1%8a%d1%80%d1%81-%d0%b5-%d0%bd/", "text": "Американският генерал от авиацията Тод Уолтърс беше назначен днес и положи клетва като нов върховен главнокомандващ на съюзническите сили на НАТО в Европа. Той смени на този пост генерал Къртис Скапароти, предадоха Асошиейтед прес и ДПА, цитирани от  . Бившият пилот, който е служил в Афганистан и Ирак, пое поста на церемония във военното командване на НАТО в Монс, Южна Белгия. Уолтърс, чийто мандат вероятно ще трае две – три години ще съвместява новия си пост с този на командир на американските войски в Европа. Постът на върховен главнокомандващ на силите на НАТО в Европа традиционно се заема от американски представител. Генералният секретар на НАТО Йенс Столтенберг каза на тържествената церемония, че постът на началник на европейското командване е „един от натоварените с най-много предизвикателства и важни военни постове в света“. Уолтърс заема поста в обстановка на повишена несигурност в Европа, свързана с анулирането на Договора за ракетите със среден и малък обсег (ДРСМО) и найголямото подсилване на колективната отбрана на Източния фланг на НАТО след Студената война, посочва АП.", "date": "2019.05.03", "title": " Американският генерал Тод Уолтърс е новият главнокомандващ на силите на НАТО в Европа"}
{"url": "https://trud.bg/%d0%bc%d0%be%d1%80%d0%b5-%d0%be%d1%82-%d0%bb%d1%8e%d0%b1%d0%be%d0%b2-%d0%bf%d0%be%d1%81%d1%80%d0%b5%d1%89%d0%b0-%d0%b6%d0%b8%d1%82%d0%b5%d0%bb%d0%b8-%d0%b8-%d0%b3%d0%be%d1%81%d1%82/", "text": "Започна изграждането и монтирането на нова цветна композиция в центъра на Благоевград. Тя ще бъде позиционирана на моста на влюбените и ще радва минувачите под нея. Това съобщиха от пресцентъра на общината. „Море от любов” има за цел да предаде посланието за любовта като комуникация. Цветната композиция ще бъде в синхрон с градското пространство и ще кореспондира с ландшафта на града, без да се намесва трайно в заобикалящата я среда. Символичното свързване на двете страни на моста ще придадат цветен и ефирен облик на мястото, което е емблематично за Благоевград. Автор на инсталацията е Елизабет Талауер. Тя използва съществуващите конструкции на моста, като изборът на обект и вид материал имат пряко отношение към темата за любовта, която може да се разглежда от различни гледни точки, и „всички ние преминаваме през нея и я преживяваме по различен начин“ – споделя тя. Проектът се реализира от екип на сдружение „Толкова близо, толкова далече“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " „Море от любов“ посреща жители и гости на Благоевград на моста на влюбените"}
{"url": "https://trud.bg/%d0%b7%d0%b0%d0%bf%d0%b0%d0%bb%d0%b8%d1%85%d0%b0-%d0%be%d0%b3%d0%bd%d1%8c%d0%be%d0%b2%d0%b5%d1%82%d0%b5-%d0%bd%d0%b0-%d1%81%d0%bb%d0%b8%d0%b2%d0%b5%d0%bd/", "text": "Майските дни на културата „Сливенски огньове“ бяха открити с балетния спектакъл „Нестинарка“ на Старозагорската опера и нестинарски танц на площада пред сградата на общината. И двете събития привклюкоха интереса на стотици жители на града. По-късно кметът Стефан Радев запали символния огън на празниците. Церемонията завърши с огнено шоу „Дивитас“ и илюминации. Акценти в програмата на „Сливенски огньове“ са Националният фестивал на детската книга от 8 до 10 май,  форумът „Дни на Техническия университет – София“ и национална научна конференция с международно участие на 9 и 10 май, Денят на Европа, 179-годишнината от рождението на Хаджи Димитър, конкурс-надпяване „С песните на Йовчов Караиванов“. За първи път градът ще бъде домакин на Международен фестивал на анимационния филм „Златен кукер“. Празниците ще приключат с 23-тото издание на Международния детски фолклорен танцов фестивал „Приятелство без граница“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " Запалиха огньовете на Сливен"}
{"url": "https://trud.bg/pulse-fitnessspa-%d1%81-%d0%ba%d0%be%d0%bc%d0%bf%d0%bb%d0%b8%d0%bc%d0%b5%d0%bd%d1%82-%d0%ba%d1%8a%d0%bc-%d0%b2%d1%81%d0%b8%d1%87%d0%ba%d0%b8-%d0%b0%d0%b1%d0%b8%d1%82%d1%83%d1%80%d0%b8%d0%b5%d0%bd/", "text": "За абитуренския си бал зрелостниците се обличат в скъпи бляскави тоалети, правят се невероятни прически и се возят в луксозни лимузини. До тук всичко звучи добре! За тези, които все още не се чувстват във форма за бала, сега е моментът да се възползват от комплимента към всеки абитуриент, който отправят от лайфстайл веригата  ! Безплатен 20-дневен фитнес комплимент за всеки абитуриент За период от 20 дни, абитуриентите ще имат възможността да посещават клуб от веригата „Pulse Fitness&Spa” по свой избор, като всички услуги на избрания обект ще бъдат на тяхно разположение, за да вземат максималното от своя престой и да трансформират своето тяло за бляскавата бална нощ. На разположение на гимназистите ще бъде уникален пакет от услуги, който няма еквивалент! Дванадесетокласниците ще имат възможността в рамките на 20 дни: Всичко това ще бъде на тяхно разположение абсолютно безплатно след представяне на ученическа карта на рецепция на избран от веригата клуб: Pulse Fitness DOWNTOWN, гр. София, ул. „Света София” 8; Pulse Fitness & Spa BULGARIA, гр. София, бул. България 132; Pulse Fitness DELUXE, гр. София, пл. „Народно събрание” 12; Pulse Fitness & Spa PLATINUM, гр. София, ул. „Резбарска” 47; Pulse Fitness & Spa WEST PARK, гр. София, бул. „Петър Дертлиев” 60; Pulse Fitness & Spa PLOVDIV, гр. Пловдив, ул. „Цанко Дюстабанов” 63. За повече информация:   и тел. 0700 44 044", "date": "2019.05.03", "title": " Pulse Fitness&Spa с комплимент към всички абитуриенти\t"}
{"url": "https://trud.bg/%d1%82%d0%b5%d0%be%d0%b4%d0%be%d1%80-%d1%83%d1%88%d0%b5%d0%b2-%d1%81-%d0%bc%d0%b0%d0%b9%d1%81%d1%82%d0%be%d1%80%d1%81%d0%ba%d0%b8-%d0%ba%d0%bb%d0%b0%d1%81-%d0%b2-%d0%b1%d1%83%d1%80%d0%b3%d0%b0%d1%81/", "text": "Теодор Ушев ще води майсторски клас в Бургас през юли. Първият български аниматор, номиниран за награда „Оскар“, гостува в Бургас по покана на организаторите на Международния филмов фестивал и Община Бургас. Майсторският клас ще се проведе на 20-ти и 21-ви юли в рамките на фестивала. Двудневният майсторски клас е озаглавен „В мрежата на следобедните сънища“ и ще се състои в Културен център „Морско казино“. Заглавието препраща към един от най-емблематичните филми на киноавангарда „Meshes of the Afternoon“ на Мая Дерен. Програмата ще се реализира в две части. В първата през призмата на собствения си опит и практики Тео Ушев ще трасира техники и методи за създаване на филми – стереоскопично кино, виртуална реалност. След това ще се проведе дискусия относно създаването на филм – от идеята, през реализацията до промотирането и представянето му пред публика. Във втората част, преминавайки през някои от най-забележителните произведения на експерименталното и ненаративно кино, ще се анализират отделните компоненти: идея, конструкция, ритъм, монтаж, звук, визуални решения, безкамерно кино, виртуална реалност. Теодор Ушев е носител на 80 награди за своите филми. През 2018 година българинът получи почетната награда на Френската академия за филмово изкуство „Сезар“ – за филма си „Сляпата Вайша“. Късометражният анимационен филм по разказ на Георги Господинов е отличен със златен медальон, произведен в Парижкия монетен двор. Това е поредното признание за Теодор Ушев и „Сляпата Вайша“ след номинацията за „Оскар“ през 2017 г., номинацията за „Кристална мечка“ от „Берлинале“ през 2016 г., канадската награда „Canadian Screen“ и награди от международните филмови фестивали в Отава и Чикаго. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " Теодор Ушев с майсторски клас в Бургас\t"}
{"url": "https://trud.bg/%d0%ba%d0%be%d0%bb%d0%b0-%d0%b1%d0%bb%d1%8a%d1%81%d0%bd%d0%b0-%d1%82%d1%80%d0%b8%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%bd%d0%b0-%d0%bf%d0%b5%d1%88%d0%b5%d1%85%d0%be/", "text": "Тригодишно дете беше блъснато на пешеходна пътека в София, съобщи БТВ. Като по чудо то не е пострадало сериозно. Инцидентът е станал в района на столичното 12-то училище. Свидетели твърдят, че детето е изскочило изневиделица на пешеходната пътека. То е било на колело. Било е с един от родителите си, а жената, която шофирала, го видяла в последния момент и не успяла да спре. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " Кола блъсна тригодишно дете на пешеходна пътека в София"}
{"url": "https://trud.bg/%d0%b0%d1%82%d0%b0%d0%ba%d0%b0-%d1%83%d0%b4%d1%80%d1%8f-%d0%ba%d0%be%d1%80%d1%83%d0%bf%d1%86%d0%b8%d1%8f%d1%82%d0%b0-%d0%bf%d1%80%d0%b8-%d1%81%d0%be%d1%86%d0%b8%d0%be%d0%bb%d0%be%d0%b7%d0%b8%d1%82/", "text": "Още на 13 юли 2018 г. председателят на ПГ на ОП и лидер на АТАКА Волен Сидеров поиска да му бъде предоставена информация относно договора на държавната телевизия БНТ с агенция „Алфа рисърч”. На 26 юли 2018 г. той получи категоричен отказ с писмо от тогавашния генерален директор Константин Каменаров. В писмото от БНТ до Сидеров пише, че „искането на информация било допустимо, но по същество неоснователно”. Напомняме, че БНТ се издържа от данъците на всички българи, а бюджетът на телевизията се гласува от Народното събрание. Въпреки тези факти от държавната медия пазят договорите си с „Алфа рисърч” като свръхсекретна информация. Сидеров отново ще внесе писмено заявление за предоставяне на достъп до обществена информация относно финансовите отношения на БНТ с манипулативната социологическа агенция. Ако и този път не я получи, Сидеров ще заведе дело срещу БНТ за отказ на информация. Партия АТАКА и Алфа тв започват разследване за корупцията сред социолозите. Следващата седмица партия АТАКА ще внесе законови поправки, с които да поиска осветляване на имотното и финансовото състояние на всички политолози и социолози у нас. След като бяха показани на светло апартаменти и тераси на политици, следва наяве да излязат имотите и парите на тези, които манипулират народа всекидневно. АТАКА ще заведе съдебни искове за търговия с влияние срещу определени социологически агенции. Избори 2019. Платено съдържание. Купуването и продаването на гласове е престъпление.", "date": "2019.05.03", "title": " АТАКА удря корупцията при социолозите\t"}
{"url": "https://trud.bg/%d1%80%d1%83%d1%81%d0%b8%d1%8f-%d1%81%d0%b5-%d0%bf%d1%80%d0%be%d1%82%d0%b8%d0%b2%d0%be%d0%bf%d0%be%d1%81%d1%82%d0%b0%d0%b2%d1%8f-%d0%bd%d0%b0-%d0%b8%d0%b7%d0%b3%d0%be%d1%82%d0%b2%d1%8f%d0%bd%d0%b5/", "text": "Русия се противопоставя на изготвянето на договор за забрана на ядрените оръжия, обявиха от Министерството на външните работи в Москва, цитирани от РИА Новости. От ведомството поясниха, че според тях подобен документ няма да допринесе за разоръжаването и само ще подкопае Договора за неразпространение на ядрените оръжия (ДНЯО) от 1970 г. „Считаме за грешка да се разработи договор за забрана на ядрените оръжия. Тази инициатива не допринася за ядреното разоръжаване“, обясни делегацията на Руската федерация на заседанието на подготвителния комитет на Конференцията за преразглеждане на ДНЯО в Ню Йорк.", "date": "2019.05.03", "title": " Русия се противопоставя на изготвянето на договор за забрана на ядрените оръжия"}
{"url": "https://trud.bg/%d1%80%d0%b0%d0%b7%d0%b3%d1%80%d0%be%d0%bc-%d0%b7%d0%b0-%d0%ba%d0%be%d0%bd%d1%81%d0%b5%d1%80%d0%b2%d0%b0%d1%82%d0%be%d1%80%d0%b8%d1%82%d0%b5-%d0%bd%d0%b0-%d0%bc%d0%b5%d0%b9-%d0%bd%d0%b0-%d0%bc%d0%b5/", "text": "Управляващата във Великобритания партия на консерваторите понесе предсказано разгромно поражение на частичните местни избори, които се произведоха в четвъртък в страната, а є опозиционните лейбъристи също губят позиции. Това сочат официални данни от преброяванията, цитирани от британските медии. Вотът се очакваше да е първо напипване на пулса на избирателите след все още неуспешния Брекзит и в светлината на очакваните в края на май избори за Европейски парламент, на които засега Обединеното кралство ще трябва да излъчи свои кандидати за членове. Над 8400 места на общински съветници в 248 общини на Англия и 462 места в 11 общини в Северна Ирландия бяха залог на вота. Според последните преброявания преди редакционното приключване на броя на в-к „Труд”, консерваторите на Мей губят общо между 400 и 450 места и мнозинството си в над 20 общини досега контролирани от тях, докато лейбъристите на Корбин остават назад с над 80 общински съветници и губят превеса си в 2 местни съвета. Големите печеливши излизат либерал-демократите, които се позиционираха последните две години като единствената политическа сила против Брекзит и на този вот вземат над 300 места повече за общинари и установяват контрол върху 10 съвета, с осем повече от досега.", "date": "2019.05.03", "title": " Разгром за консерваторите на Мей на местни избори"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%bf%d1%80%d0%b0%d0%b7%d0%bd%d0%b8%d1%86%d0%b8/", "text": "Този уикенд: Леа Сейду: Играя, за да избягам Не харесвам модерната епоха.             Велчо Т. Велчев: Русофили и русофоби Русите ни учредиха администрацията, създадоха войската ни, дадоха ни пушки, топове, учредиха Народната банка. Нашият народ, макар и млад като политическа единица, знаеше и днес знае какво значи чуждо вмешателство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " „Труд Уикенд“ – един вестник за празниците"}
{"url": "https://trud.bg/%d0%bf%d1%80%d0%be%d0%b1%d0%b2%d0%b0%d0%b9%d1%82%d0%b5-%d0%b4%d0%b0-%d0%bc%d0%b8-%d0%b2%d0%b7%d0%b5%d0%bc%d0%b5%d1%82%d0%b5-%d0%bc%d0%b5%d0%b4%d0%b0%d0%bb%d0%b8%d1%82%d0%b5-%d0%be%d0%b1%d1%8f%d0%b2/", "text": "Пробвайте да ми вземете медалите – изригна в туитър кениецът Асбел Кипроп, олимпийски шампион на средни дистанции.  И пусна своя снимка с оръжие в ръка. А заплахата звучи страховито, все пак лекоатлетът е кадрови офицер от кенийската полиция.  Реакцията на шампиона бе провокирана от намерението на Международната федерация (ИААФ) да отнеме медалите му заради 4-годишна дисквалификация за употреба на кръвен допинг (ЕПО), взета през ноември 2017-а. Наказанието тече от февруари 2018 г.  Според Кипроп делото срещу него е изфабрикувано, а заплахата с оръжието е… игра с публиката. Всъщност, медалите, спечелени в невероятната му кариера, никой няма да му ги отнема и те ще си останат негови. Защото са спечелени преди 2017-а, откогато тече наказанието. Олимпийски шампион той става в Пекин 2008, след като получава златото заради дисквалификация на Рашид Рамзи (Мароко). А със световни титли триумфира през 2011, 2013 и 2015 г. Всъщност лекоатлетът има съмнение, че пробите му са взети по надлежния ред. Когато го проверяват, той не дочаква контейнерите да бъдат запечатани пред очите му, а хуква да преведе пари по сметката на един от проверяващите. После пробите са изпратени в Стокхолм, а там вече установяват наличие на ЕПО. От момента на взимането на пробите до изпращането им за Швеция те се съхраняват в хладилника у дома на единия от допинг ченгетата. И според Кипроп тогава е станала машинацията. Но решението е взето, бегачът е наказан за 4 г. и името му се асоциира с нарушаване на антидопинговите правила, а всичките му победи вече изглеждат не толкова чисти.", "date": "2019.05.03", "title": " Пробвайте да ми вземете медалите, обяви въоръжен Асбел Кипроп"}
{"url": "https://trud.bg/%d0%bf%d0%b0%d0%bf%d0%b0%d1%88%d0%be%d0%ba-%d1%82%d1%80%d0%b8-%d0%b4%d0%bd%d0%b8-%d0%b2-%d1%81%d0%be%d1%84%d0%b8%d1%8f/", "text": "Задръствания блокираха столицата преди посещението Снайперисти и хеликоптери пазят главата на Римокатолическата църква Затварят част от магистрала “Тракия” Задръствания и засилен трафик блокираха София още преди пристигането на папа Франциск в България. Заради посещението на Негово Светейшество от 5 до 7 май у нас, движението в столицата беше затруднено, а ограниченият достъп до ключови улици предизвика тапи в центъра. Още по-големият ужас започва от 22,00 ч. днес и ще продължи до 7 май. За този период се ограничава достъпът до булеварди и улици около храм-паметника “Св. Александър Невски”. Ограничения ще има и около летището и Националния стадион “Васил Левски”. За целия период на апостолическото посещение движението по булевард “Цар Освободител” ще бъде изцяло спряно. Над площадите и църквите, където ще е папата, хеликоптери и снайперисти ще бдят за безопасността му, съобщават от МВР. Освен родните служби, за живота на духовника ще се грижат и личните му охранители, които от месеци са във връзка с българските си колеги. Подобни засилени мерки за сигурност се взимат при посещения на държавни глави на страни като САЩ и Русия. Армия от полицаи и пожарникари стресна жителите на Раковски, където папата ще бъде на 6 май. Местните са в шок от драконовите мерки за сигурност. Контролно-пропускателни пунктове, забрана за използване на дронове, спиране на движението и затваряне на паркинги в София и Раковски и дори затваряне на част от магистрала “Тракия” са част от мерките, които предприемат полицията, Национална служба Охрана, Столичната община и Центъра за градска мобилност във връзка с посещението на Негово Светейшество.  г  “Гражданите ще бъдат пропускани през КПП-та без обемисти багажи, да не носят оръжия, включително хладно. Разрешено е използването на чадъри, дъждобрани, бутилки вода от половин литър”, каза заместник-директорът на ГД “Национална полиция” старши комисар Тодор Гребенаров на брифинг. Той уточни, че КПП-тата ще работят три часа преди началото на всяко събитие. Заради посещението на папа Франциск ще има временна организация на движението и по автомагистрала “Тракия”. На 6 май преди обяд движението по автомагистрала “Тракия” посока Бургас ще бъде отклонено по пътен възел “Запад” – Пловдив на 119 км до пътен възел “Плодовитово” на 165 км. Тази временна организация ще бъде създадена в следобедните часове по обратен ред. По пътните артерии и кръстовища, които са към подходите за град Раковски, ще бъдат осигурени служители на “Пътна полиция”, които ще регулират движението. Гражданите и гостите на София ще могат да присъстват на 3 основни събития от програмата на папа Франциск. Контролно-пропускателните пунктове за тях ще са отворени 3 часа преди събитието. Две от събитията в София ще са на 5 май. В 13,00 часа папа Франциск ще произнесе неделната молитва “Царица небесна” на площад “Свети Александър Невски”. От пункт улица “Оборище” между улица “Раковски” и “Париж” ще се пропускат граждани с предварително осигурени билети за Светата литургия. Билетите са безплатни, раздадени са предварително заради допълнителните мерки за сигурност. В 16,45 ч. на площад “Княз Александър I” папата ще отслужи света литургия. За нея ще бъдат монтирани и монитори извън зоната за сигурност, за да се наблюдава от по-голям брой посетители. Третата проява в София е на 6 май. В 18,15 часа на пл. “Независимост” гражданите и гостите на столицата ще могат да присъстват на събитието за мир с участието на представители на различни вероизповедания в България.   Премиерът първи приема госта от Ватикана Премиерът Бойко Борисов първи ще приеме високия гост от Ватикана, веднага щом стъпи на наша земя. Борисов ще приветства с добре дошъл Негово Светейшество папа Франциск на летище София на 5 май. Двамата ще проведат среща, като във фокуса є ще бъдат установените отношения и диалог между България и Светия престол и желанието те да продължат да се развиват. В 10,40 часа пред сградата на президентската институция ще се състои церемонията по официалното посрещане на папа Франциск в България, след което в 11,00 часа държавният глава Румен Радев и Негово Светейшество ще проведат среща на “Дондуков” 2. След двете срещи в храм-паметника “Свети Александър Невски” папа Франциск ще се поклони пред олтара, посветен на светите братя Кирил и Методий.   Ходене пеша и чакане с часове Ваня Недялкова,  Труд, Пловдив Ходене пеша цял ден и чакане с часове ще е цената на срещата с папа Франциск в Раковски. Очаква се той да пристигне в града около 10,30 часа на 6 май. Службата, в която ще дава първо причастие на деца, започва в 11,15 в църквата “Пресвето сърце Исусово” в кв. “Ген. Николаево”. Пътят Стряма – Раковски ще бъде затворен още в 9 часа и ако някой закъснее, ще трябва да измине разстоянието от десетина километра на собствен ход. Следващото мероприятие на папата в Раковски е с начален час 15 и е в кв. “Секирово”, където Светият отец ще се срещне с католическата общност в църквата “Св. Архангел Михаил”. Разстоянието между двата квартала е 4 км, които също трябва да бъдат изминати пеш.  Той е папа на малките, на смирените, така че подготовка върви в този дух – на скромност. Кисело мляко и родни зеленчуци са в менюто, с което ще бъде гощаван папата. Това разкри сестра Елка от манастира “Света Елисавета” в град Раковски. Преди да отпътува за Раковски папа Франциск ще посети бежанския лагер във “Враждебна” по инициатива на асоциация “Каритас”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " Папашок три дни в София"}
{"url": "https://trud.bg/%d1%82%d1%80%d0%b8-%d0%b1%d1%8a%d0%bb%d0%b3%d0%b0%d1%80%d0%ba%d0%b8-%d1%81%d0%b0-%d0%b2-%d1%81%d0%bf%d0%b8%d1%81%d1%8a%d0%ba%d0%b0-%d0%bd%d0%b0-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b8/", "text": "Полицията в Кипър публикува списък на изчезнали жени, които издирва. Сред имената на 30-те души, в неизвестност са и тези на три българки. Сънародничките ни са изчезнали от 1999 година насам, съобщи за   посланикът на България в Кипър Любомир Тодоров. Междувременно, Великобритания изпрати на Кипър сонарни системи за претърсване на езерото, в което беше намерено едно тяло. В петък издирването на още жертви във водите му беше прекратено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.03", "title": " Три българки са в списъка на изчезналите жени в Кипър"}
{"url": "https://trud.bg/%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d1%81-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d1%81%d0%be%d0%bb%d0%b8%d0%b4%d0%b0%d1%80%d0%bd%d0%be%d1%81/", "text": "България трябва да има компетентни и активни представители в Европейския парламент, които да работят в защита на националните ни интереси. Това заяви кандидатът за евродепутат от листата на ГЕРБ Емил Радев, който проведе срещи с жители на общините Кула и Видин. „Заляха ни с фалшиви новини, че след 2020 г. европейските средства ще свършат. Не само че няма да свършат, а дори очакваме да се увеличат – за момента сме договорили около 4 млрд. лв. повече бюджет за България през следващия програмен период. Тези пари отново ще отидат там, където най-добре се усеща европейската солидарност – в общините, в бизнеса“, категоричен бе Радев. Според него това е важна стъпка за решаване на проблема с икономическото неравенство между регионите. Емил Радев отбеляза, че когато говорим за двоен стандарт, това не важи само за храните. Той припомни, че България отдавна изпълнява изискванията за влизане в Шенген, но сме заложници на вътрешнополитическите проблеми на няколко държави-членки. „Влизането в Шенген ще доведе до редица облекчения както за гражданите, така и за бизнеса, затова тази битка ще я водим до край“, заяви кандидатът за евродепутат от листата на ГЕРБ. Той посочи, че по негово предложение в приетата от Европейския парламент директива относно процедурите за преструктуриране, несъстоятелност и опрощаване на задължения е включена препоръка в най-кратки срокове държавите-членки да започнат да прилагат разпоредбите за опрощаване на дългове не само по отношение на предприемачите, но и на физическите лица-потребители – т.нар. личен фалит. „Директивата има двугодишен срок за въвеждане в нашето законодателство и аз се надявам колегите ми в българския парламент възможно най-скоро да въведат тези текстове, защото около 600 000 българи са преследвани от колектори, от съдия- изпълнители. Трябва да дадем възможност за нормален начин на живот на тези хора. Всеки може да изпадне в затруднение, важно е да има справедлив начин да започне на чисто“, категоричен беше кандидатът за евродепутат. „Виждаме как се променя Видинска област, как се променя цяла България, но това нямаше да се случи без европейската солидарност, без сериозно присъствие на достойни и работещи хора в управлението на Европа“, заяви народният представител и областен координатор на ГЕРБ – Видин Владимир Тошев. Той подчерта, че на срещите, които ГЕРБ провежда, не се говори за измислени скандали – говори се единствено за бъдещето на Европа и за бъдещето на България в Европа, защото това е важната тема. Кметът на община Видин и председател на видинската общинска структура на ГЕРБ Огнян Ценков припомни десетките проекти, които са реализирани с европейски средства. „Кохезионната политика на Европейския съюз е най-близката политика до нас – европейските институции са далеч, но европейската солидарност е видима за хората“, подчерта видинският кмет. Избори 2019. Платено съдържание. Купуването и продаването на гласове е престъпление.", "date": "2019.05.03", "title": " Емил Радев: С европейската солидарност ще преодолеем икономическото  неравенство между регионите\t"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%ba%d0%be%d0%b2%d0%b0%d1%87%d0%b5%d0%b2-%d0%b2-%d0%bf%d0%bb%d0%b5%d0%b2%d0%b5%d0%bd-%d0%b3%d0%b5%d1%80%d0%b1-%d1%89%d0%b5-%d0%bf%d1%80%d0%be%d0%b4%d1%8a%d0%bb/", "text": "ГЕРБ работи и ще продължи да работи за равен достъп до качествено здравеопазване в Европейския парламент. Ще инвестираме в научната дейност по отношение на онкологичните заболявания, тъй като в почти всяко семейство в Европейския съюз има засегнат от тази коварна болест. Залагаме на превенцията и здравословния начин на живот. Това каза кандидатът за евродепутат и втори в листата на ГЕРБ и СДС Андрей Ковачев по време на среща с работещите в ДКЦ и МБАЛ „Св. Панталеймон” в Плевен. „Благодарение на инвестициите на правителството на ГЕРБ в здравеопазването България може да се похвали с изключително бърз достъп до качествена медицинска услуга в сравнение с други европейски страни. Плевен е пример за едно изключително високо европейско ниво на медицината и медицинската наука. Развитието трябва да продължи в същата посока, като се използват добрите европейски практики”, категоричен бе Андрей Ковачев. На срещата управителите на двете лечебни заведения в Плевен д-р Елиза Георгиева и д-р Йордан Георгиев запознаха Андрей Ковачев с работата на двете здравни заведения, успехите и проблемите. На срещата присъстваха народните представители Владислав Николов и Ралица Добрева, председателят на Общински съвет – Плевен Мартин Митев и общинският съветник Христослав Михайлов. Избори 2019. Платено съдържание. Купуването и продаването на гласове е престъпление.", "date": "2019.05.03", "title": " Андрей Ковачев в Плевен: ГЕРБ ще продължи да работи в Европейския парламент за равен достъп до качествено здравеопазване\t"}
{"url": "https://trud.bg/%d0%b0%d1%82%d0%b0%d0%ba%d0%b0-%d1%81-%d0%bf%d0%b8%d1%81%d0%bc%d0%be-%d0%b4%d0%be-%d1%8e%d0%bd%d0%ba%d0%b5%d1%80-%d0%bf%d0%be%d0%b2%d0%b5%d1%87%d0%b5-%d0%b5%d0%b2%d1%80%d0%be%d0%bf%d0%b0%d1%80%d0%b8/", "text": "Без концерти, без танци, без песни! Партия ATAKA откри предизборната си кампания с категорични искания за предоговаряне на Договора за присъединяване на България към ЕС. Ръководството на партията и кандидатите за евродепутати от АТАКА внесоха в софийската сграда на Европарламента писмо до председателя на ЕК Жан-Клод Юнкер с призив за повече еврофондове за България и равнопоставеност на българските граждани и останалите в ЕС. В документа от АТАКА настояват за Анекс към договора, според чл. 48, въвеждане на минимална заплата не по-малко от 500 евро и минимална пенсия не по-малко от 250 евро за всички страни – членки на ЕС. Искат и промени в Третия енергиен пакет, които да позволят възстановяването на проекта „Южен поток”, подкрепа за АЕЦ „Белене” и по-високи субсидии за селскостопанските производители. В началото лидерът на АТАКА Волен Сидеров се пошегува, че е подарил на Юнкер на последната му визита у нас ракия и оттогава шефът на ЕК получил ишиас. „Сега ракия не нося, нося това писмо-призив”. „За последните 5 години тези 17 евродепутати защо нито веднъж не казаха на българите, че има един чл. 48, по който можем да коригираме някои неща в наша полза. Ние получаваме все още по-ниски еврофондове от сродни на нас държави. Не е справедливо да ни имат като втора ръка граждани на Европа. Искаме по-високи еврофондове, за да може да развиваме тук селското стопанство и индустрия”, обясни Сидеров. Водачът на евролистата д-р Георги Димов добави, че от АТАКА поставят искането за въвеждане на минимални заплати и пенсии в ЕС, тъй като милиони българи са под чертата на бедност. „Ние се борим за социална справедливост за българите. Българите да си вземем това, което ни принадлежи, от ЕС”. От партията на Сидеров искат също ЕС да свали санкциите срещу Русия и да спре натискът да приемем гей бракове и „трети пол”. Избори 2019. Платено съдържание. Купуването и продаването на гласове е престъпление.", "date": "2019.05.03", "title": " АТАКА с писмо до Юнкер: Повече европари за България!\t"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%bb%d1%8e%d0%b1%d0%b8%d0%bc%d0%b5%d1%86-%d0%bc%d0%be%d0%b6%d0%b5-%d0%b4%d0%b0-%d1%81%d1%82%d0%b0%d0%bd%d0%b5-%d1%86%d0%b5/", "text": "Водачът на листата на ГЕРБ-СДС за Евроизборите Мария Габриел се срещна днес с кмета на община Любимец инж. Анастас Анастасов. „Любимец е община, която активно работи по европейските програми и инвестира в младите хора“, с тези думи градоначалникът Анастасов представи на Мария Габриел част от проектите, които се изпълняват тук през последните години. Основният поминък за хората тук остава земеделието. Затова аз смятам, че производителите от района трябва да се възползват от Програмата за иновации в земеделието. През следващия 7 годишен бюджет на ЕС по нея ще бъдат отпуснати 160 милиона евро, съобщи Мария Габриел. Тя подчерта, че иновациите и технологиите са бъдещето на земеделието. Водачът на листата на ГЕРБ-СДС съобщи, че Любимец е много подходящо място за изграждане на иновационен земеделски хъб. „Това ще е възможност за града и областта да предоставян шанс на производителите да предлагат продукцията си, но и  да се обучават в модерно земеделие и иновативни технологии“, подчерта Мария Габриел. Тя увери Анастас Анастасов в готовността си да съдейства на Любимец за изграждане на земеделски хъб тук. Благодарение на добрата ни работа с Правителството успяхме да реализираме един изключително важен за Любимец и цяла Югоизточна България проект: ремонт и обзавеждане на Специализираната болница за лечение и рехабилитация, съобщи кметът на Любимец. С две постановления на МС през 2018 година на обща стойност 510 хиляди лева окончателно беше реновирано отделението, където вече се лекуват деца, страдащи от детска церебрална парализа, а болницата ни придоби истински европейски вид и стана конкурентна на най-реномираните лечебни заведения в България, подчерта той по време на посещението в лечебното заведение. Другият важен проект, по който община Любимец работи, е ремонт на сграда на бивш Младежки дом в гр. Любимец. Този обект все още е в процес на обновяване, а за неговото доизграждане Правителството на Бойко Борисов отпусна 140 000 лв., уточни кметът. Избори 2019. Платено съдържание. Купуването и продаването на гласове е престъпление.", "date": "2019.05.03", "title": " Мария Габриел: Любимец може да стане център на иновативното земеделие\t"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8%d1%82%d0%b5-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%b5%d0%b2%d0%b0-%d0%bc%d0%b0%d0%b9%d0%b4/", "text": "Кандидатите за евродепутати от листата на ГЕРБ и СДС Ева Майдел и Лиляна Павлова посетиха общините от Софийска област Божурище, Драгоман и Сливница. На срещите присъстваха още областният координатор на ГЕРБ – София област Галя Георгиева и зам.-областният управител на Софийска област Николай Николов. В Божурище Ева Майдел и Лиляна Павлова имаха среща с управителите и служителите на завод за производство на кафе. „Благодарение на средствата от фондовете на Европейския сьюз и държавните средства – градът вече има изцяло европейски облик с обновени училище, читалище, парк и централен градски площад“, заяви Лиляна Павлова при срещата с персонала на фабриката и допълни, че фирмата за производство на кафе е била надежден и коректен партньор по време на цялото европредседателство. Кандидатите за евродепутати посетиха обновения централен градски площад и основно ремонтирания парк „Орлите” в град Божурище, където имаха възможност да разговарят с местни жители. Ева Майдел и Лиляна Павлова разговаряха и със служителите и администрацията на голяма транспортна фирма в индустриалната зона на град Сливница. Хората тук изключително много се вълнуваха от пакета „Мобилност“, който пряко засяга освен фирмата, в която работят, така и целия транспорен бранш. Кандидатите за евродепутати ги увериха, че битката ще продължи и през следващия мандат на ЕП. „Тя няма да бъде лека, но и България чрез своите представители няма да отстъпва от единната си позиция“, подчертаха Майдел и Павлова. По стара българска традиция с хляб и сол четвъртата и седмата в листата на ГЕРБ и СДС бяха посрещнати пред туристическия информационен център в град Драгоман, изграден изцяло с европейски  средства. „Българите можем да живеем като всички останали европейци – да ядем същите храни, да дишаме същия въздух, да пътуваме по същите пътища, да плащаме същите такси, да имаме същите доходи. Но и да имаме същото спокойствие и същата переспектива за развитие! Това ми се иска да видя постигнато през следващите 5 години и затова ще продължавам да работя”, бяха думите на Ева Майдел при срещата с жители на града, състояла се в информационния център. Избори 2019. Платено съдържание. Купуването и продаването на гласове е престъпление.", "date": "2019.05.03", "title": " Кандидатите за евродепутати Ева Майдел и Лиляна Павлова посетиха общините Божурище, Драгоман и Сливница\t"}
