{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b7%d0%b0-%d0%ba%d0%b8%d0%b1%d0%b5%d1%80%d1%82%d0%be%d1%80%d0%bc%d0%be%d0%b7-%d0%bd%d0%b0-%d0%b4/", "text": "За контакти използвали фейсбук Служители на спецотдел “Киберпрестъпност” при ГДБОП заловиха четирима мъже, извършвали онлайн сексуална експлоатация и кибертормоз на деца от страната. Акцията, ръководена от прокуратурата, била проведена в областите София, Варна и Бургас. Задържаните педофили са на различни възрасти и с различни професии. Един от тях работел на бензиностанция, друг бил служител на мобилен оператор, трети – моряк, а четвърти – безработен. Установено е, че за контакти с набелязаните жертви използвали основно фейсбук. След като спечелвали доверието на малчуганите, комуникацията продължавала чрез чат приложения. Склонявали децата да си правят селфи и да споделят снимки и видеоклипове. После започвал процес на изнудване за създаване на други подобни материали и натиск за срещи на живо. При залавянето на моряка, агентите на ГДБОП открили в един от компютрите му няколко папки с множество снимки на малки деца, които си играят в Морската градина в Бургас.  За мръсотиите на софиянеца бил подаден сигнал от агенцията за вътрешна сигурност на САЩ, която засякла българина в чат приложение покрай разследване на педофилска мрежа в Нова Зеландия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Заловиха четирима за кибертормоз на деца (обзор)\t"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d1%8f%d0%b2%d0%b0%d1%82-%d0%bd%d0%b0-%d0%bb%d0%b5%d0%ba%d0%b0%d1%80%d0%b8%d1%82%d0%b5-%d0%b4%d0%b0-%d1%81%d0%bb%d1%83%d1%88%d0%b0%d1%82-%d0%bc%d1%83%d0%b7%d0%b8/", "text": "След пробивите в системата на НАП и изтичането на множество лични данни, здравните власти планират да забранят на лекарите да слушат музика, да гледат филми и да използват флашки на служебните компютри в болниците и в извънболничната помощ. От Столичната здравна инспекция вече са изпратили писмо с мерки, които трябва спешно да бъдат предприети от лечебните заведения, съобщава „Дарик“, като се позовава на здравното министерство. Мерките са описани като неотложни и призивът е да се пристъпи към тях незабавно. Регионалната здравна инспекция забранява на лекарите да използват собствени запаметяващи устройства на служебните си компютри, да слушат музика, да гледат филми, както и да посещават интернет страници, които не са свързани с работата им. Забранява се и инсталирането на програми без разрешение на ръководството на лечебното заведение. Мерките се налагат във връзка с пробивите в сигурността на системите на НАП, посочват от инспекцията, откъдето призовават да се променят всички пароли за достъп, използвани от медицински лица, а новите пароли да бъдат с минимална дължина от 8 символа. Сред другите мерки за незабавно изпълнение са проверка на системите за физически достъп в болниците и въвеждане на система за контрол до помещенията с компютри в лечебните заведения, както и до помещенията с мрежово оборудване. Иска се също така всички налични компютри, сървъри и принтери да бъдат описани. Всеки от тях трябва да има технически паспорт с подробно описание на компонентите, от които се състои. В заключение от здравната инспекция призовават и за актуализация на програмите, включително и антивирусните, до най-новите им версии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Забраняват на лекарите да слушат музика и да използват флашки"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d1%82%d0%b0%d0%bd%d0%b5%d0%b2%d0%b0/", "text": "Премиерът Бойко Борисов и министър Десислава Танева се срещнаха с протестиращите кметове от пазарджишки села във връзка с предприетите мерки за ограничаване разпространението на африканската чума по свинете, съобщиха от правителствената информационна служба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Премиерът Борисов и Десислава Танева се срещнаха с протестиращите срещу мерките за чумата кметове на пазарджишки села (СНИМКИ и ВИДЕО)"}
{"url": "https://trud.bg/%d0%b4%d0%be-%d0%ba%d1%80%d0%b0%d1%8f-%d0%bd%d0%b0-%d0%bc%d0%b5%d1%81%d0%b5%d1%86%d0%b0-%d1%83%d0%ba%d1%80%d0%b5%d0%bf%d0%b2%d0%b0%d1%82-%d1%81%d0%b2%d0%bb%d0%b0%d1%87%d0%b8%d1%89%d0%b5%d1%82%d0%be/", "text": "До края на месеца се очаква да приключат дейностите по укрепване на свлачището в подножието на крепостта Царевец, което засегна улица „Свети Климент Охридски“ в частта й край средновековния манастирски комплекс „Великата лавра“. Кметът на Велико Търново Даниел Панов посети обекта, разговаря с изпълнителите на строителните работи и с хората в квартал „Асенов“. До 27-28 август изпълнението на пилотната система и възстановяването на тротоара ще завършат, след което предстои преасфалтиране на уличния участък и пускане на движението по улицата. Отсечката е част от третокласния и натоварен път между Велико Търново, Арбанаси и Горна Оряховица. Пилотната система, чрез която е укрепена земната маса в района на църквата „Св. Четиридесет мъченици“, включва 140 отделни елементи и съоръжения. Те са от стоманобетон и са забити на голяма дълбочина. Обхващането им в мрежа гарантира стабилността на целия терен. За проектирането на системата предварително бяха извършени обстойни геодезични проучвания. Финансирането за решаването на проблема със свлачището бе осигурено от правителството след разговори на кмета Даниел Панов с представители на изпълнителната власт. Докато траят строителните работи улица „Свети Климент Охридски“ остава затворена за движение. Обходният маршрут за Арбанаси и Горна Оряховица е през с. Шереметя и с. Арбанаси. Въведени са и промени в движението на градските автобуси, като кв. „Асенов“ се обслужва от автобусна линия №5, а рано сутрин – и от автобус №110. Линия №50 пътува до площад „Цар Асен I”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " До края на месеца укрепват свлачището и пускат пътя в подножието на Царевец в Търново\t"}
{"url": "https://trud.bg/%d0%b9%d0%be%d0%b7%d0%b4%d0%b6%d0%b0%d0%bd-%d0%b4%d0%b5%d0%bd%d0%b8%d0%b7-%d0%b8-%d0%b1%d0%b8%d0%b2%d1%88%d0%b0%d1%82%d0%b0-%d0%bc%d1%83-%d1%81%d0%b0-%d0%bb%d1%8e%d0%b1%d0%be%d0%b2%d0%bd%d0%b8%d1%86/", "text": "Какво става между Йоздкан Дениз и бившата му съпруга Фейза Актан? Въпреки че се разделиха по документи, в публичното пространство те отново се появяват ръка за ръка и техни общи снимки провокират въпроса: „Ако е така, защо се разведоха?“. Какво коментира по този въпрос журналистическото братство в Турция? Омур Гедик:  „Всички знаем колко силно е привързан Йозджан Дениз към сина си, така че не е трудно да се предположи, че по тази причина продължава да поддържа добри отношения с Фейза Актан. Но, разбира се, техните появи за ръка и съвместната им лятна ваканция е изненада. И все пак, мисля, че това се дължи на преходния период и е възможно да се оженят отново.“ Онур Баштюрк:  „Аз изобщо не съм изненадан. Сега има доста хора, които продължават да се обичат и след като се разведат. Защото те отхвърлят тежестта на брака и изведнъж разбират, че все още се чувсват добре заедно. Но когато проблемите отново излязат на повърхността, те най-накрая се разделят окончателно.  Сега Йозджан Дениз и жена му, с която се разведе, преминават през първия етап – любовници след развод… ” Ченгиз Семерджиоглу:  „Това се превърна в шоуто на Йозджан. Две седмици преди развода, връщайки се от Германия, той принуди жена си да лети в икономичната класа на самолета, докато той си беше в бизнес класа. Що за развод е това, след като си правиш снимка, хванат ръка за ръка с бившата си и после е водиш на почивка!?“ Тези коментари се появиха след като стана ясно, че актьорът и Фейза са заедно на почивка в Бодрум със сина си Кузей. Не остана незабелязано от папараците, че Дениз е в добро настроение със сина си и бившата си съпруга край хотелския басейна. Въпреки че актьорът е взел специални предпазни мерки, той непрекъснато е във фокуса на папарашките обективи. Наскоро репортери го снимаха с бившата му на влизане в рибния ресторант „Саит“в Бодрум. Двамата вечеряха с приятели, после, без да отговарят на въпросите на репортерите, влязоха в колата и се прибраха в хотела при сина си Кузей. След завършването на снимките на сериала „Истанбулска невеста“, Йозджан Дениз се върна към пеенето и вече изнесе два големи концерта в Кипър, които минаха при голям успех.", "date": "2019.08.02", "title": " Йозджан Дениз и бившата му са любовници"}
{"url": "https://trud.bg/%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d0%b3%d0%b0%d1%80%d0%b0%d1%82%d0%b0-%d0%b2%d1%8a%d0%b2-%d1%84%d1%80%d0%b0%d0%bd%d0%ba%d1%84%d1%83%d1%80%d1%82-%d0%b7%d0%b0%d1%80%d0%b0%d0%b4/", "text": "Гарата във Франкфурт е затворена заради провеждане на специализирана полицейска операция. По данни на полицията, става дума за „екстремна опасност”. Жителите на района са помолени да го напуснат. От управлението на железниците са публикувани съобщения в социалните мрежи, че ще има голямо забавяне на влаковете. Очевидци споделят, че са се чули изстрели. Предполага се, че става въпрос за банков обир. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Затвориха гарата във Франкфурт заради банков обир"}
{"url": "https://trud.bg/%d0%b1%d0%b8%d1%80%d0%b0%d1%82%d0%b0-%d0%b7%d0%b0%d0%b2%d0%bb%d0%b0%d0%b4%d1%8f%d0%b2%d0%b0-%d0%b4%d1%83%d1%88%d0%b0%d1%82%d0%b0-%d0%b8-%d1%81%d0%be%d1%84%d1%80%d0%b0%d1%82%d0%b0-%d0%bd%d0%b0-%d0%b1/", "text": "Консумираме по 75 литра на глава от населението Бирата има все по-важна роля в живота на българина и присъства все по-често на трапезата ни. Пием повече бира дори от холандците и белгийците. Това каза за “Труд” Ивана Радомирова, изпълнителен директор на Съюза на пивоварите в България, по повод вчерашния Международния ден на бирата. През 2018 г. консумацията на бира у нас е била 75 литра на човек от населението. По отношение на производството, продажбите и консумацията на бира на човек от населението България изпреварва някои емблематични “бирени” държави със столетни традиции в пивопроизводството, показват данни на Пивоварите на Европа и Евростат. Така например у нас биреният пазар (5,5 млн. хектолитра годишно) е по-голям отколкото в Ирландия (4,5 млн. хектолитра) и Дания (3,6 млн. хектолитра), а консумацията на пиво на глава от населението в България е повече в сравнение с Холандия (70 литра), Великобритания (67 л.) и дори Белгия (68 л.). Последното социологическо проучване на Съюза на пивоварите в България показва, че за поредна година най-често бира пият в Монтана, където наздравици с кехлибарената течност вдигат средно по 13 пъти месечно. Топ три на градовете с най-големите любители на бирата се допълва от Русе и Бургас, където бира пият съответно над 12 и над 10 пъти на месец. За сравнение, жителите на София и Варна пият бира по около 9 пъти на месец, като в това отношение морската столица е с малка преднина пред София. Като цяло за страната най-големите любители на пивото са мъжете на възраст 40-49 години, които пият бира 10-11 пъти месечно. При дамите най-активните почитатели на пивото са в същата възрастова група, но те консумират пенливата напитка по 6 пъти в месеца. През летните месеци 55% от българите над 18 г. пият бира поне веднъж седмично, показват данните на Съюза на пивоварите в България (СПБ). 60% от потребителите определят пивото като най-подходящото за тях питие, а 44% смятат, че при умерена консумация бирата е част от здравословния начин на живот. За първите шест месеца на настоящата година има лек спад в продажбите на бира в страната поради необичайно прохладно лято и намаления брой на туристите от чужбина, каза Ивана Радомирова. Точни данни за продажбите до юни все още няма, но по-ниските температури и честите валежи са довели до свиване на продажбите на бира не само в заведенията, но и до намаление на консумацията в домашни условия. “Както ние често казваме, нашият най-добър бизнес партньор е Слънцето”, обобщи Ивана Радомирова. Най-често у нас се консумира светло пиво. То представлява 92-93% от пазара, като подобна е ситуацията на бирения пазар и по света. През последните няколко години обаче българският потребител все повече желае да експериментира с нови вкусове и видове бири. Запазва се тенденцията за увеличаване на продажбите в кенове и намаляване на дела на пластмасовите бутилки. Премиум сегмент Младите купуват по-скъпи бутилки Премиум бирите от високия ценови сегмент стават все по-популярни и по-модерни в България, каза Ивана Радомирова. Те обичайно се пият от по-младите потребители, които са в активната възрастова група 29-40 години и живеят в по-големите градове на страната.  Това са хора, които много пътуват или са завършили образованието си в чужбина, готови са да експериментират, имат по-динамичен и съвременен стил на живот. Това са хора с по-високи доходи, които все повече проявяват интерес към нетрадиционни за нашия бирен пазар стилове и марки пиво и са почитатели на премиум и бутикови бири от по-високия ценови сегмент. Това стимулира предлагането на все по-голямо разнообразие от нови стилове (с горна и долна ферментация) и марки пиво – червено, бок, тъмно, радлер, както и произвежданите от членовете на Съюза на пивоварите непастьоризирани и нефилтрирани лагер бири, тип пилз. Те могат да бъдат произведени само при фабрични условия, тъй като лагер технологията изисква големи инвестиции за оборудване, идеална чистота на производствената среда, голям професионализъм и “висш пилотаж” на уменията на майсторите – пивовари. В Европа има над 55 хил. марки Изнасяме за страни с много емигранти от България Инвестициите на бранша са 1,4 млрд. лв. Българска бира се изнася за съседните страни, както и за държавите, в които има големи български диаспори. Най-голям е експортът за Румъния заради географската близост. Родна бира се изнася и за страни с много развита бирена култура като Германия и Белгия. Износ има и за Испания и САЩ, но експортът за Щатите е в малки количества. Естествените съставки на пивото – малц, хмел, пивоварни дрожди и вода, както и особеностите на технологичния процес, правят възможно в Европа да се произвеждат над 55 хил. марки и близо 100 вида бира. Интересен факт е, че пивото съдържа близо 900 съединения, които обуславят спецификите и характера на напитката. Нараства интересът към безалколните и слабоалкохолни бири, показват данните на СПБ. От всички алкохолни браншове само в пивопроизводството има методи, които позволяват продуктът да бъде с 0% алкохол. В същото време безалкохолните бири имат вкусови качества на традиционното пиво, тъй като съдържат същите натурални съставки малц, хмел, пивни дрожди и вода. През 2018 г. в България са продадени 5,5 млн. хектолитра бира, а оборотът на пивоварните предприятия е близо 480 млн. лв. За миналата година производството на бира у нас е 5,1 млн. хектолитра.  Финансовите отчети на членовете на СПБ за 2018 г. показват, че платените от тях акциз и ДДС са почти 130 млн. лв. Инвестициите на пивоварните компании през миналата година са 46 млн. лв., а за първите 6 месеца на тази година вече надхвърлят 21 млн. лв. От стартирането на процеса на приватизация на пивоварната промишленост в страната през 1994 г. до днес в сектора са инвестирани над 1,4 млрд. лв. За последните 3 години (2016 – 2018 г.) вложенията в дълготрайни материални активи за производство на пиво и малц у нас надхвърлят 130 млн. лв. В средиземноморските страни пият повече навън Само 20% от потреблението е в заведения 80% от потреблението на бира в България е в домашни условия, а само 20% е в ресторанти и заведения – т.н. студен пазар, защото пивото се поднася студено на масата. През последните години има спад на продажбите в заведенията, за сметка на домашната консумация. Тази тенденция се наблюдава не само у нас, но и в повечето страни от ЕС, като до голяма степен се дължи на начина на живот, разказа Ивана Радомирова от СПБ. Страните със средиземноморска култура и начин на живот, плюс Ирландия, са единствените, в които делът на продажбите през заведенията е по-висок отколкото през магазинната мрежа, допълни тя. Потреблението на бира е въпрос на култура на населението. В страни като Испания, Италия и Гърция хората излизат вечерно време много по заведения и съответно там консумират бира. Затова в средиземноморските страни делът на продажбите през студения пазар е по-голям, отколкото през магазините. В това отношения лидер е Португалия, където 69% от потреблението на бира е в заведенията. След това е Ирландия с 65%, Малта – 64%, Испания – 63%, и Гърция – 59%. Любопитни факти Предпазва от затлъстяване и разкрасява Пивото не съдържа мазнини и холестерол и е с ниско съдържание на прости захари. В 100 мл стандартна бира се съдържат 45 калории, а при безалкохолната те са едва 22. Умерената консумация на бира не води до напълняване. Редица научни изследвания развенчаха мита за “биреното коремче”. Най-новите научни факти показват, че само бирата и млякото съдържат молекулата никотинамид рибозид. Тя подобрява метаболизма в клетките, предпазва от затлъстяване, засилва мускулите, предпазва от диабет и удължава живота. В пивото витамините от групата В са: тиамин (В1), рибофлавин (В2), ниацин (В3), пантетонова киселина (В5), пиридоксин (В6), фолиева киселина (В9) и коболамин (В12).  Българската бира съдържа до 140 мг/л полифеноли. Високият антиоксидантен капацитет на пивото се дължи и на фенолите (до 4 мг/л), които идват от суровините с растителен произход. Пивото е богат източник на разтворими фибри. Те поддържат редовната функция на стомаха, спомагат за храносмилането и намаляват нивата на холестерол.  Бирата ускорява обмяната на веществата в организма. Съдържа вещества, които стимулират имунната система. Бирата подпомага красотата, като бирената мая има силно положително въздействие върху кожата, ноктите и косата на човека.   Фест Дегустация и забавления в Бургас Пивовари от цялата страна се събират на 3 и 4 август в Бургас, където ще представят различни марки българска крафт бира. Празникът, на който всеки ще има възможност да опита от кехлибарента напитка, ще се проведе в зоната за отдих на парк “Минерални бани” в квартал “Ветрен”. Всеки ще може да опита избрана от него марка срещу закупуването на специален жетон.  Американско барбекю, щанд със сирена, рибни деликатеси и още много изненади очакват посетителите на бирения фест. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Бирата завладява душата и софрата на българина\t"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%be%d0%b1%d0%b5%d1%89%d0%b0-%d0%ba%d0%be%d0%bc%d0%bf%d0%b5%d0%bd%d1%81%d0%b0%d1%86%d0%b8%d0%b8-%d0%b7%d0%b0%d1%80%d0%b0/", "text": "Премиерът Бойко Борисов и земеделският министър Десислава Танева се срещнаха с над 30 кметове от региона на Пазарджик, животновъди и хора, гледащи прасета в дворовете си. Хората искат гаранции, че ще бъдат обезщетени ако заколят своите животни, а не се наложи принудително да бъдат евтаназирани. Борисов заяви, че през годините България е минала през много проблеми и държавата се е справяла. „На картата се вижда как се разпространява чумата. Борим се от две години с нея. Огромна маса от животни, огромни комбинати. Разбираме какво искат малките кметове, но не мога да слушам някой да ме обвинява едва ли не, че искаме да убием на някого прасетата. На никого не е приятно това – чума. По-страшно от чума няма. Завладя от Виетнам до Белгия. 16 хиляди километра се пренася вируса“, каза Борисов. „Всички тези хора с 20 000 работници, ще бъдат компенсирани 75% от Брюксел, другото от данъкоплатците“, подчерта Борисов. Разбрахме се, че срокът се удължава с една седмица. Бизнесът се задължава догодина да даде прасета, а ние сме задължени да дадем по 300 лева на двор, за да се възстановят щетите. Каквото си решат“, обясни премиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Бойко Борисов обеща компенсации заради африканската чума"}
{"url": "https://trud.bg/%d0%b2%d1%8a%d0%bd%d1%88%d0%b5%d0%bd-%d1%87%d0%be%d0%b2%d0%b5%d0%ba-%d0%bf%d0%be%d1%80%d1%8a%d1%87%d0%b0%d0%bb-%d0%b0%d1%82%d0%b0%d0%ba%d0%b0%d1%82%d0%b0-%d1%81%d1%80%d0%b5%d1%89%d1%83-%d0%bd%d0%b0/", "text": "Предстоят още арести за участници в мрежата Атаката срещу компютърната система на НАП, при която бяха откраднати личните данни на над 5 млн. българи, е била поръчано отвън, а не е вътрешно решение на собственика и служителите на “ТАД Груп”, които са обвинени. Службите имат достатъчно данни за това кой е поръчителят, каза шефът на ГДБОП главен комисар Ивайло Спиридонов. Той смята, че може да има още арести и обвинения по аферата, която се е разплела по най-невероятния начин. Агентите на ГДБОП проникнали в компютъра на Кристиян Бойков с “хитрост и лукавост”, а в “ТАД Груп” станали “жертва на собствената си охранителна система”, разкри Спиридонов. Камера за видеонаблюдение, насочена към бюрото на Бойков заснела не само как въвежда паролата си, но и какво е на екрана съдържанието на десктопа му. Така били разшифровани множество от материалите, само малка част от които в четвъртък от спецпрокуратурата посочиха като доказателствен материал по разследването. Виждало се ясно например как Кристиян превежда думи от български на руски език, за да се представи като руски хакер в мейл до няколко медии,. В компютъра са открити крадени данни от НАП, които не са били разпространени. “Мотивът на “ТАД Груп” ще стане ясен в съда. Имайте търпение. Кристиян Бойков не може сам да извърши тази хакерска атака. Такива неща се правят със силна и ясна подкрепа. Разпитите на колегите на младежа потвърждават това”, каза още шефът на ГДБОП. Кристиян Бойков не е обучавал антимафиоти, каквато информация се появи след ареста на младежа. “Напротив, наш бивш служител го е обучавал на курсовете по програмиране, но явно младежът е пропуснал часовете по етично хакерство”, добави Спиридонов. Той поясни, че доскоро в ГДБОП са работели 13 служители по киребпрестъпността, а вече са 43 и държавата отделя достатъчно средства за подготовката и обучението им у нас и в чужбина. В хода на разследването Кристиян може да стане свидетел на прокуратурата Момчето искало да е известно или е било подведено Кристиян Бойков, за когото има безспорни доказателства, че е откраднал данните от НАП, може да стане свидетел на обвинението, смята шефът на ГДБОП Ивайло Спиридонов. Младежът е обвиняем за кибертероризъм, заедно с двама от шефовете си от „ТАД Груп” и ако вината им бъде доказана в съда, те могат да получат до 15 години затвор. „Това е едно 20-годишно момче. Вероятно младежът иска да бъде известен, може би е бил подведен от работодателите си. Много са нещата, които биха могли да допринесат за това негово решение. Но аз мисля, че в определен етап от досъдебното производство той може и да придобие друго качество. Например – на свидетел“, заяви Спиридонов. Охранителна камера е заснела на 15 юли Кристиян и Георги Янков на терасата в офиса на фирмата, докато двамата си говорят за хакнатите данни от НАП пет часа, след като до медиите са изпратени линкове към крадените данни. Бойков се хвали и се подиграва на журналистите, че не разбират какво се е случило, без да знае, че камерата над него записва и звук, така че великият хакер да се окаже по бели гащи.  „Ако някой си мисли, че може да хване на тясно прокуратурата и ГДБОП, той може да ги хване … за шлифера”, каза Спиридонов. Засега От „Биволъ“ отричат чат с хакера  Главният редактор на сайта „Биволъ“ Атанас Чобанов твърди, че е имал анонимен чат, без да знае с кого си общува. Той живее в Париж и ще трябва да даде показания пред френските власти за връзките си с Кристиян Бойков и другите двама обвиняеми от „ТАД Груп”, след като прокуратурата издаде Европейска заповед за разследване на територията на Франция. Засега Чобанов отказва да отговори на въпроса по каква причина крадените данни от НАП са пратени на „Биволъ” 2 седмици, преди изобщо да е станало известно за хакерската атака. На 8 август  Решават за ареста на шефа на „ТАД Груп”  Апелативният спецсъд ще гледа на 8 август – четвъртък, мярката за неотклонение на собственика на „ТАД Груп“ Иван Тодоров. Засега той е пуснат на свобода срещу 100 000 лв. гаранция, но прокуратурата протестира пред по-горната инстанция. В същото време адвокатите на Тодоров обжалват размера на гаранцията, който според тях е твърде голям. По повод данните, разпространени от прокуратурата, адвокатката Ина Лулчева обяви, че те ще се обсъждат, а не в медиите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Външен човек поръчал атаката срещу НАП\t"}
{"url": "https://trud.bg/%d0%bd%d0%be%d0%b2%d0%be-%d0%be%d0%b3%d0%bd%d0%b8%d1%89%d0%b5-%d0%bd%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0-%d1%87%d1%83%d0%bc%d0%b0-%d0%bf%d0%be-%d1%81%d0%b2%d0%b8%d0%bd/", "text": "Българската агенция по безопасност на храните (БАБХ) констатира ново огнище на Африканска чума по свинете (АЧС) в индустриална ферма с 8 253 свине в село Ветрен, област Силистра, съобщиха от агенцията. Положителните проби бяха лабораторно потвърдени днес, 2 август 2019 г., от Националната референтна лаборатория в Националния диагностичен научноизследователски ветеринарномедицински институт в София. Свинекомплексът попада в надзорната зона на констатираното на 30 юли 2019 огнище в село Попина. АЧС беше потвърдено и при намерен изхвърлен труп на домашна свиня в село Трудовец, София-област. Два са случаите в област Русе –  една дива свиня в село Червена вода  и една, намерена умряла в Държавно горско стопанство (OHI) в Сеслав, землището на село Тетово, община Русе. Намерен е труп на дива свиня в землището на село Ореш и село Бела, община Димово, област Видин. Още едно диво прасе с АЧС е установено и в София област, ДГС – Искър. До този момент не е имало случи на диви свине във област Видин и София-област. 30 са вече огнищата при домашни свине в областите – Плевен (11 огнища), Бургас (1), Враца (2), Русе (6), Търговище (1), Велико Търново (3), Видин (1), Силистра (2) и Монтана (2), София-област (село Трудовец , намерен труп на дом.свиня). 27 са случаите при диви свине в областите – Силистра (7), Добрич (6), Плевен (2), Варна (1), Враца (1), Русе (3), Търговище (1) и Монтана (1).Велико Търново (1 със 6 свине), Разград (1 с 6 свине), Видин (1), Пловдив (1) и София-област (ДГС Искър). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Ново огнище на Африканска чума по свинете в област Силистра"}
{"url": "https://trud.bg/30-%d0%be%d1%82-%d1%81%d0%b2%d0%b8%d0%bd%d0%b5%d0%b2%d1%8a%d0%b4%d1%81%d1%82%d0%b2%d0%be%d1%82%d0%be-%d1%83-%d0%bd%d0%b0%d1%81-%d0%b5-%d0%b7%d0%b0%d1%81%d0%b5%d0%b3%d0%bd%d0%b0%d1%82%d0%be-%d0%be/", "text": "Екарисажът в Шумен ще приема по 120 тона на ден „Близо 30% от промишленото свиневъдството в момента не работи. Това означава, че 450 хил. свине тази година няма да излязат на пазара”, алармира Румен Караманов, управител на свинеферма по време на среща на бранша с медиите във връзка с разрасналата се африканска чума по свинете. Заради заразата браншът апелира да бъде обявено бедствено положение в цялата страна. По думите на Румен Караманов около година ще бъде нужна на свиневъдните комплекси да възстановят бизнеса си, който бе засегнат от болестта. Индустриалните свиневъди алармираха, че стопаните може да останат без обезщетения за убитите, регистрирани прасета, ако не ликвидират нерегламентираните прасета в „задния двор” в районите, обявени за заразени. И допълниха, че под 1% от тези прасета са регистрирани.  „И да ги укриете от Агенцията по храните, няма да ги скриете от чумата”, обърна се към дребните стопани Цветан Илиев от Асоциацията на индустриалните свиневъди. Венцислав Славов, производител на свинско месо, обяви нерегистрираните стопани със свине в „задния двор” за нарушители на закона, защото масово гледат по 15-20 животни, включително женски прасета за разплод, без да се регистрират и да плащат данъци и без всякакви мерки за биосигурност, а по закон за лична консумация може да се отглеждат до 5 свине, но без да се развъждат. Според Светла Чамова, изпълнителен директор на Асоциацията на месопреработвателите в България, прясното българско свинско месо може да изчезне от трапезата. „34% от месото, което се консумира у нас, е свинско. 240 хил. тона свинско месо се продава на пазара у нас, 100 хил. тона идват от свиневъдството в България, останалите са внос”, допълни тя и уточни, че най-важното е прясното месо да е българско, другото така или иначе ще се внесе.  От бранша допълниха, че екарисъжът в Шумен вече работи и може да приема на ден до 120 тона свине. 32 мъртви прасета в ловно стопанство Открити са 32 мъртви прасета досега на територията на ловно стопанство „Воден Ири Хисар”. При първите 6 има потвърждение за заболяването африканска чума, а за останалите се очакват проби. Това стана ясно след заседание на Областната епизоотична комисия в Разград.  От ръководството на стопанството са съобщили, че животинските трупове са загробени при изискваните от ветеринарите мерки. Служителите в ловното стопанство продължават с претърсване на територията за нови случаи. Тече и укрепване на оградата на „Воден Ири Хисар”, тъй като пролуките в нея са предпоставка за разпространение на заразата извън резервата, както и за навлизане на нови заболели животни.  Министерството на земеделието е информирано за необходимост от средства за ремонт на 50-километровата ограда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " 30% от свиневъдството у нас е засегнато от чумата\t"}
{"url": "https://trud.bg/%d0%b4%d0%b0%d0%bd%d0%b8%d0%b5%d0%bb%d0%b0-%d0%b4%d0%b8%d0%bc%d0%be%d0%b2%d0%b0-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d1%82%d0%bc%d0%bf%d1%86-%d0%b2-%d0%bc%d0%be%d1%80%d1%81/", "text": "За 100-годишния юбилей на един от най-старите и достолепни театри у нас, за подготовката и посрещането му, за празничния афиш, който се попълва с нови заглавия от три години насам, за това дали Варна става целогодишна културна столица, а не само лятна, разговаряме с Даниела Димова. Тя е директор на Театрално-музикалния продуцентски център /ТМПЦ/ в града и вече два мандата председател на Постоянната комисия по култура при ОбС.   – Госпожо Димова, ТМПЦ, който ръководите, а и цяла Варна, са пред забележителната 100-годишнина на ДТ „Стоян Бъчваров“. Какви събития и театрални изненади да очакваме за юбилея?  – Гледаме с оптимизъм и с чувство на признателност към създателите на Варненския драматичен театър за идващата 100-годишнина, защото този юбилей ще ни припомни за тях. Защото устремени към всичко ново, което сега създаваме, не винаги се връщаме към извора, към първоизточника, към началото. Точно тези годишнини и юбилеи идват, за да ни напомнят за невидимата на пръв поглед нишка, която свързва творческите поколения, за желанието на варненци да го има този театър и това изкуство да бъде едно постижение за града. Мисля че развитието на театрална дейност във Варна, промените, които се наложиха, са продължение на всички добри традиции в нашия храм на Мелпомена. ДТ „Стоян Бъчваров“ има изключително богат афиш с драматични произведения, комедии, камерни спектакли, театрални суперпродукции, последните от които бяха „Драконът“ на режисьора Явор Гърдев и „Влюбеният Шекспир“ на проф. Пламен Марков. Подготовката за юбилея, който честваме през 2021 г., започнахме три години преди това. Варненският театър има два летописа – за неговата 50- и 85-годишнина. Пишем третия пълен летопис за 100-годишнината, който ще излезе в навечерието на големия юбилей. Беше издадена книгата „Пристрастно. Театърът на Варна“ с автор Виолета Тончева, която беше отличена с награда „Варна“. В нея тя събра живите и днешни свидетелства за отминалите години в прекрасни интервюта с всички наши емблематични актьори и режисьори.Тази година община Варна вдигна паметник на кмета Иван Церов, който е направил първата копка на сградата на ДТ „Стоян Бъчваров“. – Забелязва се една нова практика с участие и на външни актьори, получават се прекрасни представления като „Драконът“, или като последния мюзикъл „Чикаго“ на Варненската опера. Това само режисьорски решения ли са или и нов цялостен подход?  – В момента имаме трупа с 25 щатни актьори и тя е най-голямата за последните 20 години. На сцената на ДТ „Стоян Бъчваров“, освен с щатни актьори вече имаме спектакли с гостуващи актьори, които са за определена роля и определено заглавие. И това се случва след много сериозен кастинг, като се получава една блестяща колаборация. Постига се обогатяване на нашата трупа, защото когато има гостуващ актьор, а не само режисьор, се добавя нова енергия в представлението. Публиката иска да вижда различни режисьорски решения и концепции на различните творби, но така също и различни лица на сцената. Имаме и дебютанти, млади актьори, на които се дава за първи път подиум, а така също и известни, и утвърдени имена. Кастинг за участие направихме за няколко спектакъла, което се оказа много добър подход. Такъв беше случаят с „Изборът на Марта“, в който нямахме подходяща актриса като умение и възраст и на кастинга безспорната фаворитка беше Яна Маринова. Спектакълът е с много голям успех както във Варна, така и на турнета в страната, предстои му също гастрол в Лондон. Вторият случай беше с „Драконът“ на Явор Гърдев. В спектакъла участват три поколения варненски актьори, сред които дойенът Михаил Мутафов в главната роля и съвсем млади актьори от театрална школа „Златното ключе“. Режисьорът покани Михаил Билалов и Ованес Торосян за другите главни роли. – Новите заглавия в афиша?  – В началото на 2020 г. се подготвя поредната театрална суперпродукция „Отело“, отново на проф. Пламен Марков. Очакваме след това два много мащабни проекта. Откупихме правата за поставяне на драматизацията на романа „Тютюн“ от Димитър Димов. Това ще бъде голямото театрално събитие на 2020 г. Ще участва целият състав на театъра, но не мога отсега да кажа решението на режисьорката Бина Харалампиева. Адаптацията на текста на романа се прави от Юрий Дачев. За нас ще бъде изключително голямо предизвикателство. Всеки свързва „Тютюн“ с класическия филм и плеяда големи актьори, които участват в него. Ние ще трябва да вдигнем летвата още нагоре. За Бина Харалампиева това ще бъде първото u представяне във Варна като режисьор. Вторият проект, също много амбициозен, е по известния италиански филм „Перфектни непознати“. Две години водихме кореспонденция и сме пред подписване на договор за откупуване на правата. Надявам се до края на 2020 г. актьорът и режисьор проф. Атанас Атанасов да постави „Перфектни непознати“ за първи път в България – във Варненския театър. В условията фигурират имената на две актриси, които ще участват в две от четирите женски роли – Искра Ангелова и Стефания Колева. През 2021 г. отправихме покана за още един спектакъл на Явор Гърдев и Галин Стоев. Галин Стоев се оказа твърде зает като директор на театъра в Тулуза, но ще дойде да направи майсторски клас в юбилейната година. – Кметът на Варна Иван Портних даде старт на ремонта на филиала на основната сграда на театъра. Какво предстои, кога ще бъде завършен и как е осигурено финансирането?  – Нека да припомня, че през 2013 г. по време на тогавашния културен министър Вежди Рашидов направихме основна реконструкция на основната сцена на театъра и операта. След нея зрителските места се редуцираха от 500 на 440, но удобствата са неимоверно по-големи. Най-голямата придобивка на основната сцена беше въртящият се кръг, който е необходим за осъществяване на много режисьорски решения за музикални и театрални представления. Сдобихме се с една по-широка и хубава оркестрина и разбира се с по-добра акустика в залата. С този ремонт, колкото можахме преодоляхме някои дефекти, сега имаме не перфектна, но доста по-добра акустика. С немного средства успяхме да върнем блясъка на залата, да грейнат колоните със златен варак и да стане такава, каквато е замислена още в самото начало. Ремонтът на Сцена „Филиал“ е една много голяма задача. И двете сгради са държавна собственост и са паметници на културата. Ресорното министерство възложи на арх. Димитър Стефанов да направи проекта, всички работихме много интензивно по огромната документация, за да се внесе в община Варна, която е бенефициент по ОП „Региони в растеж“. Реконструкцията ще струва около 7,2 млн.лева, от които 1,4 млн. лева са общински средства, а останалите – безвъзмездно европейско финансиране. Срещу общинските пари театърът се задължава за период от 10 години да предоставя залата на общината за осъществяване на нейната социална и културна политика, включително за хора в неравностойно положение. Надявам се ремонтът да започне през лятото на 2020 г., след като се проведат обществените поръчки, броим 6 месеца от обявяването им. Смятам, че е реалистично през 2021 г. да имаме една красива, добре оборудвана модерна Сцена „Филиал“ в центъра на Варна срещу катедралата. Мога да кажа кой ще е първият режисьор, който ще постави пиеса на новата сцена – това е Явор Гърдев, но още не знаем коя ще бъде постановката. – Според туроператори най-големият интерес на чуждите туристи е както към културно-историческите забележителности, така и към операта във Варна. По думите им това е благодарение на мениджърския Ви подход. Как го постигате?  – От самото начало си поставих за цел да допринесем за развитието на културния туризъм чрез опера, концерти и балет – в това изкуство няма езикова бариера. През лятото Варна е притегателен център за туристи от много държави и различни континенти. Още за първото издание на „Опера в летния театър“ се свързахме с туроператори в Златни пясъци, Албена, Св. Св.Константин и Елена, заредихме с афиши и флаери всички хотели и зрителските заявки не закъсняха. Това, което сме започнали, трябва да го надградим и в самия туристически пакет, още при ранните записвания да предложим посещение на спектакъл от програмата ни с участие на ексклузивни артисти, диригенти и режисьори. Работим много добре вече няколко години с ДКИ „Двореца“ в Балчик и гостите на хотели- руснаци, румънци, германци очакват с нетърпение нашите спектакли в това живописно и културно-историческо място на Белия град. Туристите вече си подаряват посещения на представленията за рождените си дни. Изключително богат е афишът на театър „Римски терми“ с премиерни и познати постановки, има осигурени субтитри, за да привлечем и чуждестранни туристи сред декорите на четвъртите по големина в Европа Римски терми. – Какви са акцентите на „Опера в Летния театър“ – Варна 2019?  – X юбилейно издание на „Опера в Летния театър“ (13 юни -22 август) предлага богат и същевременно балансиран афиш в жанровете опера, мюзикъл, балет и концерт. Сред кулминациите за сезона бих откроила „Тоска“ със световната оперна прима Александрина Пендачанска и изключителния Камен Чанев, „Рецитал Кантанго“ на прочутия тенор Фабио Армилиато. Интерес предизвикват премиерите на „Княз Игор“ от Бородин и особено на „Симон Боканегра“ от Верди и „Турандот“ от Пучини, като последните две продукции са наша колаборация, съответно с Националната опера и балет на Северна Македония и фестивала „Реджо ди Колорно“ в Парма, Италия. Режисьорът Деян Прошев от Скопие и Маестра Николета Конти от Болоня подготвят „Симон Боканегра“ с Кирил Манолов, аплодиран като Симон Боканегра на най-престижните сцени в Европа и по света. А Еди Ловальо – една от най-търсените съвременни оперни режисьорки и маестро Лоренцо Бизари от Италия заедно с водещи солисти на Варненската опера са ангажирани с „Турандот“, чиято премиера ще бъде изнесена първо в Парма и след това във Варна. С изключително одобрение се посрещат премиерните ни мюзикъли „Моя прекрасна лейди“, „Любовта никога не умира“ и „Чикаго“. По традиция в годината, когато не се провежда биеналето на Международния балетен конкурс, ние поднасяме на публиката висококачествени балетни спектакли. През тази година те са 3 – Балетна гала „Аврора“, „Лебедово езеро“ с лауреатите на конкурса Елена Свинко, Русия и Андраш Ронай, Унгария и „Пепеляшка“ с Елена Свинко и Марчело Пелицони, Италия. Разкошна Оперна гала под диригентската палка на маестро Георги Димитров ще увенчае края на толкова вълнуващото варненско оперно лято 2019. – Като председател на ПК „Култура и духовно развитие“ ще посочите ли какви пари се отделят за културния живот в града. Варна доскоро се смяташе за лятната културна столица на страната, но вече се говори, че е целогодишна?  – Варна е една голяма сцена на много култура, която се предлага целогодишно. Като общински съветник се срещам с много и най-различни хора. На тях не им харесва Варна да се дели на зимна и лятна, те искат интересни културни събития през цялата година. Гостите стават все повече и през останалите сезони заради евтините чартърни полети, което допълнително увеличи потенциала за развитие на градския и културния туризъм. Има голяма разлика в това, което се случва сега във Варна, в сравнение с преди, когато имаше само наситено с култура лято и след това пълно затишие през останалите 7-8 месеца. Върнахме хората в залите на театъра и операта, във Фестивалния и конгресен център, в Двореца на културата и спорта, както и на други по-малки сцени. Търсят се и все по-нестандартни иновативни места за култура, като например концертите край фонтана на градските празници – 27 юли и 15 август. Равносметката в цифри показва, че средствата за култура, които е отпуснала община Варна през 2015 г., са 21 млн. лв., за да достигнат през 2019 г. 33 млн. лв. Това представлява 63% ръст. Фонд „Култура“ разполага с 1,2 млн. лева за поощряване на нови арт и културни проекти.   Даниела Димова е директор на Театрално-музикален продуцентски център Варна от 2010 г. след спечелен конкурс. Поема следващия си мандат през 2015 г. след отново спечелен конкурс и успешно съчетаване на творческата с административната дейност. През 2011 и 2015 г. е избрана за общински съветник и е председател на Постоянната комисия по култура при ОбС във Варна. Като оперна певица /сопран/ тя учи пеене в ДМА “Проф.Панчо Владигеров” в класа на проф. Реса Колева. По-късно завършва магистратура по специалността”Арт мениджмънт” в НАТФИЗ “Кр. Сарафов”. Дебютът є е на сцената на Русенската опера, а по-късно става солистка на Варненската опера. Специализира оперно пеене в Дома на изкуствата “Борис Христов” в Рим. ", "date": "2019.08.02", "title": " Даниела Димова, директор на ТМПЦ в морската столица, пред „Труд“: С “Тютюн” посрещаме вековния юбилей на Варненския театър\t"}
{"url": "https://trud.bg/%d0%bch17-%d0%b7%d0%be%d0%b2-%d0%b7%d0%b0-%d1%81%d0%bf%d1%80%d0%b0%d0%b2%d0%b5%d0%b4%d0%bb%d0%b8%d0%b2%d0%be%d1%81%d1%82/", "text": "Защо Тръмп да не вземе да разкрие някой коварен заговор на Обама и Порошенко Лавината фалшиви новини за Русия и украинския конфликт са водещата, но все пак само една от проявите на задълбочаващата се шизофрения на американските медии през последните десетилетия, заменящи разследванията и фактите с емоционално адвокатстване на спуснати им отгоре пропагандни тези. Пълната непоносимост на тази уродлива медийна среда към честната разследваща журналистика и към фактите намери пресен израз в реакциите през юли т.г. на документалния филм на трикратния носител на Оскар Оливър Стоун „Разкриването на Украйна“ (Revealing Ukraine), чиято публична премиера предстои, но вече взе голямата награда на кинофестивала в Таормина. Според популярния американски политически сайт „Дейли бийст“ „последният образец на пропутинската пропаганда на Оливър Стоун е може би най-безсрамният му ход досега“. Няма как – иначе „Дейли бийст“ и всички американски корпоративни медии ще трябва да признаят, че сами ни лъжат безсрамно вече близо шест години! Дебютът тези дни на документалния филм „МН17 – зов за справедливост“ с продуцент холандския разследващ журналист Макс фан дер Верф ознаменува петгодишнината от трагедията на малайзийския „Боинг“ над Донбас, в която загинаха всички 298 души на борда. Този филм също има качества да разтърси западните корпоративни медии и техните правителствени кукловоди, макар авторът му да няма славата на Стоун и очевидно и този път няма да се стигне до промяна в официалната западна позиция. Заради отказа на международния съвместен екип за разследване (JIT) в Ротердам да се срещне с фан дер Верф и мистериозното изчезване на холандски адвокат-специалист по делото, сътрудничил дотогава с авторите на филма, разказът е изграден повече върху информация от правителството на Малайзия – интервюта с двама официални представители, с журналист и с експерт по аудио манипулации. Има и интервюта с обикновени жители на Донбас, направени от рускоезичната режисьорка на филма Яна Ерлашова. А също и интервюта с независим холандски юрист, разследващ журналист и немски медиен експерт. Филмът без преувеличениe е истинска сензация: документира случаи на фалшифициране и укриване на доказателства от следствието и лъжливи официални изказвания на представители на холандското, украинското, американското и австралийското правителство. Например Украйна установено лъже, че трите u радара в околностите на местопроизшествието не работели в деня на катастрофата. За пръв път е разкрит – от висш служител на Националния съвет за сигурност на Малайзия – опит на ФБР да измъкне черните кутии на сваления „Боинг“ от малайзийските власти. А също се споменава, че в първата седмица след катастрофата САЩ планирали да организират намеса на НАТО в Донбас и настъпление към Крим. Последното ми напомни лицемерният израз, с който Обама веднага след трагедията каза по CNN, че изключва американска военна намеса в Украйна. Известно ми беше, че Киев таи надежди НАТО да бомбардира Донецк, но взех думите на Барак – за когото бях гласувал два пъти – за чиста монета. Наистина, веднага след това той повтори буквално украинската пропагандна теза, че самолетът бил свален с ракета „земя-въздух“, изстреляна от територия под контрола на „подкрепяни от Русия сепаратисти“. Това беше толкова недоказуемо, нелогично и несправедливо, че Обама ми опротивя завинаги. Източниците на информация на фан дер Верф са първокласни – премиерът на Малайзия Махатир Мохамад и полковник Мохамад Сакри, отговорник за разследването МН17 от кабинета на премиера и от Националния съвет за сигурност на страната. Използвана е криминологична експертиза на малайската фирма OG IT Forensic Services на запис на телефонен разговор, направен от украинската служба за сигурност (СБУ) и признат за автентичен от холандската прокуратура. Ясните, интелигентни, компетентни отговори на малайзийските представители, на приличен английски език, странно контрастират с мънкането на холандския висш полицейски началник пред JIT на холандски… Сякаш наистина земната ос на цивилизоваността се е преместила на изток. Интересни са и отговорите на случайни малайзийски граждани от улицата – критични, рационални, в пълен контраст с механичното, втълпено от медиите, обвиняване на Русия на четирима от петимата обикновени холандски интервюирани. Малайзия е един от петте члена на JIT заедно с Холандия, Австралия, Украйна и Белгия. Малайзийските жертви от катастрофата бяха 44, втори по брой след холандските – 192. Неин е и самолетът. Но въпреки това в първите шест месеца на следствието САЩ, Австралия и Холандия блокират участието u в JIT и включват вместо нея Белгия без никакво основание. Защо? Махатир Мохамад разкрива, че в това време западните страни уговаряли план за изпращане на девет хиляди натовски войници в Източна Украйна под предлог да осигурят местопроизшествието и останките от самолета и пътниците. Не е чудно, че Куала Лумпур отказа да се присъедини към неотдавнашните обвинения на JIT срещу заподозрените руснаци, първите официални обвинения на тима. Във филма е подробно показано как свидетелски показания, снимки, видеоматериали и телефонни записи са манипулирани по различен начин от СБУ. Прочутият подслушан телефонен разговор, в който офицерът на Донбаската народна република (ДНР) Сергей Дубински казва, че току-що са свалили самолет, е силно манипулиран, добавяно е в него от друг запис. Малайският експерт показва на екрана на компютъра как точно е направено това. Същото независимо от него потвърждава и немски експерт.  Този украински запис всъщност е единственото сериозно „доказателство“ на обвинението срещу Дубински, става ясно на заседание на JIT, показано във филма. Офицерът, който дава за филма интересно интервю по телефона, е същият, който намерил и предал на премиера на ДНР Александър Бородай черните кутии от самолета невредими. Защо да ги намира цели, ако е виновен? Кутиите, които след това ДНР дава на полковника от Малайзия и които ФБР напразно се мъчи да измъкне от него. В това време холандското следствие се бави четири месеца да отиде на местопроизшествието, под измислени предлози, а реално може би в очакване на операцията на НАТО? А украинските власти създават всевъзможни спънки на малайзийската делегация – налага се тя да се договаря тайно с ДНР за достъп и получава пълно съдействие. Екипът на филма посещава мястото на катастрофата, открива много оставени големи части от самолета с характерни пробойни, от които никой не се е интересувал, предават ги в местната община. Среща се с героинята от тв филма на BBC отпреди три години, свидетелката на изстрелването на ракетата „Бук“, свалила самолета, и демонстрира нагледно непрофесионализма на британските си колеги. Свидетелката ясно посочва откъде точно е изстреляна ракетата и казва, че по това време там били украинците. Това са бедни селца, като затънтени български, нищо никога неполучили от украинската държава, но хората, които виждаме, са интелигентни и сърцати. Преди пет години, непосредствено след гибелта на МХ17, прогнозирах, че едва ли истината за трагедията ще стане известна преди края на гражданската война в Украйна. Но кой знае? Кой можеше да предположи например, че Порошенко толкова скоро ще бъде изправен пред съда? Филми и публикации като „МХ17 – зов за справедливост“ убеждават и най-предубедените, че никой съд в света няма да приеме „доказателствата“ на JIT за допустими, пък и просто поддържат актуалността на казуса. Тогава? Не е невъзможно да се разиграе тогава и някоя от игрите на Тръмп срещу Обама, в комбинация с игра на Зеленски срещу Порошенко. Някои казват, че и предстоящото екстрадиране на Асанж в САЩ било с цел Тръмп да използва процеса срещу него, за да унищожи Хилари. Защо Тръмп да не вземе да разкрие някой коварен заговор на Обама и Порошенко за фалшифициране на случая МН17 или за инсценирането му за прехвърляне вината от болната (но наша) глава на здравата? Демократите нямат почивен ден в кампанията си за импийчмънт на Доналд. Липсата на абсолютно всякакви индикации, че Робърт Мълър може все още да им помогне с нещо, не ги спират. С какво Тръмп ще им отговори – и сам той не знае. Всичко е възможно.", "date": "2019.08.02", "title": " “МH17 – зов за справедливост”\t"}
{"url": "https://trud.bg/%d0%b8%d0%bc%d0%be%d1%82%d0%b8-%d0%b7%d0%b0-%d0%bd%d0%b0%d0%b4-10-%d0%bc%d0%bb%d0%bd-%d0%bb%d0%b2-%d0%bf%d1%80%d0%be%d0%b4%d0%b0%d0%b2%d0%b0%d1%82-%d0%b2%d0%be%d0%b5%d0%bd%d0%bd%d0%b8%d1%82%d0%b5/", "text": "Обявени са на търг с тайно наддаване Армейското ведомство сложи на тезгяха нова порция терени, които не се използват от войската и се водят „с отпаднала необходимост”. Този път Министерството на отбраната (МО) изкара на пазара за имоти 17 бивши терена със сгради, складове, казарми и т.н за над 10 млн. лв.  Имотите са обявени на търг с тайно наддаване и са в районите на Кресна, Пловдив, Пазарджик, Шумен, Варна и Ловеч. Най-скъпо се продава поземлен имот в Пазарджишкото село Черногорово, който ще стартира на търга с цена над 2,5 млн. лв. Той е и най-голям – 1054,5 дка с 1 сграда от 36 кв.м. Друг скъп имот, който се предлага е в гр. Варна, местността „Кара тепе” и е значително по-малък – само 84 дка. Но тъй като е до морето, наддаването на търга за него ще започне от 1 953 150 лв. За близо 2 млн. лв. ше започне и наддаването за имот от 1142 дка с 5 сгради със застроена площ 2249 кв. м. в с. Слатина, местност „Кремъка”, община Ловеч. МО е най-богатото на имоти държавно ведомство. Сега излишните терени, които не се ползват от армията, са над 800. Те са държавна собственост и по закон се продават само на търг с наддаване. Стартовата цена се определя от данъчната оценка плюс 10% завишение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Имоти за над 10 млн. лв. продават военните\t"}
{"url": "https://trud.bg/%d0%ba%d0%b0%d0%bc%d0%b1%d0%b8%d1%82%d0%be%d0%b2-%d0%b8-%d0%bf%d0%b0%d0%bd%d0%be%d0%b2-%d1%84%d0%b0%d0%b2%d0%be%d1%80%d0%b8%d1%82%d0%b8-%d0%b7%d0%b0-%d0%bd%d0%be%d0%b2-%d0%ba%d0%bc%d0%b5%d1%82%d1%81/", "text": "Борят се за трети мандат през есента ГЕРБ издигна номинациите си за местните избори в Благоевград и Велико Търново.  Атанас Камбитов е фаворит за кандидат за кмет на Благоевград за трети мандат. Номинацията на Камбитов, която събра най-много гласове, не е изненада. Той успешно управлява вече два мандата. По негово време се преобрази Благоевград. Той и администрацията му успяха да извоюват най-много средства за санирането и кварталите вече имат европейски облик. Кметът на Велико Търново и председател на Националното сдружение на общините Даниел Панов получи безапелационната подкрепа на съпартийците си от ГЕРБ за трети кметски мандат. Великотърновските членове на най-голямата партия проведоха събрание в четвъртък вечерта за номиниране на кметове и общински съветници, като Даниел Панов бе единственото предложение за кмет на общинския център, а отчетът на изтичащия му управленски мандат бе посрещнат с аплодисменти. През последните години Велико Търново възвърна авторитета и имиджа си, не само на национално, но и на международно ниво. Градът официално бе провъзгласен за историческа и духовна столица на България, бе припомнено по време на форума. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Камбитов и Панов фаворити за нов кметски мандат\t"}
{"url": "https://trud.bg/%d0%ba%d0%be%d0%bd%d1%81%d0%b5%d1%80%d0%b2%d0%b0%d1%82%d0%be%d1%80%d0%b8%d1%82%d0%b5-%d0%bd%d0%b0-%d0%b4%d0%b6%d0%be%d0%bd%d1%81%d1%8a%d0%bd-%d0%be%d1%81%d1%82%d0%b0%d0%bd%d0%b0%d1%85%d0%b0-%d1%81/", "text": "Кандидат на Либерал-демократите влиза в парламента Новият британски премиер Борис Джонсън днес понесе първото си изборно поражение, след като неговата консервативна партия загуби частичните парламентарни избори в избирателния окръг Брекон и Радноршър в Уелс, предаде АФП. Според официалните резултати кандидатката на Либерал-демократичната партия Джейн Додс е победила опонента си от управляващите консерватори Крис Дейвис с 13 826 гласа срещу 12 401.  Така парламентарното мнозинство на управляващите консерватори беше сведено до само един глас, което усложнява стратегията на Джонсън за Брекзит, отбелязва агенцията. До тези частични избори се стигна, след като депутатът от консервативната партия Крис Дейвис беше обвинен в деклариране на неверни данни за разходите си и беше отзован от парламента с петиция на местни избиратели. „Първата ми работа като ваш народен представител, когато пристигна в Уестминстър, ще бъде да намеря Борис Джонсън, където и да се крие, и да му кажа гръмко и ясно: „Престанете да си играете с бъдещето на нашите общности и веднага изключете варианта за Брекзит без сделка”, заяви Додс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Консерваторите на Джонсън останаха с един глас мнозинство\t"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%b0%d1%81%d0%be-%d0%bc%d0%be%d0%b6%d0%b5-%d0%b4%d0%b0-%d0%b8%d0%b7%d0%b2%d0%b0%d0%b4%d0%b8-%d0%b1%d1%81%d0%bf-%d1%81%d0%be%d1%84%d0%b8%d1%8f-%d0%b7%d0%b0-%d0%b8%d0%b7/", "text": "Няма го в социологическите таблици, но отговорът е прост – никой не го е изследвал Всички са се вторачили в Мая Манолова, но по-внимателен поглед върху имената на номинираните от партийните структури на БСП в София, които се появиха в медиите, показва, че има доста интересни личности сред тях. Включително и такива, който имат потенциал да разтворят ветрилото и да разширят подкрепата – нещо, за което от доста време копнеят от БСП. Червеният активист Георги Свиленски избърза да обяви, че Мая Манолова има най-много номинации за кмет на София, но така беше и с номинациите u за президент. Резултатът е известен на всички. А проблем на омбудсманката е колко пъти може да настъпи една и съща мотика Въпросът е какво Асо може да извадят БСП – София от ръкава в последния момент. Такъв коз е архитект Здравец Хайтов. Той има няколко характеристики, които оформят профила на подходящ кандидат за кмет на София. Софиянец е. Кореняците отдавна се питат: „Няма ли най-после да имаме кмет на столицата, роден тук?“. Технократ, който има авторитет в гилдията – бил е председател на „Сдружени софийски архитекти“, както и член на Управителния съвет и заместник-председател на Съюза на архитектите в България. Азбучна истина е, че в архитектурните и градоустройствените решения е разковничето за решаване на голяма част от проблемите на София – и с облика, и с презастрояването, и с трафика, дори с чистотата на въздуха. Здравец Хайтов има активна гражданска и професионална позиция за случващото се в града и категорично я изразява – през март изригна заради ремонта на площад „Гарибалди“: „Обръщам се към Камарата на архитектите в България и към Съюза на архитектите в България, за отношение и защита авторитета на архитектурната професия, пренебрегвана за кой ли път от госпожа кметицата и общинската администрация“ (http://www.desant.net/show-news/49223) Негово дело е „Алеята на творците“ в Софийските централни гробища. Знак на почит към паметта на хората на изкуството и културата. Проект, с който са ангажирани министрите на културата Вежди Рашидов и Стефан Данаилов Мисионерското му постоянство в желанието да продължи делото на баща си – големия български писател и драматург Николай Хайтов, чрез фондация „Памет“, е ценено и привлича патриотично настроените. А и столичните социалисти го харесват. Запознати с партийния живот на Софийската организация припомниха, че Здравец Хайтов беше гост на Литературния салон „Леге 10“ и залата била препълнена. Повод за срещата е 100-годишнината от рождението на Николай Хайтов, която отбелязваме тази година. Има един недостатък – няма го в социологическите таблици. Но отговорът е прост – никой не го е изследвал. То и Румен Радев социологията не го ловеше.  А дали Асото ще бие Дамата, ще разберем през септември. Следва неотклонно идеите на баща си Писателят Николай Хайтов дълги години изследва подробностите, свързани мястото, на което е погребан Васил Левски. „Комитетът за държавен и народен контрол доказва, че при разкопките и възможността да се установи гробът на Левски през 1956 г. са извършени манипулации и фалшификации, казва днес синът му. – Дневникът на разкопките е бил пренаписан, като разкопаващите археолози са искали да заличат следите, че Левски е бил препогребан. Също така е бил укриван снимков материал – 600 снимки са били намерени, които не са били представени по време на диспута в БАН. Те са били иззети от археолога Стамен Михайлов.“ Това заявява често Здравец Хайтов в интервюта за български медии. Архитект Здравец Хайтов разказва, че според баща му Левски е препогребан в църквата „Света Петка Самарджийска“ и твърди, че това е доказано категорично с шестте книги на Николай Хайтов. По думите му целта на писателя от 1983 г. е да изпълни последното желание на Левски: „Ако ме обесят, поне ще ми остане гробът в България и всякой ще го знай“, казва Хайтов-младши. И обича да натъртва, че „българите се отнасяме небрежно към историческото си минало“.", "date": "2019.08.02", "title": " Какво Асо може да извади БСП-София за изборите наесен\t"}
{"url": "https://trud.bg/%d0%b1%d1%83%d1%80%d0%b8-%d0%b2%d1%80%d1%8a%d1%85%d0%bb%d0%b5%d1%82%d1%8f%d1%85%d0%b0-%d0%ba%d1%8a%d1%80%d0%b4%d0%b6%d0%b0%d0%bb%d0%b8-%d0%b8-%d0%bf%d0%bb%d0%b5%d0%b2%d0%b5%d0%bd-%d0%be%d0%b1%d0%b7/", "text": "Колата на бащата на Цвета Караянчева смазана от дърво Невиждана от 60 години стихия с градушка, пороен дъжд и силен вятър удари Кърджали в четвъртък. Силни летни бури имаше и в Плевен и Шумен. Населени места в Кърджалийско останаха без ток. Улиците в града се превърнаха в реки, а силният вятър събори много дървета и три електрически стълба. Щети от стихията е понесла колата на бащата на председателя на парламента Цвета Караянчева. Тя съобщи за инцидента, като публикува снимки във фейсбук. „Колата на баща ми след снощния ураган в Кърджали. Пак малкият дявол – просто смачкани ламарини. Огромно съчувствие на съгражданите, претърпели по-сериозни щети, кураж и успех на екипите, които разчистват последиците”, написа Караянчева. На места в Кърджали е и паднала градушка колкото грахово зърно. Подадени са 58 сигнала за поражения. За кратко е бил затворен главният булевард. Силният дъжд е бил придружен с ураганен вятър. За щастие няма пострадали, а местните казват, че не са виждали такова нещо от 60 години насам. Вятърът в града се е движил със 114 км/ч. Бурята е продължила половин час.  Порои имаше и в Плевен и Шумен, но там стихията премина по-леко. В Плевен има изкоренени цели дървета. Няма данни за пострадали хора. За утре НИМХ е издал жълт код за предупреждение за опасни явления – гръмотевични бури и обилни валежи, за цяла Източна България и централните части на Северна и Западна. Предупреждението важи за областите София-град, Софийска, Пазарджик, Ловеч, Габрово и всички области, източно от линията Велико Търново-Сливен-Ямбол, включително. Нова порция Възможни са наводнения  Краткотрайни валежи, някои от тях значителни ще има над източната половина на страната утре. На места ще паднат значителни количества за кратко време и са възможни локални наводнения.  Температурите ще бъдат от 27 до 34 градуса в северните и все още до 34, 35 в крайните южни райони. Ветровито, с умерен и временно силен западен вятър. До полунощ срещу неделя явленията ще отслабват и над източните райони и постепенно ще спират. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Бури връхлетяха Кърджали и Плевен (обзор)\t"}
{"url": "https://trud.bg/%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d1%84%d0%bb%d0%b0%d0%b3%d0%b0-%d0%bd%d0%b0-%d0%bf%d1%8a%d1%80%d0%b2%d0%b8%d1%8f-45-500-%d1%82%d0%be%d0%bd%d0%b5%d0%bd-%d0%ba%d0%be%d1%80%d0%b0%d0%b1/", "text": "В китайската корабостроителница Jiangsu New Yangzi Shipbuilding Co., Ltd. беше вдигнат флагът на първия 45 500-тонен моторен кораб за превоз на насипни товари, поръчан от Параходство БМФ АД, съобщиха от пресслужбата на най-голямата българска шипинг компания. Кръстницата Цанг Ийчунг, която е зам.- генерален директор в Оперативно направление на „The Export – Import Bank of China”, даде на новопостроения плавателен съд името „Плана“ (Plana) и му пожела щастливо плаване. На тържеството присъстваха изпълнителният директор на Параходство БМФ АД к.д.п. Александър Калчев и представители на мениджмънта на компанията. Първи капитан на кораба е к.д.п. Ганчо Христов, а първи главен механик – инж. Димитър Ганчев.  „Плана“ е от проекта Bluetech 45, който представлява развитие на успешния проект Bluetech 42, базирано на опита, събран при експлоатацията на три кораба от този тип. Повишената товароподемност се компенсира с усъвършенстван главен двигател 5G50MЕ-C 9.5 с максимална мощност 6800 kW. Той е произведен в Южна Корея от фирмата DOOSAN по лиценз на компанията MAN Burmeister & Wain и отговаря на най-новите екологични изисквания. Осигурява постигането на експлоатационна скорост 14 възла при лятно газене на кораба от 10,80 м. „Плана“ притежава ледови клас и четири палубни крана, всеки с товароподемност от по 30 тона, както и със собствени грайфери за товаро-разтоварни операции. Модерна система осигурява третирането на баластните води съгласно действащите международни конвенции. А за екипажа са осигурени много добри условия за носенето на вахта и за почивка. Вторият кораб от проекта Bluetech 45, поръчан от Параходство БМФ АД, е вече на достроечен кей и по него се извършват довършителни дейности. Той ще носи името „Миджур“. Третият кораб от серията ще носи името „Бузлуджа“ и бе заложен на 29 юли т.г.в същата китайска корабостроителница. Параходство БМФ АД планира да попълни флота си с общо шест кораба от проекта Bluetech 45. Сегашният „Плана“ е трети кораб с това име в историята на Параходство БМФ АД. Първият е с товароподемност 9581 тона и е построен в Япония през 1967 г. Той е в експлоатация до 1987 г. Вторият е с товароподемност 19 985 тона и е построен във Варна през 2001 г. В експлоатация е до 2016 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Вдигнаха флага на първия 45 500-тонен кораб на Параходство БМФ\t"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-31/", "text": "Тази събота и неделя: Аби Лий: Не ме е срам от нищо Модната индустрия е месомелачка. Посветих се изцяло на киното.               Антон Страшимиров: Българските етнически групи Историческите извори сочат, че: Шопите са потомци на печенеги. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " „Труд Уикенд“ – един вестник за два дни"}
{"url": "https://trud.bg/%d0%b2%d0%b0%d1%88%d0%b8%d0%bd%d0%b3%d1%82%d0%be%d0%bd-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%bd%d0%b0%d0%bf%d1%83%d1%81%d0%ba%d0%b0-%d0%b4%d0%be%d0%b3%d0%be%d0%b2%d0%be%d1%80%d0%b0/", "text": "САЩ потвърдиха официално, че напускат Договора за ликвидиране на ракетите със среден обсег и отново обвиниха Русия, че е „единствената отговорна“ за това страна, защото според Вашингтон Москва е нарушавала споразумението, сключено в края на Студената война, предадоха Франс прес и Ройтерс. Договорът забранява както на САЩ, така и на Русия да разполагат в Европа базирани на земя ракети със среден или малък обсег. Преди шест месеца Вашингтон заяви, че има намерение да се изтегли от споразумението, ако Русия не предприеме действия за спазването му. „Изтеглянето на САЩ по силата на член 15 от Договора влиза в сила днес, защото Русия не се върна към пълното и подлежащо на проверка спазване“ на споразумението, се казва в изявление на държавния секретар на САЩ Майк Помпейо, който е на посещение в Банкок за регионална среща. Неизпълнението на поетите по силата на договора ангажименти вреди на интересите на САЩ, защото „разработването и разполагането на нарушаващи договора ракетни системи от страна на Русия е пряка заплаха за САЩ и нашите съюзници и партньори“, се подчертава още в изявлението. Москва обяви по-рано днес края на договора, заявявайки, че това се случва „по инициатива на САЩ“, припомня АФП. Високопоставени представители на американското правителство заявиха пред Ройтерс, че Русия е разположила много батареи с крилати ракети на цялата си територия, в нарушение на договора. Подобни сили има и в Западна Русия, като те „могат да ударят важни европейски цели“. Москва отрича тези обвинения и твърди, че обхватът на спорната ракета „Новатор“ 9M729 (SSC-8 по класификацията на НАТО) я поставя извън разпоредбите на договора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Вашингтон потвърди: Напуска договора за ракетите със среден обсег"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b3%d0%b4%d0%b1%d0%be%d0%bf-%d0%ba%d1%80%d0%b8%d1%81%d1%82%d0%b8%d1%8f%d0%bd-%d0%b1%d0%be%d0%b9%d0%ba%d0%be%d0%b2-%d0%bc%d0%be%d0%b6%d0%b5-%d0%b4%d0%b0/", "text": "Кристиян Бойков, сочен за извършител на хакерската атака срещу НАП, може да стане свидетел на обвинението. Новината съобщи по   шефът на антимафиотите главен комисар Ивайло Спиродонов. Към момента 20-годишният Бойков е обвиняем по делото за източването и разпространението на лични данни на над 5 милиона българи и фирми. „Това е едно 20-годишно момче. Вероятно иска да бъде известен, може би е бил подведен от работодателите си. Много са нещата, които биха могли да допринесат за това негово решение. Но аз мисля, че в определен етап от досъдебното производство той може и да придобие друго качество. Например – на свидетел“, заяви Спиридонов. Той бе категоричен, че според службите има достатъчно данни за това кой е поръчител на престъплението. „Дали това ще бъде доказано, е друг въпрос. Но към момента има достатъчно данни за това откъде идва въпросната поръчка“, коментира още главният комисар. И намекна, че може да има още арести и обвинения по аферата „НАП“. По казуса обвинения бяха повдигнати и на други двама шефове в компанията, в която работи Бойков. Търговският директор на „ТАД Груп“ Георги Янков и собственикът Иван Тодоров ще отговарят пред Темида за това, че умишлено са склонили Бойков към извършване на престъплението. И тримата замесени са на свобода. Бойков излезе от ареста срещу гаранция от 20 000 лева, а Тодоров – срещу 100 000.", "date": "2019.08.02", "title": " Шефът на ГДБОП: Кристиян Бойков може да стане свидетел на обвинението"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%b3%d0%bb%d0%be%d0%b1%d0%b0-%d0%be%d1%82-6-312-%d0%bb/", "text": "Бургаският апелативен съд потвърди наложена санкция от 6 312 лева на търговеца с инициали М.М., продавал фалшиви маркови дрехи в Слънчев бряг. Дружеството му „Вежен 67“ ЕООД стопанисвало магазин в курортния комплекс. В обекта се продавали стоки с различни знаци и наименования, които визуално имитирали известни търговски марки. Търговецът обаче не притежавал съответните разрешения от лицензираните правопритежатели на търговските марки за Република България. Стоката купувал от пазар „Илиянци“ в София. На 22-ри август 2017 г. служители от РУ – Несебър, група „Противодействие на икономическата престъпност“ съвместно със служители от Областна дирекция на МВР в Бургас, сектор „Икономическа полиция“ участвали в проверка в обекта стопанисван от дружеството. Органите на реда получили по-рано информация, че в магазина се извършва търговия със стоки, носещи знаци и марки, обект на закрила от Закона за марките и географските ограничения. Полицейските служители констатирали на място, че в търговския обект се предлагали за продажба подобни стоки от търговските марки „Adidas“ и „Nike“. Става въпрос за общо 937 броя артикули. От заключението на извършената по време на досъдебното производство експертиза станало ясно, че съществува сходство между изобразените върху веществените доказателства знаци и регистрираните търговски марки. Сходството е могло да доведе до объркване на потребителя, което включва възможността за свързване на изобразените върху веществените доказателства знаци с регистрираните търговски марки, притежание на Nike Innovate C.V., USA, Adidas International Marketing B.V., СТМ и Adidas AG, DE. Била назначена и съдебно-оценъчна експертиза, която дала заключение, че общата пазарна цена към 22-ри август 2017 г. на артикулите като оригинали е в размер на 53 516.40 лева, а общата им пазарна цена като имитации е в размер на 6 312 лева. Потвърдената от съда санкция представлява равностойността на имуществената облага, с която би се обогатило юридическото лице в резултат на извършено от М. М., в качеството му на представляващ „Вежен 67“ ЕООД, престъпление против интелектуалната собственост.  Решението на Апелативен съд – Бургас е окончателно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Апелативният съд потвърди глоба от 6 312 лв. на търговец\t"}
{"url": "https://trud.bg/%d0%b3%d0%b0%d0%bb%d0%b0-%d0%be%d1%82%d0%b2%d1%8a%d1%80%d0%bd%d0%b0-%d0%bd%d0%b0-%d1%83%d0%b4%d0%b0%d1%80%d0%b0-%d0%bf%d0%be%d1%88%d0%b5%d0%b3%d1%83%d0%b2%d0%b0-%d1%81%d0%b5-%d1%81%d1%8a%d1%81-%d1%81/", "text": "Шегите и доброто чувство за хумор в семейството на Гала продължават с пълна сила да радват феновете им. След като дъщерята на водещата на „На кафе“ пусна   в Instagram и предизвика редица смесени коментари, доведеният й баща Стефан Николов  , с цел да се пошеува със ситуацията и негативния отзвук. Дойде ред и на Гала, която засне кратко видео, в което любимият й Стефан свири на пиано. „ „, казва тв водещата и обръща камерата към празните маси покрай пианото. Последователите на звездната двойка приеха много добре шегата им: „Ти си единственият човек, който може да свири на пиано без ръце!“, написаха някои от тях.", "date": "2019.08.02", "title": " Гала отвърна на удара, пошегува се със Стефан (ВИДЕО)"}
{"url": "https://trud.bg/%d0%b2%d1%8a%d1%80%d1%85%d0%be%d0%b2%d0%bd%d0%b8%d1%8f%d1%82-%d0%b0%d0%b4%d0%bc%d0%b8%d0%bd%d0%b8%d1%81%d1%82%d1%80%d0%b0%d1%82%d0%b8%d0%b2%d0%b5%d0%bd-%d1%81%d1%8a%d0%b4-%d0%be%d1%82%d1%85%d0%b2/", "text": "Тричленен състав на Върховния административен съд  отхвърли като неоснователно искането за спиране действието на измененията в Наредба № Н-18 от 2006 г. за регистриране и отчитане чрез фискални устройства на продажбите в търговските обекти, изискванията към софтуерите за управлението им и изисквания към лицата, които извършват продажби чрез електронен магазин. Това съобщиха от пресцентъра на ВАС. Жабата беше подадена от 42 браншови организации и фирми. Според съдиите няма основания за спиране на действието на обжалваните изменения в наредбата, тъй като не може да се направи обоснован извод за значителни или трудно поправими имуществени вреди, както на база на представения доказателствен материал, така и на база елементарен сравнителен анализ между прогнозните стойности от Министерство на финансите и визираните суми за разходи на част от молителите. Съдиите не са приели и аргументите за евентуална невъзможност на молителите-търговци легално да упражняват търговската си дейност и същите да претърпят санкции и принудителни административни мерки. Тези аргументи са базирани на хипотетични разсъждения, свързани с евентуално неизпълнение на законови задължения от молителите, вменени с процесната наредба, поради което са неотносими към настоящото производство, пише в определението на тричленния състав. Определението може да се обжалва пред 5-членен състав на ВАС.", "date": "2019.08.02", "title": " Върховният административен съд отхвърли иска срещу наредбата за касовите апарати"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%b3%d0%be%d0%bb%d1%8f%d0%bc%d0%be-%d0%ba%d0%be%d0%bb%d0%b8%d1%87%d0%b5%d1%81%d1%82%d0%b2%d0%be-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd/", "text": "Голямо количество контрабанден тютюн е иззето в хода на полицейска операция на ОДМВР-Пловдив, съобщиха от пресслужбата на полицията. Полицейската операция е планирана след получена информация. Вчера криминалисти са предприели проверка на едноетажна масивна постройка и прилежащо дворно място в с. Скутаре. На място те засекли двама мъже – на 36 и 28 г. от Пловдив, които режели тютюн. В рамките на процесуалните действия в помещението са открити общо 630 килограма нарязан тютюн без акцизен бандерол, 1200 кг ненарязан тютюн – готов за обработка, машина за рязане на тютюна и електронен кантар. След доклад в Районна прокуратура – Пловдив, по случая е образувано бързо производство за извършено престъпление по чл. 234, ал.1 от НК. Двамата мъже, от които по-големият – криминално проявен и осъждан, са задържани със заповед за полицейско задържане за срок до 24-часа. В хода на оперативните действия, като съпричастни към извършеното престъпление са установени и задържани още трима пловдивчани, с криминалистически регистрации, на възраст 26, 30 и 36 години. Работата по документирането на случая продължава под наблюдението на прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Спипаха голямо количество контрабанден тютюн в Пловдивско"}
{"url": "https://trud.bg/32-%d0%b4%d0%b8%d0%b2%d0%b8-%d0%bf%d1%80%d0%b0%d1%81%d0%b5%d1%82%d0%b0-%d0%b8%d0%b7%d0%bc%d1%80%d1%8f%d1%85%d0%b0-%d0%b2-%d0%bb%d0%be%d0%b2%d0%bd%d0%be-%d1%81%d1%82%d0%be%d0%bf%d0%b0%d0%bd%d1%81%d1%82/", "text": "Нужни са средства за укрепване на оградата 32 мъртви прасета са намерени досега на територията на ловното стопанство „Воден Ири Хисар”. При първите 6 има потвърждение за заболяването Африканска чума по свинете. Останалите проби се очакват. Това стана ясно след заседание на Областната епизоотична комисия в Разград, свикано от областния управител Гюнай Хюсмен. От ръководството на стопанството са съобщили, че животинските трупове са загробени при изискваните от ветеринарите мерки. Служителите в ловното стопанство продължават с претърсване на територията за нови случаи. Тече и укрепване на оградата на „Воден Ири Хисар“, тъй като пролуките в нея са предпоставка за разпространение на заразата извън резервата, както и за навлизане на нови заболели животни, допълват от Областната управа в Разград. От там напомнят, че още преди близо месец Областната епизоотична комисия е взела и изпълнила решението си да се информира Министерството на земеделието за необходимостта от отпускане на средства за ремонт на 50-километровата ограда. До момента обаче няма отпуснато подобно финансиране, а укрепването от страна на Държавното ловно стопанство става с налични средства, сили и материали.", "date": "2019.08.02", "title": " 32 диви прасета измряха в ловно стопанство край Разград\t"}
{"url": "https://trud.bg/%d1%81%d1%82%d0%b0%d1%80%d0%be%d0%b7%d0%b0%d0%b3%d0%be%d1%80%d1%81%d0%ba%d0%b8%d1%8f%d1%82-%d0%bc%d0%b8%d1%82%d1%80%d0%be%d0%bf%d0%be%d0%bb%d0%b8%d1%82-%d1%81-%d0%bb%d0%b8%d1%82%d1%83%d1%80%d0%b3/", "text": "Божествена двета литургия ще отслужи в неделя старозагорският митрополит Киприан в потопената във водите на язовир Жребчево 120-годишна църква „Св. Йоан Рилски Чудотворец“, съобщи  . Населено място тук има от 15 век. Храмът е осветен през 1892 г., а през 1962 г. е изселено населеното място заради строежа на язовира. Пролетно време църквата е потопена във водите на язовира, а в края на лятото изплува, разказва Петър Курумлиев от Инициативен комитет за запазване на храма. След изоставянето на село Запалня храмът остава потопен през по-голямата част от годината във водоема. В началото на тази година християни, носещи дълбоко в себе си вярата, започнаха инициатива, за да може отново под звуците на камбана да се прекръстят, да запалят свещ и да се помолят в мистичния храм на язовир Жребчево. Лично Негово Високопреосвещенство старозагорският митрополит Киприан ще отслужи божествена света литургия в потопения храм в язовир Жребчево. „Решихме да отслужим света литургия в този божествен храм на духа, за да покажем, че свети Йоан Рилски е покровител и макар тази църква 50 години да се е борила с водите е със стабилни основи, както е стабилна и нашата православна вяра“, каза старозагорският митрополит Киприан. Богослужението на владиката ще е първо в храма от много години насам. То ще е на 4 август- седмата неделя след Петдесетница от 9:00 ч.", "date": "2019.08.02", "title": " Старозагорският митрополит с литургия в потопената църква в яз. Жребчево"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%be%d0%b1%d0%bb%d0%b0%d1%81%d1%82-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d1%81%d1%82%d1%80/", "text": "663 263 жители на Великотърновска област са потърсили доболнична помощ през 2018 година, сочи подробна статистика на Регионалната здравна инспекция. Оказва се, че най-честите заболявания в региона са болестите на дихателната система, от които са страдали 117 100 души. Следва хипертонията, създала 103 464 пациенти на джипитата. От болести на пикочо-половата система през изминалата година са заболели 52 073 жители на областта. 10 733 са хората с регистрира новообразования през отчетния период, като 3 840 от тях са злокачествени. 43 578 души от региона са били лекувани в лечебните заведения през 2018 г. И тук най-честата причина са болестите на кръвообращението и на дихателната система. 1842 души са страдали от психични и поведенчески разстройства, като 511 са били пациентите на Държавната психиатрична болница в Церова кория. 210 пациенти са лекували болниците в региона от отравяния и токсични въздействия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Жителите на област Велико Търново страдат най-често от хипертония и болести на дихателната система\t"}
{"url": "https://trud.bg/%d0%ba%d0%b0%d0%bb%d0%b8-%d0%b2-%d1%81%d1%83%d0%bf%d0%b5%d1%80-%d1%84%d0%be%d1%80%d0%bc%d0%b0-%d0%b7%d0%b0-%d0%bf%d0%bb%d0%b0%d0%b6%d0%b0/", "text": "Попфолк дивата Кали показа страхотна фигура, позирайки на плажа по бански. Тя сподели няколко сексапилни снимки от почивката си в Instagram профила си, които бързо хиляди лайкове. На 43 години певицата може да се похвали с много слаба и стегната фигура, която поддържа със здравословно гладуване. В менюто й често присъстват млечни продукти, плодове и зеленчуци, както и много риба, пилешко и телешко месо. Тя обича да изпробва различни подправки, като фаворит са й азиатските. Любимият й спорт пък е боксът, а когато времето е хубаво, обича да се разхожда из града и природата.", "date": "2019.08.02", "title": " Кали в супер форма за плажа"}
{"url": "https://trud.bg/%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%b5%d0%bd-%d1%82%d1%80%d0%b0%d1%84%d0%b8%d0%ba-%d0%bd%d0%b0-%d0%b2%d1%81%d0%b8%d1%87%d0%ba%d0%b8-%d0%b3%d1%80%d0%b0%d0%bd%d0%b8%d1%87%d0%bd%d0%b8/", "text": "На границата с Румъния трафикът е интензивен на всички гранични контролно-пропускателни пунктове. Това съобщиха от „Гранична полиция“. Към 13:00 ч. на границата с Гърция трафикът е интензивен на ГКПП „Маказа“ на вход и изход за леки автомобили. На границата със Сърбия, трафикът е интензивен на ГКПП „Калотина“ на вход и изход. На турската граница трафикът е интензивен на ГКПП „Капитан Андреево“ и на ГКПП „Лесово“ на изход за товарни автомобили. По граничните пунктове с Македония преминаването е спокойно и в двете посоки.", "date": "2019.08.02", "title": " Интензивен трафик на всички гранични пунктове с Румъния"}
{"url": "https://trud.bg/%d1%86%d0%b2%d0%b5%d1%82%d0%b5%d0%bb%d0%b8%d0%bd%d0%b0-%d0%b3%d1%80%d0%b0%d1%85%d0%b8%d1%87-%d1%81%d0%b5-%d1%81%d0%bd%d0%b8%d0%bc%d0%b0-%d1%87%d0%b8%d1%81%d1%82%d0%be-%d0%b3%d0%be%d0%bb%d0%b0-%d0%bf/", "text": "Бившата вокалистка на Слави Трифонов продължава да скандализира социалните мрежи, като този път публикува чисто гола снимка от банята. На кадъра Цветелина е щракната в гръб, а едната й ръка едва прикрива задните й части. И въпреки че певицата е забранила коментирането под снимката в Instagram, новината за провокативния кадър бързо се разнесе из онлайн пространството. През последните месеци, Грахич често споделя  , като последователите й вече са почти 20 000.", "date": "2019.08.02", "title": " Цветелина Грахич се снима чисто гола под душа"}
{"url": "https://trud.bg/17-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5-%d0%b5-%d1%81-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7%d0%b0-%d0%b6%d0%b8%d0%b2%d0%be%d1%82%d0%b0-%d1%81-2/", "text": "17-годишно момче от град Исперих е с охлузни рани и хематом на главата след падане от каруца. Тийнейджърът е откаран в болницата в Разград и има временна опасност за живота му. Сигналът за пострадалия младеж е подаден в полицията от дежурен лекар в Спешния център на болницата в Исперих. Той съобщил, че към 15,40 часа в четвъртък при тях е докарано момчето, което пострадало при падане от каруца, теглена от кон. По случая полицията е започнала досъдебно производство, което ще установява само ли е било момчето, при какви обстоятелства е пострадало. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " 17-годишен с опасност за живота, паднал от каруца"}
{"url": "https://trud.bg/%d0%b2%d0%be%d0%b4%d0%bd%d0%b8-%d1%81%d0%bf%d0%b0%d1%81%d0%b8%d1%82%d0%b5%d0%bb%d0%b8-%d0%b7%d0%b0%d1%80%d0%b0%d0%b4%d0%b8-%d0%ba%d0%bb%d0%b8%d0%bc%d0%b0%d1%82%d0%b8%d1%87%d0%bd%d0%b8%d1%82%d0%b5/", "text": "На Илинден, според народното поверие, морето се обръща и става опасно. Десет са вече удавените от началото на лятото само по Южното Черноморие. Въпреки че този петък морето е спокойно, то може да се промени във всеки един момент. Опитните спасители казват, че климатичните промени са довели до това всеки ден да е Илинден. Най-опасни са откритите плажове – тези, които са отворени на север и към морето. Въпреки че плажът в Крайморие не е сред тях, спасителите са нащрек. „Тези закономерности, които са били едно време, не съществуват. Така че ние очакваме всеки ден и всеки час да се промени времето“, разказва ст. спасител Васил Алексиев по  . В началото на август има и нашествие от медузи. Опасно е, ако засегнат очите. „Това е доста болезнено и за около 1-2 два часа зрението намалява, виждаш като през мъгла. Така че трябва да се влезе на сянка“, обяснява Алексиев. Напръскайте се с хладка вода и търсете лекар е съветът на специалистите. Ако съществува закономерност в Черно море, тя е, че до обяд морето е спокойно, а следобед с бриза се вдига по-висока вълна. Затова е добре в късните часове да се избягват неохраняемите плажове. Най-честите инциденти са именно тогава.", "date": "2019.08.02", "title": " Водни спасители: Заради климатичните промени всеки ден да е Илинден\t"}
{"url": "https://trud.bg/%d0%bc%d0%b5%d1%82%d0%be%d0%b4%d0%b8-%d0%bb%d0%b0%d0%bb%d0%be%d0%b2-%d0%b5-%d0%bf%d0%be%d0%b4%d0%b0%d0%bb-%d0%be%d1%81%d1%82%d0%b0%d0%b2%d0%ba%d0%b0/", "text": "Съдията от Софийския районен съд (СРС) Методи Лалов е депозирал оставка пред Съдийската колегия на Висшия съдебен съвет (ВСС). Това е станало в следобедните часове в четвъртък, пише  . В писмото си до кадровиците Лалов иска да бъде освободен от длъжност, считано от 2 септември т.г. Макар магистратите да трябва да са партийно неутрални, Лалов излага основно политически мотиви в оставката си. Ходът с напускането на изявяващия се в множество медии магистрат е по-скоро опит за изпреварващи действия, с оглед очакваните решения на кадровия орган на съдебната власт през есента, по образуваните дисциплинарни производства срещу Лалов. По едното от тях, образувано през лятото на 2017 г., предложението е той да бъде дисциплинарно уволнен. „ВСС се превърна трайно в репресивен орган спрямо онези магистрати, които отстояват върховенството на правото и независимостта си, защитават своята чест и достойнство. Самият аз станах обект на отмъщение и системна репресия от членове на ВСС, които не можаха да приемат, че не съм готов да бъда зависим. Името ми беше очерняно не само от обслужващи задкулисието медии, за което не получих защита от ВСС, но и от членове на самия съвет. ВСС превърна дисциплинарните производства срещу мен, които, въпреки настояването ми, не приключва повече от две години, в инструмент за тормоз“, твърди в заявлението си съдията. Не за първи път Методи Лалов прибягва да подобни изпреварващи ходове. В края на 2016 г., когато бе наясно, че Съдийската колегия на предишния състав на ВСС не възнамерява да го подкрепи за втори мандат като председател на СРС, съдията мелодраматично подаде оставка, като събра пред сградата на Съвета назначавани от него служители на районния съд. След като Лалов се раздели с позицията на административен ръководител на най-големия съд в страната, той се отдаде на политиканстване и участия в мероприятия, организирани от свързани с подсъдимия беглец от правосъдието Цветан Василев. Очакванията са Лалов да стартира кариера като адвокат, като успоредно се занимава и с политика. „Честито! Отървахме се“, коментирали оставката на Лалов негови колеги от Районен съд – София, потърсени от изданието. Те допълниха, че се надяват съдия Лалов да си изпише делата, които е натрупал, преди да напусне съдебната система. Поне два пъти Лалов е уличаван в недопустимо поведение спрямо служители от администрацията на СРС Половин година преди да подаде оставка като председател на СРС, в края на 2016 г., Методи Лалов извършва действия спрямо служител на съдебната власт, които представляват грубо нарушение на Кодекса за етично поведение на българските магистрати. При това и на моралните и етични норми, които се отнасят и до административните ръководители в съдебната власт. Освен че скандалното поведение на бившия председател на СРС вече трета година тъне в неизвестност, заради Лалов през месец март т.г. съдът е осъден на първа инстанция от служител на администрацията на съдебния орган за причиняването на неимуществени вреди. Чрез отправянето на упреци и заплахи за дисциплинарно уволнение, Методи Лалов е подложил на психически тормоз, страдания, болки, унижения и накърняване на авторитета на служител на съдебната власт, приема състав на СРС. Жертва на агресията на магистрата става дългогодишната служителка на съда Татяна Тодорова-Попинска. Методи Лалов незабавно атакува разкритията на Попинска и обясни, че не е бил наясно за воденото от бившата служителка дело срещу СРС. Проблемът на съдия Методи Лалов е, че разправата му с Татяна Попинска не е изолиран случай, защото точно година по-късно, макар и вече да не е бил административен ръководител на Районен съд – София, той прави същото с втора служителка от администрацията. На 5 юли 2017 г. инж. Ганка Иванова, която работи като специалист „Съдебно имущество“ при СРС, разговаря пред сградата на съда на бул. „Цар Борис III“ №54 с двама служители на фирмата – изпълнител на ремонта, когато към тях се приближил Методи Лалов. Той се разкрещял на Иванова и с назидателен тон я упрекнал, че не изпълнява служебните си задължения, защото тревните площи не били добре окосени. „Ще искам да се усмихнеш в неокосената трева и да те снимам“, крещял Лалов на съдебната служителка. Пред двамата служители на строителната фирма, както и пред нейни колеги от администрацията, Лалов я заплашил, че „ще я уволни от по-висока инстанция“. По-късно инж. Иванова изготвя докладна, в която посочва, че е възприела поведението на Лалов като „брутално и арогантно поведение на бивш административен ръководител към служител на съда“.", "date": "2019.08.02", "title": " Методи Лалов е подал оставка\t"}
{"url": "https://trud.bg/%d0%bd%d0%b0%d1%82%d0%be-%d0%be%d0%b1%d0%b2%d0%b8%d0%bd%d0%b8-%d1%80%d1%83%d1%81%d0%b8%d1%8f-%d0%b7%d0%b0-%d1%80%d0%b0%d0%b7%d0%bf%d0%b0%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%b4%d0%be/", "text": "Русия продължава да нарушава споразумението за ядрените оръжия с междинен обсег въпреки увещанията на САЩ и съюзниците от НАТО, включително и дадената й финална възможност в продължение на шест месеца да спази своите задължения по договора, се казва в декларация на Северноатлантическия съвет, съобщи БТА. В резултат на това решението на САЩ да се изтеглят от договора, което напълно се подкрепя от съюзниците от НАТО, сега влиза в сила. Русия носи цялата отговорност за разпадането на договора. Съжаляваме, че тя не показва желание и не прави видими стъпки да се върне към спазването на международните си задължения. Не може да продължава положение, при което САЩ изцяло спазват договора, а Русия – не, се казва в декларацията. НАТО ще отговори по премерен и отговорен начин на значителните рискове, които руската ракета 9М729 представлява за сигурността на съюзниците. Ние съгласувахме балансиран, координиран и отбранителен пакет от мерки, който да гарантира, че способността на НАТО за сдържане и отбрана ще остане надеждна и ефикасна. Съюзниците са твърдо ангажирани със запазването на ефективен международен контрол над въоръженията, разоръжаването и неразпространението. Затова ние ще продължим да отстояваме, да укрепваме и по-нататък да засилваме контрола над въоръженията, разоръжаването и неразпространението като ключов елемент от евроатлантическата сигурност, отчитайки сегашното положение със сигурността. НАТО ще продължи също така да се стреми към конструктивни отношения с Русия, когато нейните действия позволяват това, заключава декларацията на Северноатлантическия съвет.", "date": "2019.08.02", "title": " НАТО обвини Русия за разпадането на договора за ядрените оръжия със среден обсег"}
{"url": "https://trud.bg/%d1%81%d0%b2%d0%b8%d0%bd%d0%b5%d0%b2%d1%8a%d0%b4%d0%b8-%d0%bf%d1%80%d0%b8%d0%b7%d0%be%d0%b2%d0%b0%d1%85%d0%b0-%d0%b7%d0%b0-%d0%be%d0%b1%d1%8f%d0%b2%d1%8f%d0%b2%d0%b0%d0%bd%d0%b5-%d0%bd%d0%b0-%d0%b1/", "text": "Индустриални свиневъди призоваха за обявяване на бедствено положение на територията на цялата страна заради разпространението на болестта Африканска чума по свинете, предаде  . На спешна пресконференция, представителите на бранша поискаха още по-строги мерки за спирането на заразата, която е на път да нанесе огромни икономически загуби на страната ни. „30% от индустриалното свиневъдство го няма. Това значи, че 450 хиляди бройки животни, на годишна база, няма да излязат на пазара“, заяви свиневъдът д-р Румен Караманов. Той подчерта, че браншът е важен за страната ни, защото предоставя на пазара продукция с 20%-25% по-ниска цена от тази в Европа. Позицията им е подкрепена от Асоциация на индустриалното свиневъдство в България, Асоциация на свиневъдите в България, както и от представители на бранш месодобив и месопреработване. Всички те се обединяват около тезата, че един от основните проблеми е отглеждането на животни в т. нар. „заден двор“. „Този сектор не е проблем за нас и ние не сме против него. Той обаче е длъжен да спазва всички мерки за биосигурност“, призова д-р Караманов. Законът позволява в „заден двор“ да се отглеждат до 5 животни и то само за угояване и лични нужди. Забранено е отглеждането на животни за разплод и свине-майки. „Индустриалното свиневъдство е легален сектор – не можем да продадем нито едно прасе без съответните документи“, обявяват от бранша и подчертават, че при отглеждането „заден двор“ липсва какъвто и да е контрол, както и информация за произхода на животните, което ги превръща в част от сивия сектор. Представителите на бранша настояват още темата да не бъде политизирана, а партиите да не се опитват да трупат политически дивиденти от разпространението на Африканската чума.", "date": "2019.08.02", "title": " Свиневъди призоваха за обявяване на бедствено положение в цялата страна"}
{"url": "https://trud.bg/%d1%81%d0%b8%d1%80%d0%b8%d0%b9%d1%81%d0%ba%d0%b0%d1%82%d0%b0-%d0%be%d0%bf%d0%be%d0%b7%d0%b8%d1%86%d0%b8%d1%8f-%d1%81%d0%b5-%d1%81%d1%8a%d0%b3%d0%bb%d0%b0%d1%81%d0%b8-%d0%bd%d0%b0-%d0%bf%d1%80%d0%b8/", "text": "Делегацията на сирийската опозиция на преговорите в казахстанската столица Нур Султан се съгласи на примирие в района на Идлиб, заяви днес официален представител на страната домакин на преговорите, които продължават втори ден днес, съобщи БТА. „Постигнато е споразумение за примирие, – каза той. – Ясно е, че край Идлиб остават терористи, които няма да го спазват, но сирийската опозиция, която присъства тук, се съгласи на примирие.“ Снощи сирийската телевизия обяви, че правителството в Дамаск също е приело прекратяване на огъня в Идлиб, ако бъдат изпълнени договореностите от Сочи – опозиционните бойци да се изтеглят на 20 км от демилитаризираната зона и да изтеглят от нея цялата си артилерия. Представител на иранската делегация на преговорите също посочи, че споразумението за примирие в северозападната сирийска провинция Идлиб не се отнася за терористите. „Ние се разбрахме да продължим усилията за изпълнение на меморандума от Сочи, а този меморандум не позволява на терористите да се ползват от възможността за примирие“, каза той. В съвместно заявление на трите страни гаранти от астанинския процес – Русия, Иран и Турция – за преговорите по Сирия вчера и днес, се казва, че те ще предприемат „конкретни мерки по защита на гражданското население“. Тези мерки „ще се основават на нормите на международното право и безопасността на военнослужещите на страните гаранти, намиращи се във и извън идлибската зона за деескалация“.", "date": "2019.08.02", "title": " Сирийската опозиция се съгласи на примирие в Идлиб"}
{"url": "https://trud.bg/%d0%be%d0%b1%d1%89%d0%b8%d0%bd%d0%b8%d1%82%d0%b5-%d1%81%d0%b0-%d0%b8%d0%b7%d0%b4%d0%b0%d0%bb%d0%b8-%d1%80%d0%b0%d0%b7%d1%80%d0%b5%d1%88%d0%b8%d1%82%d0%b5%d0%bb%d0%bd%d0%b8-%d0%b7%d0%b0-%d1%81%d1%82/", "text": "През второто тримесечие на 2019 г. местните администрации са издали разрешителни за строеж на 1 591 жилищни сгради с 8 456 жилища, на 31 административни сгради. Това показват данни на НАционалния статистически институт. Започнал е строежът на 1 203 жилищни сгради с 5 650 жилища в тях, на 24 административни сгради. В сравнение с второто тримесечие на 2018 г. издадените разрешителни за строеж на нови жилищни сгради са повече със 7.8%, броят на жилищата в тях – с 3.4%, а разгънатата им застроена площ – с 5.4%. Броят на издадените разрешителни за строеж на административни сгради намалява с 3.1%. Най-голям брой разрешителни за строеж на нови жилищни сгради са издадени в областите Пловдив – 263, София – 237, Бургас – 147 и Варна – 145.", "date": "2019.08.02", "title": " Общините са издали разрешителни за строеж на 1591 жилищни сгради"}
{"url": "https://trud.bg/%d1%81%d0%bb%d0%b0%d0%b2%d0%b5%d1%8f-%d1%81%d0%b8%d1%80%d0%b0%d0%ba%d0%be%d0%b2%d0%b0-%d0%b5-%d1%81%d0%b3%d0%be%d0%b4%d0%b5%d0%bd%d0%b0-%d0%b2%d0%b8%d0%b4%d0%b5%d0%be/", "text": "35-годишната дъщеря на Илиана Раева и Наско Сираков каза „ДА“ на своя любим. Славея Сиракова се похвали с годежен пръстен в личната си Facebook страница, като сподели видео и снимка на двамата годеници. Само половин година преди годежа на Славея, другата дъщеря на Наско и Илиана, също получи предложение за брак и то навръх Коледа. Тяхната сватба ще се състои тази година, но датата все още не е известна. В началото на юли, цялото семейство Сиракови, включително и внучката им, се отдаде на кратка почивка в съседна Гърция.", "date": "2019.08.02", "title": " Славея Сиракова е сгодена (ВИДЕО)"}
{"url": "https://trud.bg/%d0%bc%d0%be%d1%82%d0%be%d1%86%d0%b8%d0%ba%d0%bb%d0%b5%d1%82%d0%b8%d1%81%d1%82-%d0%b5-%d1%81-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7%d0%b0-%d0%b6%d0%b8%d0%b2%d0%be%d1%82%d0%b0-%d1%81-3/", "text": "Мотоциклетист е с опасност за живота, след катастрофа станала около 11.35 часа на ул. „Георги Петлешев“ в „Аксаково“. Това съобщиха от пресцентъра на ОДМВР – Варна. Водачът на мотоциклет „Хонда“ А.К. (38 г.) от Варна, по време на движение в лява пътна лента застига и се блъска в задната част на лeк автомобил „БМВ“, който предприема маневра за завой в посока паркинг. Водачът на мотоциклета е пострадал, като в началото е бил контактен и в съзнание, но по-късно се налага да бъде опериран, има опасност за живота му. Изясняват се причините, довели до сблъсъка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Мотоциклетист е с опасност за живота след катастрофа във Варна"}
{"url": "https://trud.bg/%d0%bc%d1%8a%d0%b6-%d0%b7%d0%b0%d1%81%d1%82%d1%80%d0%b5%d0%bb%d1%8f-%d1%88%d0%b5%d1%81%d1%82%d0%b8%d0%bc%d0%b0-%d0%b2-%d0%b7%d0%b0%d0%b3%d1%80%d0%b5%d0%b1-%d0%b8-%d1%81%d0%b5-%d1%81%d0%b0%d0%bc%d0%be/", "text": "Шестима души бяха убити в Хърватия, в центъра на столицата Загреб. Сред убитите има и 10-годишно момче. Полицията блокира Загреб в издирване на убиеца, който се самоуби при опита да бъде арестуван. Жертвите са открити с огнестрелни рани в къща в южния квартал на града „Кайзерица“. Съседи са сигнализирали, че са чули изстрели. Мотивът според полицията е ревност. Според местни медии става въпрос за домашно насилие. Загиналите са майка, баща, две дъщери, синът на едната дъщеря и синът на другата. Извършителят е 36-годишният Игор Наг от Вуковар, който според медиите бил приятел на едната дъщеря. Оцеляло е 7-месечното дете на убиеца, което е без наранявания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Мъж застреля шестима в Загреб и се самоуби"}
{"url": "https://trud.bg/%d0%bc%d0%b0%d0%ba%d1%81%d0%b8%d0%bc-%d0%b3%d0%b5%d0%bd%d1%87%d0%b5%d0%b2-%d0%ba%d0%b0%d0%bd%d0%b8-%d1%81%d0%b2%d0%b5%d1%82%d0%be%d0%b2%d0%bd%d0%b0-%d0%b7%d0%b2%d0%b5%d0%b7%d0%b4%d0%b0-%d0%b7%d0%b0/", "text": "Сред обсъжданите имена са Уилям Дефо и Жак Рено След “Дякон Левски” режисьорът Максим Генчев са захваща с друг амбициозен проект – ще снима филм за учителя Петър Дънов. Той обяви дарителска сметка, на която желаещите могат да помогнат за създаването на проекта, който ще струва над 1 милион лева. Филмът ще бъде подкрепен основно от частните инвестиции на Златина Филипова, а от дарения се очаква да съберат около 200-250 000 лева. “Това ще е много скъп за производство филм, главните герои ще са 72-ма души. Имаме амбиция за ролята на Дънов да привлечем световноизвестно име – засега обмисляме това да е Уилям Дефо, той визуално много прилича на Учителя и е изключително талантлив, аз съм работил с него като актьор. Колебаем се дали да се спрем на него или на Жан Рено. Със сигурност е необходим световен артист, не само от търговска гледна точка, но и самото послание на Учителя е обърнато към света и за да го види цял свят, трябва във филма да има световна звезда. Иначе аз най-добре ще изиграя ролята или Руси Чанев”, каза пред “Труд” Максим Генчев. Той обясни, че е планирано снимките да започнат през пролетта на следващата година.  “Ние сме много коректни към историческите дати, на които са се случили тези събития. Разказваме само един епизод от живота на Дънов – побоят, който цанковистите му нанасят на 4 май 1936 година. Всъщност това е началото на филма – започва зрелищно с побоя върху Учителя и показва как той само за 4 месеца успява, без да използва своите специални сили, да се излекува от инсулта, заради който е на смъртно легло. Цялата магия е какво се случва там – затова и филмът ще се казва “Мистерията Елбур”, обяснява режисьорът. Генчев казва, че умишлено не слага името на Дънов в заглавието на филма, защото иска самата история и магията є да впечатлят публиката.  “Ние със Златина Филипова и Деси Ковачева работим изцяло върху теми, които са свързани с родолюбие, с национално самосъзнание. Нашата цел е те да носят националния дух и общочовешки послания. С оглед на това избрахме Левски за предишния филм, който направихме. Имаме проект и за Христо Ботев, който с една дума определяме като състраданието към хората, към бедните и онеправданите, и към цялата бездна от страдания, в която живеем. Учителят Дънов е квинтесенцията на нашето търсене на глобален смисъл и послание”, обясни Генчев. Той издаде, че един от персонажите във филма се казва Михаил Иванов – през 1937 година заминава за Франция, където става продължител на делото на Дънов и много активно развива Бялото братство там – самият Дънов го е подготвил за тази мисия и го е изпратил да спаси словото.  Ако искате да допринесете за създаване филма, можете да дарите средства на следните банкови сметки: BGN: 02/0000000026218238, IBAN: BG96STSA93000026218238 и сметка: EUR: 02/0000000026218270, IBAN: BG96STSA93000026218270, BIC: STSABGSF, Банка ДСК – сдружение “Забравените герои”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Максим Генчев кани световна звезда за ролята на Дънов\t"}
{"url": "https://trud.bg/%d1%82%d1%80%d0%b8-%d0%bc%d0%b5%d1%81%d0%b5%d1%86%d0%b0-%d1%88%d1%83%d0%bc%d0%b5%d0%bd%d1%86%d0%b8-%d1%81-%d1%87%d0%b8%d1%81%d1%82-%d0%b2%d1%8a%d0%b7%d0%b4%d1%83%d1%85/", "text": "Без превишение на нормата за фини прахови частици е бил въздуха в Шумен през месеците май, юни и юли. Това показват ежедневните данни от Автоматичната измервателна станция (АИС) към Изпълнителната агенция по околна среда. Според данните в месечните бюлетини, през май средната концентрация на фини частици е била 19,31 микрограма на куб.м. при норма 50 микрограма. През юни средната концентрация е достигнала 26,34 микрограма. За сравнение с показателите през зимните месеци, когато е имало дни с почти двойно отклонение в нормите, те се дължат предимно на отоплението с твърдо гориво, отчитат от РИОСВ-Шумен.", "date": "2019.08.02", "title": " Три месеца шуменци с чист въздух"}
{"url": "https://trud.bg/%d0%b0%d0%bb%d0%b5%d0%ba%d1%81-%d1%80%d0%b0%d0%b5%d0%b2%d0%b0-%d1%81%d1%82%d0%b0%d0%bd%d0%b0-%d0%bc%d0%b0%d0%b9%d0%ba%d0%b0-%d0%bd%d0%b0-%d0%bc%d0%be%d0%bc%d0%b8%d1%87%d0%b5/", "text": "Певицата Александра Раева стана майка рано тази сутрин на момиче. Момиченцето е проплакало в столична болница и според родни медии раждането е минало добре. Полът на бебето стана ясен преди месеци, когато Раева сподели   си, на която художничка рисува момиченце на бременния й корем. Изпълнителката пази в тайна бащата на бебето, като за двойката е известно само, че се познават от ученическите си години и много обичат да пътуват заедно.", "date": "2019.08.02", "title": " Алекс Раева стана майка на момиче"}
{"url": "https://trud.bg/%d1%81%d1%82%d0%be%d0%b8%d1%87%d0%ba%d0%be%d0%b2-%d1%80%d0%b0%d0%b7%d0%b4%d0%b0%d0%b4%d0%b5-%d0%bd%d0%b0%d0%b4-10-000-%d0%b0%d0%b2%d1%82%d0%be%d0%b3%d1%80%d0%b0%d1%84%d0%b0-%d0%bd%d0%b0-%d0%bb%d1%8f/", "text": "Общо над 10 000 автографа раздаде носителят на „Златната топка“ Христо Стоичков по време на своето лятно турне „25 години от САЩ’94“ в края на юли. Камата представи в нови шест града биографията „Христо Стоичков. Историята“, написана в съавторство с журналиста Владимир Памуков и издадена от „Софтпрес“. Всяка от срещите в Панагюрище, Стара Загора, Петрич, Каварна, Плевен и Русе бе съпроводена с часове подписване на книги, тениски, картички и други фен артикули. От издателството отбелязват като значим и благотворителния елемент на 8-дневния маратон. Общо 13 375 лева бяха събрани на срещите в Стара Загора и Плевен, като 11 175 от тях бяха преведени за лечението на старозагорката Камелия Добрева, а останалата част беше дарена в полза на фондация „Св. Иван Рилски“ – Плевен. „Голяма чест е да си издател на неуморния Христо Стоичков! Усмивките на тези над 5000 души, които дойдоха да вземат автограф върху книгата и да се снимат с него в шестте града на турнето, само затвърждават усещането. Най-голямата награда за нас обаче е фактът, че успяхме да срещнем стотици млади футболни таланти с най-великия български футболист, и вярвам, че неговите думи са променили много животи“, каза Милена Стефанова от издателство „Софтпрес“. „Навсякъде ни помагаха чудесни съорганизатори на местно ниво и искам да благодаря на всеки от тези над 30 души, които направиха турнето „25 години от САЩ’94“ възможно“, допълни тя. Христо Стоичков ще има и зимно турне през декември в още няколко български града, като преговорите за датите и местата на срещите са в напреднала фаза. Преди това Камата, Владимир Памуков и тяхната „Христо Стоичков. Историята“ ще гостуват в Барселона, Торонто и Варшава. „Христо Стоичков. Историята“ се превърна в най-продаваната биография в България през 2018 г., а от излизането са продадени общо над 50 000 екземпляра. „Софтпрес“ е сред водещите издателства в България, а портфолиото му включва над 1500 заглавия, подбрани така, че да отговарят на мотото „Книги за цялото семейство“.", "date": "2019.08.02", "title": " Стоичков раздаде над 10 000 автографа на лятното си турне"}
{"url": "https://trud.bg/%d0%b4%d0%b2%d0%b5-%d1%83%d0%bc%d1%80%d0%b5%d0%bb%d0%b8-%d0%bf%d1%80%d0%b0%d1%81%d0%b5%d1%82%d0%b0-%d0%bf%d0%be%d0%b4%d1%85%d0%b2%d1%8a%d1%80%d0%bb%d0%b5%d0%bd%d0%b8-%d0%bd%d0%b0-%d0%bf%d1%8a%d1%82/", "text": "Две умрели прасета са били изхвърлени във вилната зона на Търговище, срещу бившия завод за безалкохолни, и на главния път София-Варна, в района на село Пробуда. Това са информирали от Агенцията по храните на заседание на Областната епизоотична комисия в Търговище. Към момента не се уточнява кога са били намерени мъртвите животни, нито дали са предприети мерки за издирване откъде евентуално са били подхвърлени.  От животните са били взети проби за изследвания, а труповете загробени по изискванията.  На заседанието е коментирано, че в област Търговище има четири индустриални ферми. Те се намират в търговищките села Алваново и Буйново, в град Попово и в село Садина.  В трите работещи кланици в областта има 12-часово дневно присъствие на ветеринарен лекар и 12-часово нощно от полицията, за  да не се допуска внасяне на немаркирани свине. В транжорните се осъществява ежедневен контрол, а екарисажните коли се пломбират, посочват още след заседанието в областта.  Според разпорежданията в 20-километровите зони около индустриалните ферми се преустановява отглеждането на свине в обекти тип „заден двор“. Списъкът на населените места, попадащи в този обхват, е публикуван на сайта на Областта. Пак според информация, публикувана на сайта на областната управа, до петък включително, трябва да се изготви график и да започне евтаназиране на останалите домашни прасета в задните дворове в населените места, попадащи в обхвата на 20-километровите зони около големите ферми.  Община Търговище трябва да определи още една трупосъбирателна яма в района на селата Алваново и Буйново, а Община Попово още четири ями в четирите посоки на общината, с оглед да не се транспортират мъртви животни на дълги разстояния и да не се разнася заразата. Това е решено на заседанието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Две умрели прасета подхвърлени на пътя в Търговищко"}
{"url": "https://trud.bg/29-%d0%b3%d0%be%d0%b4%d0%b8%d1%88%d0%bd%d0%b0-%d0%bf%d0%be%d1%82%d1%80%d0%be%d1%88%d0%b8%d0%bb%d0%b0-%d1%81%d1%82%d1%8a%d0%ba%d0%bb%d0%b0%d1%82%d0%b0-%d0%bd%d0%b0-%d0%ba%d0%be%d0%bb%d0%b0-%d0%bd%d0%b0/", "text": "29-годишна жена е потрошила с камък задно панорамно и двете странични стъкла на автомобил „Ситроен Ц5”, паркиран пред дома на 37-годишен мъж в поповското село Кардам. Колата е станала жертва на женския гняв малко след полунощ в петък. Собственикът подал сигнал, че неизвестен извършител е помлял стъклата. При разпитите обаче станало ясно, че преди това пред къщата отишла жена, която поискала обяснение от стопанина по техни лични въпроси. Вероятно двамата се скарали и тя изляла гнева си на колата. Срещу жената е образувано бързо производство за унищожаване и повреждане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " 29-годишна потрошила стъклата на кола на мъж от поповско село"}
{"url": "https://trud.bg/%d0%b2%d0%b0%d0%b4%d1%83%d1%86-%d0%b5%d0%bb%d0%b8%d0%bc%d0%b8%d0%bd%d0%b8%d1%80%d0%b0-%d0%b8-%d1%82%d0%b8%d0%bc%d1%8a%d1%82-%d0%bd%d0%b0-%d0%bc%d0%b8%d0%bb%d0%b0%d0%bd%d0%be%d0%b2/", "text": "Лихтенщайнският „Вадуц“, който отстрани „Левски“ в Лига Европа преди година, доказа, че вече не е отбор за подценяване. Скромният клуб, който се състезава във втора швейцарска дивизия, проби до третия кръг на Лига Европа. „Вадуц“ достигна до тази фаза след сензационна победа с 2:0 след продължения над унгарския МОЛ (Види), в който играе Георги Миланов. В редовното време играчите от Лихтенщайн победиха с 1:0, а това бе и резултатът преди седмица, но в полза на унгарците. Родният национал започна титуляр и игра 64 минути, преди да бъде сменен. С успеха „Вадуц“ си осигури звезден сблъсък с немския „Айнтрахт“, финалист в последното издание на Лига Европа.", "date": "2019.08.02", "title": " „Вадуц“ елиминира и тимът на Миланов"}
{"url": "https://trud.bg/%d0%b3%d1%80%d1%83%d0%bf%d0%b0-%d1%80%d1%83%d0%bc%d1%8a%d0%bd%d1%86%d0%b8-%d0%bf%d1%80%d0%be%d0%b4%d0%b0%d0%b2%d0%b0%d0%bb%d0%b8-%d1%84%d0%b0%d0%bb%d1%88%d0%b8%d0%b2%d0%b8-%d0%b7%d0%bb%d0%b0%d1%82/", "text": "В резултат на проведена полицейска операция за установяване и задържане на чужди граждани, предлагали неистински златни накити в района на главни пътни артерии в и около столицата, на 31 юли служители на СДВР задържаха трима мъже, румънски раждани, съпричастни към подобни престъпления, съобщиха от пресцентъра на МВР. В хода на разследването е установено, че тримата използвали заучена схема, а именно: Спирали с лек автомобил с чуждестранна регистрация, имитирайки авария, с отворен преден капак, в крайното платно или в аварийната лента и махали с ръце към преминаващите покрай тях коли. Когато някой водач отбиел, за да им се притече на помощ, те на чужд език обяснявали, че са закъсали с автомобила и се нуждаят от пари. В замяна предлагали златни накити, /неистински/ а когато някой откажел прибягвали и до заплахи с оръжие. Тримата са задържани с полицейски мерки до 24 часа. След доклад на събраните материали в Софийска районна прокуратура един от румънците е с повдигнато обвинение за престъпление по чл. 198 от НК. Наложена му е мярка за неотклонение „задържане под стража“ за срок до 72 часа. Работа по документиране на цялостната им престъпна дейност продължава. От СДВР призовават: Ако има потърпевши от подобен род посегателства, които не са потърсили съдействие в полицията да подадат сигнал в най-близкото поделение на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Група румънци продавали фалшиви златни накити чрез измама и заплахи"}
{"url": "https://trud.bg/%d0%b7%d0%b0%d1%8f%d0%b2%d0%bb%d0%b5%d0%bd%d0%b8%d1%8f%d1%82%d0%b0-%d0%b4%d0%b5%d0%ba%d0%bb%d0%b0%d1%80%d0%b0%d1%86%d0%b8%d0%b8-%d0%b7%d0%b0-%d1%81%d0%b5%d0%bc%d0%b5%d0%b9%d0%bd%d0%b8-%d0%bf%d0%be/", "text": "Заявленията-декларации за получаване на всички видове семейни помощи за деца могат да бъдат подавани и по електронен път с квалифициран електронен подпис или чрез лицензиран пощенски оператор, а не само чрез лично заявяване в дирекция „Социално подпомагане“ (ДСП) по настоящ адрес, съобщиха от пресцентъра на Агенцията за социално подпомагане. Промените са в сила от 1 август. При лично заявяване за отпускане на семейни помощи в съответната ДСП по настоящ адрес, документите, упоменати като необходими за представяне в специализираната нормативна уредба, се прилагат на хартиен носител в оригинал, като се изискват за справка и личните карти на заявителите. Когато кандидатстващите за отпускане на семейни помощи използват лицензирани пощенски оператори за подаването на заявленията-декларации, необходимите документи също се прилагат в оригинал. До създаването в Единния портал за достъп до електронни административни услуги на всички електронни административни услуги, отнасящи се до предоставянето на семейни помощи, подаването на заявленията-декларации по електронен път ще се извършва чрез създадените от лицата профили в системата „Електронно връчване“. Удостоверяването на самоличността на заявителите ще се осъществява чрез квалифициран електронен подпис. Към заявленията трябва да бъдат приложени необходимите документи, сканирани като прикачен файл. Във връзка с влезлите в сила от 1 август промени в Закона за семейни помощи за деца, касаещи прекратяването на месечните помощи за отглеждане на дете до завършване на средно образование, но не повече от 20-годишна възраст, в ППЗСПД е регламентиран и редът за прекратяването на помощта, се посочва в съобщението. Когато в рамките на един месец от учебната година са допуснати отсъствия повече от три дни от дете, посещаващо група за задължително предучилищно образование и от 5 учебни часа от ученик, Агенцията за социално подпомагане (АСП) ще изисква от Министерството на образованието и науката писмено потвърждение на актуалността на подадената информация за допуснатите отсъствия от конкретното дете, преди заповедта за прекратяване на помощта да бъде издадена. Нов момент е и изплащането на еднократната помощ за ученици, записани в първи клас, на два пъти. Половината от нея ще се изплаща или предоставя след влизане в сила на заповедта за отпускането й, а втората половина в началото на втория учебен срок, ако детето продължава да учи. Еднократната помощ за ученици ще се възстановява ако: детето не постъпи в училище, освен ако причина за това е здравословното му състояние; не продължи обучението си през втория учебен срок до завършване на първи клас, освен ако това е невъзможно поради здравословното му състояние, както и когато в рамките на един месец от учебната година има допуснати отсъствия от 5 учебни часа, за които няма уважителни причини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Заявленията-декларации за семейни помощи вече могат да бъдат подавани и по електронен път"}
{"url": "https://trud.bg/%d0%b4%d0%bd%d0%b5%d1%81-%d0%b5-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8%d1%8f%d1%82-%d0%b4%d0%b5%d0%bd-%d0%bd%d0%b0-%d0%b1%d0%b8%d1%80%d0%b0%d1%82%d0%b0/", "text": "Международният ден на бирата се отбелязва всеки първи петък на август, като началото му е поставено в САЩ през 2007 година. Мотото на този ден е „Пий добра бира с добри приятели“. 5.5 милиона хектолитра бира са продадени в страната през миналата година, а оборотът на пивоварните предприятия е близо 480 милиона лева, отчитат от Съюза на пивоварите в България (СПБ) в навечерието на професионалния си празник – Илинден. В страната ни вече се произвеждат 120 марки бира. Вносът за миналата година възлиза на 308 хиляди хектолитра, а износът, който е 187 хиляди хектолитра, отбелязва 44% ръст. За 2018 г. консумацията на бира на глава от населението у нас е 75 литра. Според историците пивото се появява в средата на 10-ото хилядолетие пр.н.е., когато започва отглеждането на зърнени култури. През 1516 г. в Германия е приет Закон за чистотата на бирата, според който за производството ѝ трябва да се използват само вода, ечемик и хмел.", "date": "2019.08.02", "title": " Днес е Международният ден на бирата"}
{"url": "https://trud.bg/%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d0%b8%d0%b7%d0%bb%d1%8a%d0%b3%d0%b0%d1%85%d0%b0-83-%d0%b3%d0%be%d0%b4%d0%b8%d1%88%d0%bd/", "text": "Телефонните измамници отново подновиха атаките си в Разградско и заблудиха 83-годишна жена от областния град, която „подпомогнала полицията” с 3 960 лв., 245 щатски долара, 25 канадски долара, 13 румънски леи и златни бижута. Жената била излъгана, че тече акция за залавяне на телефонни измамници и трябва да участва с пари и злато, за да ги хванат, пък после полицията ще й върне всичко дадено. Това станало в четвъртък от 13 до 15 часа. Златото, което стопанката сложила в торбата с парите, било 2 комплекта златни обеци, синджирче с 2 сърчица, златен часовник. Всичко било хвърлено от терасата. От полицията съобщават, че тепърва ще се уточнява размерът на нанесената щета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Телефонни измамници излъгаха 83-годишна, дала им левове, долари и злато"}
{"url": "https://trud.bg/%d0%b1%d0%b8%d1%80%d0%b0-%d0%b8-%d0%bf%d0%b5%d1%81%d0%bd%d0%b8-%d0%b2-%d1%85%d0%be%d1%82%d0%b5%d0%bb%d0%b0-%d0%bd%d0%b0-%d0%bb%d0%be%d0%ba%d0%be%d0%bc%d0%be%d1%82%d0%b8%d0%b2-%d0%bf%d0%b4/", "text": "Бира, песни и много настроение в хотела на „Локомотив“ (Пловдив) след като тимът елиминира „Спартак“ (Търнава) във втория квалификационен кръг на Лига Европа. „Черно-белите“ загубиха с 1:3 в Словакия седмица след победата с 2:0 в първия мач на българска земя. Голът на чужд терен обаче бе достатъчен за триумф. Вкара го Ален Ожболт четвърт час преди края в реванша. Преди това зрителите на стадион „Антон Малатински“ се бяха порадвали на 3 попадения на домакините. Голът на „Локо“ обаче хвърли в екстаз над 500 верни фенове на „черно-белите“. След мача собственикът на клуба Христо Крушарски слезе на терена, за да поздрави играчите. Те пък от своя страна отидоха да ликуват с агитката. „Страхотна е емоцията – каза треньорът на българския тим Бруно Акрапович. – Моите играчи си бяха помислили, че са си свършили работата след първия мач, а аз им казах, че 2:0 е опасен резултат. В кариерата си не съм имал такъв мач“. След двубоя Акрапович нахлу в съблекалнята, за да поздрави домакините за емоционалната среща и добрата игра. „Най-разочароващата победа в кариерата ми – каза треньорът Шеу. – Представили сме се добре, щом и треньорът на „Локомотив“ дойде в съблекалнята и ни каза, че сме изиграли силен мач и не сме заслужавали да отпаднем. Приемам това като комплимент“. Ръководството почерпи играчи и треньори в „Локомотив“ с по една бира в ресторанта на хотела, в който бе отседнал тимът. Появата на Крушарски пък бе съпътствана със скандирания и песни от играчите. В следващия кръг „Локо“ ще се изправи срещу френския „Страсбург“, който отстрани „Макаби“ (Хайфа) с общ резултат 4:3.", "date": "2019.08.02", "title": " Бира и песни в хотела на „Локомотив“ (Пд)"}
{"url": "https://trud.bg/%d0%b1%d0%b0%d1%89%d0%b0%d1%82%d0%b0-%d0%ba%d0%be%d0%b9%d1%82%d0%be-%d1%81%d0%b5-%d1%83%d0%b4%d0%b0%d0%b2%d0%b8-%d0%b2-%d0%ba%d0%bb%d0%b0%d0%b4%d0%b5%d0%bd%d0%b5%d1%86-%d1%81%d0%b5-%d0%b5-%d0%b7/", "text": "Мелани беше много умно и будно дете, но не я свърташе на едно място. Все я гонехме и тичахме по нея. Баща й за секунди я изтървал от поглед и тя е паднала в кладенеца. Отидоха си и двамата, страшна мъка. Това разказа пред TrafficNews бабата на момиченцето на година и осем месеца от софийското село Габра, което вчера  , който се опитал да я спаси. Жестоката трагедия се разиграла в големия двор на семейната къща, която е в края на селото около 17 часа в четвъртък. 34-годишният Иво косял трева, а Мелани си играела около него. Вътре в къщата бил и дядото на детето. Кладенецът, който е на нивото на земята, е ограден само с нисък парапет. Както винаги бил покрит с леген. Момичето обаче го бутнало, вероятно след като се е спънало, и полетяло в отвора. Бащата реагирал почти веднага и се опитал да влезе в кладенеца, но се заклещил на 2-3 метра в него. Иво били едър мъж, тежък около 120 килограма, обясни дядото на Мелани. “Само ми каза нямам въздух, нямам въздух, дърпай”, разказа потресеният възрастен мъж, който не успял да издърпа сина си жив. Когато той започнал да крещи за помощ, дошли съседи и с общи усилия изтеглили от кладенеца Иво, но той вече не давал признаци на живот. Близките на Мелани сами извадили тялото й от водата. „Закачихме я с някаква кука за чорапчето на краченцето. Имаше много пяна по устата, когато я извадихме”, обясни дядо й. “Мелани беше къдраво и усмихнато момиченце. На всички знаеше имената, даже вече можеше да смята, диво и щуро дете беше, за минутка не сядаше”, добави през сълзи бабата на детето. Майката на Мелани е от Вакарел и рядко оставала в Габра. По време на трагедията отново не е била там, защото отишла да си ремонтира колата. След трагедията дошла, но днес си стегнала багажа и заминала, обясниха родителите на нейния съпруг. Жители на селото разказаха, че почерненото семейство било с добро име, били работливи и разбрани хора. Бащата Иво пораснал пред очите на възрастните съседи, бил добряк, последно работел в склад в съседното село Крушовица. Малката Мелани пък била любимка на всички баби в Габра заради веселия си характер. „Голяма трагедия! Не стига тая мъка, ами по разни там фейсбуци пишат, че родителите на Мелани били безотговорни и затова станала белята. Не ги е срам, човекът си отиде, но не успя да спаси момиченцето”, коментираха местните хора. Мелани и баща й ще бъдат погребани в един ковчег утре. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Бащата, който се удави в кладенец, се е заклещил при опита да спаси дъщеря си"}
{"url": "https://trud.bg/%d1%81%d0%b8%d0%bb%d0%bd%d0%be-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d0%ba%d1%80%d0%b0%d0%b9-%d0%be%d1%81%d1%82%d1%80%d0%be%d0%b2-%d1%81%d1%83%d0%bc%d0%b0%d1%82/", "text": "Регистрирано е силно земетресение с магнитуд 6,8 югоизточно от остров Суматра, Индонезия, показва справка на страницата на Европейския средиземноморски сеизмологичен център . Трусът е станал в 19:03 часа местно време (15:03 часа българско време) на 233 километра югозападно от град Тангеранг в Индийския океан югозападно от столицата Джакарта на дълбочина от 40 километра. Земетресението е усетено силно в гъсто населената югозападна част на остров Суматра. Засега няма информации за пострадали хора и нанесени материални щети. Отправено е предупреждение за възникването на вълни цунами. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Силно земетресение край остров Суматра"}
{"url": "https://trud.bg/%d0%b5%d1%82%d1%8a%d1%80-%d0%b0%d0%bc%d0%b1%d0%b8%d1%86%d0%b8%d1%80%d0%b0%d0%bd-%d0%b7%d0%b0-%d0%bf%d1%8a%d1%80%d0%b2%d0%b0-%d0%bf%d0%be%d0%b1%d0%b5%d0%b4%d0%b0/", "text": "„Болярите“ посрещат Ботев (Пловдив) с надежди за първа победа през сезона, след като стартираха обнадеждаващо с три поредни ремита срещу елитните ЦСКА, „Левски“ и „Черно море“. „Готвим се сериозно и излизаме за победа. „Ботев“ си е от големите отбори в България и знаем, че няма да ни е лесно. Въпреки, че загубиха от „Левски“, показаха добра игра и в никакъв случай не са за подценяване“, коментира старши треньорът Росен Кирилов. „Всички в „Етър“ сме амбицирани да постигнем първа победа и да зарадваме феновете с позитивен резултат. Трите мача без загуба срещу водещите отбори не може да не ни дават самочувствие, но тези резултати и задължават, защото е важно сега да вземем победа пред собствена публика“, коментира капитанът Христо Иванов, като призна, че няма да е лесно срещу пловдивчани, но предупреди, че и на тях никак няма да им е леко на стадион „Ивайло“. Националът Крум Стоянов пропуска мача в събота. Защитникът получи контузия на рамото при гостуването във Варна и пропусна тренировките през седмицата. Стоянов със сигурност остава извън групата за мача. Голмайсторът Дани Младенов тренираше на облекчен режим, но ще е готов за двубоя, увери Росен Кирилов. Добрата вест е, че Милчо Ангелов и Христофор Хубчев, които дълго време лекуваха контузии, вече водят пълноценни тренировки, но едва ли на тях ще се разчита в събота, тъй като се нуждаят от време, за да влязат в необходимата форма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " „Етър“ амбициран за първа победа\t"}
{"url": "https://trud.bg/%d0%b0%d1%8f%d0%ba%d1%81-%d0%b8-%d1%81%d0%b5%d0%bb%d1%82%d0%b8%d0%ba-%d1%87%d0%b0%d0%ba%d0%b0%d1%82-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86/", "text": "Полуфиналистът в Шампионската лига от миналия сезон „Аякс“ и шотландският гранд „Селтик“ са сред потенциалните съперници на „Лудогорец“ в плейофната фаза на Лига Европа. До там тимът от Разград все още не е стигнал, но му остава само една крачка. Българският първенец се класира за третия квалификационен кръг на турнира, след като победи с 4:0 исландския „Валур“ във втория мач от битката между двата тима. Първата среща на острова в Атлантическия океан завърши наравно 1:1 и така с общ резултат 5:1 българския тим продължава към следващия съперник.  Той е ТНС от Уелс. „Нищо не знам за следващия съперник, предпочитам да не се занимавам предварително с други отбори“, каза Стойчо Стоев, треньорът на „Лудогорец“ след успеха над „Валур“. Наставникът добави, че в следващите дни започва разузнаването на уелския тим. ТНС е шампион в родината си за осми пореден път, като още по-впечатляващото е, че има едва 2 загуби за цялата календарна година. Те дойдоха от „Копенхаген“ в квалификациите за Шампионската лига – 0:2 и 0:1. Ако „Лудогорец“ елиминира ТНС ще стигне до плейофите, където освен „Аякс“ и „Селтик“, дебнат и други именити тимове. Там възможни съперници са „Цървена звезда“, „Динамо“ (Загреб), „Марибор“, „Розенборг“, ПАОК, „Клуж“, Копенхаген“, „Апоел“, „Карабах“ и дори … „Ференцварош“. Именно от унгарците „орлите“ отпаднаха в квалификациите на Шампионската лига този сезон, но съдбата може да ги изправи отново един срещу друг. Жребият за плейофите в Лига Европа ще се тегли в понеделник, а срещите на „Лудогорец“ с ТНС са на 8-ми и 15 август. В първата среща „орлите“ са домакини.", "date": "2019.08.02", "title": " „Аякс“ и „Селтик“ чакат „Лудогорец“"}
{"url": "https://trud.bg/%d1%85%d0%b5%d0%b1%d1%8a%d1%80-%d0%b3%d0%be%d0%bd%d0%b8-%d1%82%d0%b8%d1%82%d0%bb%d0%b0-%d1%81-%d0%b0%d0%bb%d0%b5%d0%ba%d1%81%d0%b8%d0%b5%d0%b2-%d0%b8-%d0%b1%d1%80%d0%b0%d1%82%d0%be/", "text": "Волейболният „Хебър“ ще гони титлата на България този сезон и за целта привлече бившите национали Тодор Алексиев и Георги Братоев.  „С този отбор, който сме направили, трябва да спечелим всичко“, обяви старши треньорът Атанас Петров.  През миналия сезон тимът ликува с Купата на България за първи път в историята си.  „Не можех да пренебрегна условията, които ми предложиха в Пазарджик – каза Алексиев, шампион с гръцкия „Олимпиакос“ в последните 2 години. – Честно казано, те са доста по-добри от тези на много места в чужбина. А и градът е близо до София, където живее семейството ми, което е много важно за мен.“ На първия сбор се явиха всичките 6 нови попълнения. Останалите нови са Любомир Агонцев, Николай Къртев, Добри Иванов и Денис Чавдаров. В тима остава и любимецът на публиката Брадли Гънтър. С петима нови започва сезона и „Марек Юнион Ивкони“. В тима остава Чоно Пенчев, който бе част от националния тим това лято. А от „Хебър“ се връща преотстъпеният Светослав Станков. Останалите ще бъдат обявени, когато бъдат подписани договори с тях. Дупнишкият тим обаче се разделя с четиримата си играчи от Уганда и Руанда, които имат оферти от чужбина.  Ново име има и в шампиона „Нефтохимик 2010“ , където започва бившият национал Мирослав Градинаров.", "date": "2019.08.02", "title": " „Хебър“ гони титла с Алексиев и Братоев"}
{"url": "https://trud.bg/%d1%82%d1%80%d1%8a%d0%bc%d0%bf-%d1%89%d0%b5-%d1%81%d0%b0%d0%bd%d0%ba%d1%86%d0%b8%d0%be%d0%bd%d0%b8%d1%80%d0%b0-%d1%80%d1%83%d1%81%d0%b8%d1%8f-%d0%b7%d0%b0%d1%80%d0%b0%d0%b4%d0%b8-%d1%83%d0%bf%d0%be/", "text": "Президентът Доналд Тръмп е подписал указ за налагане на санкции срещу Русия за използването на химическо оръжие при нападението през 2018 г. срещу двойния агент Сергей Скрипал и дъщеря му Юлия, пише американската редакция на Politico, като се позовава на двама американски държавни служители. Администрацията на Тръмп наложи група от санкции миналата година, както се изисква от закона от 1991 г. Същият закон изисква от президента да наложи втора група санкции, ако не може да се потвърди, че въпросната държава е спряла да използва химическо оръжие. Американските разузнавателни агенции не успяха да потвърдят това, въпреки че Москва продължава да отрича да е отговорна за атаката срещу Сергей и Юлия Скрипал. Но Тръмп, който не държи да антагонизира руския президент Владимир Путин, не бърза с налагането на втората група санкции. Докато пътуваше за митинг в Синсинати в четвъртък той още веднъж отрече да съществува заплаха от руска намеса в изборите в САЩ. На въпрос на репортер дали Русия продължава да се меси в американските избори, американският президент отговори: „Вие не вярвате действително в това. Вярвате ли в това?“ От администрацията на държавния глава потвърдиха информацията, че Тръмп и Путин са разговаряли по телефона. Не е ясно дали са дискутирали предстоящите санкции. Говорител на Белия Дом заяви, че темата на разговора са били пожарите в Сибир и „търговията между двете страни“. Президентът беше подтикнат да наложи втората група от санкции от писмо, изпратено до Тръмп по-рано тази седмица от ръководителите на Комисията по външна политика към Камарата на представителите, Елиът Ейнджъл и Майкъл МакКол. Конвенцията за забрана на химическите и биологическите оръжия, според тях, изисква да се наложат и втората група санкции в рамките на три месеца от използването на химическо оръжие. От атаките е минала повече от година, се пише още в писмото, затова ви призоваваме да предприемете незабавни действия, за да понесе Русия отговорността си за грубата употреба на химическо оръжие в Европа. Белият дом не коментира темата веднага. Държавният департамент и Министерството на финансите са подготвили пакета от санкции още в края на март, предаде „Ройтерс“, но оттогава чакат президента да го подпише. Скрипал е бивш офицер от военното разузнаване на Русия, който едновременно работеше и за британските разузнавателни служби. Той и дъщеря му Юлия бяха открити в безсъзнание през март 2018 г., след като бяха отровени. И двамата оцеляха при нападението, но местонахождението им не се знае от предполагаемото им изписването от болница във Великобритания. В отговор, САЩ и европейските държави изгониха няколко десетки руски дипломати, а САЩ наложи първата група санкции срещу Русия през Август 2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Тръмп ще санкционира Русия заради употреба на химическо оръжие срещу Сергей Скрипал"}
{"url": "https://trud.bg/%d0%b4%d1%8a%d1%89%d0%b5%d1%80%d1%8f%d1%82%d0%b0-%d0%bd%d0%b0-%d0%bc%d0%b0%d1%80%d0%b8%d1%8f-%d0%b2-%d0%b1%d0%b0%d0%bd%d1%81%d0%ba%d0%b8-%d0%b7%d0%b0-%d0%b1%d0%bb%d0%b8%d0%b7%d0%be-400-%d0%bb%d0%b5/", "text": "Попфолк певицата Мария, по-известна като Мара Отварачката, заведе 12-годишната си дъщеря Марая на море, като я облече в бански костюм на марката Fendi. Цената на целия бански на луксозния бранд е 180 паунда или 380 лева. Малката Марая се радва както на скъпи подаръци, така и на успех в социалните мрежи. Момичето има личен Instagram профил с близо 5000 последователи, от който се вижда, че банският не е единствената луксозна дреха, която тя притежава. Сред марките, които носи Марая, са DKNY (Donna Karen New York), Givenchy и др. Освен това, певицата често взима дъщеря си със себе си, когато пътува до остров Бали или Йордания.  ", "date": "2019.08.02", "title": " Дъщерята на Мария в бански за близо 400 лева\t"}
{"url": "https://trud.bg/%d0%b8%d0%b2%d0%b5%d1%82-%d0%bb%d0%b0%d0%bb%d0%be%d0%b2%d0%b0-%d1%89%d0%b5-%d0%b1%d1%8f%d0%b3%d0%b0-%d0%bd%d0%b0-3-%d0%b4%d0%b8%d1%81%d1%86%d0%b8%d0%bf%d0%bb%d0%b8%d0%bd%d0%b8/", "text": "Ивет Лалова ще бяга на три дисциплини на европейското отборно първенство във Вараждин (Хърватия) следващия уикенд. Спринтьорката е заявена за 100 м, 200 м, както и в щафетата 4 по 100 метра. На първенството ще стартират и другите ни двама елитни атлети – олимпийската вицешампионка Мирела Демирева и Тихомир Иванов, и двамата в скока на височина. Спортист №1 на България за 2015-а Габриела Петрова пък ще мери сили и в двата хоризонтални скока – на дължина и троен. А еврошампионката в тласкането на гюле за 2019-а Радослава Мавродиева ще направи първи старт за летния сезон. В отбора се връща и Лиляна Георгиева, която имаше клубни проблеми. Тя ще бяга на 800 м.", "date": "2019.08.02", "title": " Ивет Лалова ще бяга на 3 дисциплини"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d0%ba%d0%b0%d1%86%d0%bd%d0%b0-%d0%b0%d0%b2%d0%b0%d1%80%d0%b8%d0%b9%d0%bd%d0%be-%d0%b2%d1%8a%d1%80%d1%85%d1%83-%d0%bc%d0%b0%d0%b3%d0%b8%d1%81%d1%82%d1%80/", "text": "Малък самолет извърши аварийно кацане на пътя в щата Вашингтон. Камера на полицейски патрул засне инцидента, завършил без пострадали и материални щети. Шансът е бил на страната на пилота, защото в този момент е нямало движение. Причина за аварията е повреда в горивната система. След спиране самолета е избутан до паркинг наблизо. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Самолет кацна аварийно върху магистрала в САЩ (ВИДЕО)"}
{"url": "https://trud.bg/%d0%bc%d1%8a%d0%b6-%d1%81%d0%b5-%d1%81%d0%b0%d0%bc%d0%be%d1%83%d0%b1%d0%b8-%d0%b4%d0%be-%d0%b1%d0%b5%d0%bd%d0%b7%d0%b8%d0%bd%d0%be%d1%81%d1%82%d0%b0%d0%bd%d1%86%d0%b8%d1%8f-%d0%b2-%d1%81%d0%be%d1%84/", "text": "Труп на мъж с прострелна рана в главата е бил открит до бензиностанция в София, съобщи  . Сигналът е подаден тази сутрин около 9 часа. На място са изпратени екипи на полицията. Криминалистите са открили до тялото на мъжа и пистолетът, с който е произведен фаталния изстрел. От СДВР съобщиха, че мъжът е на 48 години и сам е посегнал на живота си. По случая е образувано досъдебно производство. Причините за самоубийството тепърва ще се изясняват. По непотвърдена информация самоубиецът се казва Илиян Александров и е от Враца. Той е зет на местния бизнесмен Георги Георгиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Мъж се самоуби до бензиностанция в София"}
{"url": "https://trud.bg/%d0%b1%d0%b0%d0%bd%d1%81%d0%ba%d0%be-%d0%bf%d0%be%d1%87%d0%b5%d1%82%d0%b5-%d1%81-%d0%bf%d0%b0%d0%bd%d0%b8%d1%85%d0%b8%d0%b4%d0%b0-%d0%b3%d0%b5%d1%80%d0%be%d0%b8%d1%82%d0%b5-%d0%bd%d0%b0-%d0%b8%d0%bb/", "text": "С отслужване на панихида в черквата „Света Троица” в Банско бе дадено началото на тържественото честване на 116-тата годишнина от Илинденско-Преображенското въстание. Много жители и гости взеха участие и в паметното тържество пред мемориала „Банско помни героите”, за да засвидетелстват своя почит към героите на Илинденско-Преображенското въстание и към всички банскалии, взели участие в него. Към своите съграждани, кметът на Общината Георги Икономов, се обърна с думите:  „И до днес, ние, банскалии, не само помним героите, но и учим децата си на памет! Така съхраняваме духа на въстанието и неговото непреходно значение, като една от най-мощните прояви на българския национален дух. И нека се знае, че в пламъците на опожарените села, в почернените бански родове, не изгоря волята на хората от нашия край. Тази воля е жива! С тази воля днес градим настоящето и гледаме уверено в бъдещето! Това е нашата истинска почит към героите на Илинден и Преображение и така ще бъде винаги – тук, на тази земя! Поклон пред тяхното безсмъртие!” За историята на въстанието и участието на банскалии в него говори Георги Питов – уредник в Музеен комплекс Банско. Единайсет годишната Радостина Кехайова развълнува присъстващите с песен за героите. Водещата на ритуала Елена Калайджиева изпълни стихове за Илинденската епопея. В знак на признателност към всички загинали във въстанието, бяха положени венци и цветя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Банско почете с панихида героите на  Илинденско-Преображенското въстание"}
{"url": "https://trud.bg/%d0%ba%d0%b0%d0%ba-%d1%83%d1%80%d0%b1%d0%b0%d0%bd%d0%b8%d0%b7%d0%b0%d1%86%d0%b8%d1%8f%d1%82%d0%b0-%d0%b2%d0%bb%d0%b8%d1%8f%d0%b5-%d0%bd%d0%b0-%d1%82%d1%80%d0%b0%d0%b4%d0%b8%d1%86%d0%b8%d0%b8%d1%82/", "text": "Национална кръгла маса на тема: „Традициите днес – мостове през границите“ се проведе в свищовското село Царевец в рамките на фестивала „Фолклорен извор“. Събитието е първо и за новооткрития Център за култура, образование и отдих в село Царевец, създаден по трансграничния проект „Традиция и танци – мост над река Дунав“, дейностите на който включват организирането и провеждането на събития от подобен характер. В първия панел бяха беседвани темите за динамиката на традициите, местата на памет в малкия град като мостове или граници между миналото и съвременността, традициите и иновациите, както и темата за новите погребални традиции, които се променят във връзка с динамиката на времето. Лектори по темите бяха: проф. днк Маргарита Карамихова от ВТУ „Св. св. Кирил и Методий“ която беше и модератор на панела, проф. д-р Петко Петков, също от ВТУ „Св. св. Кирил и Методий“, гл. ас. д-р Светлана Антова от Института за етнология и фолклористика с Етнографски музей при БАН и докторантът към ВТУ „Св. св. Кирил и Методий“ и кмет на община Свищов Генчо Генчев. Интересните теми, които бяха дискутирани, изведоха на преден план няколко основни фактора, които оказват влияние върху българските традиции през годините. Едни от тези фактори са урбанизацията, модернизацията и динамиката на живот, които пряко или косвено оказват влияние върху традициите във времето. Всички дебатиращи се обединиха около тезата, че личният принос на всеки един човек е от ключово значение за съхраняване и предаване на непреходните традиции и запазването им във възможно най-автентичен вид. Макар институциите да полагат усилия в посока запазване чистотата на традициите, най-активно въздействие оказват семейната среда, читалищните и културни центрове, които чрез развиване на самодейността и пресъздаването на обредността, празниците и ритуалите играят ролята на мост между поколенията през годините. Във втория панел на Националната кръгла маса бяха разгледани теми като  праисторическото наследство, знаците, обичаите и накитите; Сопотските майстори като пазители и възродители на старите български традиции, а в етнокултурни аспекти – ромската жена, като настояще и бъдеще. Лектори във втората част на форума бяха: проф. дн Мария Шнитер – ПУ „Паисий Хилендарски“, докторант Ивайло Крумов, директор на Исторически музей – Белоградчик, докторант Пламена Кирова, (ВТУ „Св. св. Кирил и Методий“), РИМ Бургас, ас. д-р Павлин Чаушев, ВТУ „Св. св. Кирил и Методий“, докторант Борислава Петрова, (ВТУ „Св. св. Кирил и Методий“), директор на Къща музей „ Иван Вазов“ – гр. Сопот и д-р Севим Куртчу, ОУ “Св. Св. Кирил и Методий“ с. Сеслав, общ. Кубрат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Как урбанизацията влияе на традициите дискутираха на Национална  кръгла маса в Свищовско\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b2%d0%bb%d0%b5%d0%b7%d0%b5-%d0%b2-%d1%83%d0%bf%d1%80%d0%b0%d0%b2%d0%b0%d1%82%d0%b0-%d0%bf%d0%be-%d0%b0%d0%b9%d0%ba%d0%b8%d0%b4%d0%be-%d0%b2-%d0%b5/", "text": "Българин влезе в Управителния съвет на Европейската федерация по айкидо. Председателят на родната централа Пламен Юруков бе избран на общото събрание на организацията в Амстердам. На форума присъства и Мицутеру Уешиба (Япония), правнук на основателя на това бойно изкуство Морихеи Уешиба, както и цялото ръководство на Световната федерация. „Приемам този пост като признание за работата на целия ми екип – заяви Юруков. – Това ни задължава още по-усърдно да промотираме ценностите на нашия спорт.“ Догодина през юни федерацията ни ще чества 30-годишнина, както и 35 г. айкидо в България. Гост ще бъде Мицутеру Уешиба.", "date": "2019.08.02", "title": " Българин влезе в управата по айкидо в Европа"}
{"url": "https://trud.bg/%d0%b8%d0%b2%d0%b0%d0%bd-%d0%b9%d0%be%d0%bd%d1%87%d0%b5%d0%b2-%d0%b5-%d0%bd%d0%be%d0%b2%d0%b8%d1%8f%d1%82-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b5%d0%bd-%d0%b4%d0%b8%d1%80/", "text": "С решение на Съвета на директорите (СД) на „Български Енергиен Холдинг” ЕАД е извършена промяна в ръководния състав на „Национална електрическа компания“ ЕАД. На мястото на Петър Илиев, като член на СД и изпълнителен директор, застава Иван Йончев. Промените влизат в сила от деня на вписване на решенията в Търговския регистър към Агенцията по вписвания. Иван Йончев е заемал длъжностите Изпълнителен директор, зам.- изпълнителен директор, както и ръководител отдел „Правен“ в „Български Енергиен Холдинг” ЕАД. От 2014 г. Иван Йончев е член на Съвета на директорите на „АЕЦ Козлодуй“ ЕАД. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Иван Йончев е новият изпълнителен директор на НЕК"}
{"url": "https://trud.bg/%d0%be%d1%82%d0%bb%d0%b0%d0%b3%d0%b0%d1%82-%d0%bf%d1%83%d1%81%d0%ba%d0%b0%d0%bd%d0%b5%d1%82%d0%be-%d0%bd%d0%b0-%d1%82%d1%80%d0%b5%d1%82%d0%b8%d1%8f-%d0%bb%d1%8a%d1%87-%d0%bd%d0%b0-%d0%bc%d0%b5%d1%82/", "text": "Първите метровлакове по третия лъч на метрото ще бъдат пуснати през месец февруари 2020 година. Първоначално участъкът от „Красно село“ до „Патриарх Евтимий“ трябваше да бъде въведен в експлоатация през септември. Забавянето се налага поради времетраенето на тестовете на влаковете и цялостната автоматика, обясни пред   директорът на „Метрополитен София“ Стоян Братоев. „Това е ново поколение системи за управление. Досега ние за три месеца правихме тестовете на предишните участъци. Минималният срок, по искане на „Сименс“, беше осем месеца, но те се съгласиха да го намалим на шест месеца. И в момента работим в този шестмесечен срок. В участъка бул. „България“ – „Красно село“ вече са започнали тестовете, предстои в края на този месец да започнат и от бул. „България“ до ул. „Граф Игнатиев“. Инж. Братоев уточни, че провежданите тестове в участъка бул. „България“ до „Красно село“ са в напреднала фаза и се очаква да приключат в края на месец октомври. Въпреки това, метрото в този участък ще бъде пуснато заедно с останалата част от третия метродиаметър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Отлагат пускането на третия лъч на метрото за февруари 2020-а"}
{"url": "https://trud.bg/%d0%b1%d0%be%d1%82%d0%b0%d1%81-%d1%81-%d0%bf%d1%80%d0%be%d0%b1%d0%bb%d0%b5%d0%bc%d0%b8-%d0%b2-%d0%b4%d0%b2%d0%b8%d0%b3%d0%b0%d1%82%d0%b5%d0%bb%d1%8f-%d0%b2-%d0%bf%d1%8a%d1%80%d0%b2%d0%b0%d1%82%d0%b0/", "text": "Световният шампион Люис Хамилтън бе най-бърз в първата свободна тренировка за Гран при на Унгария във Формула 1. Неговият съотборник в „Мерцедес“ обаче Валтери Ботас пропусна сесията заради проблем с двигателя. Финландецът излезе на пистата и още във втората си обиколка се прибра в бокса. От тима на „сребърните стрели“ разкриха, че Ботас ще получи нов двигател за втората тренировка. На пистата „Хунгароринг“ Хамилтън завъртя 41 обиколки, като даде време 1:17.233 минути. Втори остана Макс Верстапен („Ред Бул“) с изоставане от +0,165 секунди, а трети завърши Себастиан Фетел (“Ферари”) с пасив от 0,166 секунди.", "date": "2019.08.02", "title": " Ботас с проблеми в двигателя в първата тренировка"}
{"url": "https://trud.bg/%d1%83%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be%d1%82%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d1%81-30-%d0%b4%d0%bd/", "text": "Щабът за изпълнение на областния план за защита при бедствия удължи с 30 дни бедственото положение в областта заради заболяването африканска чума по свинете, съобщиха от пресцентъра на Областна администрация – Добрич. От понеделник екипи с представители на МВР в тях започват проверки в населените места за спазване на заповедта на областния управител. Днес се е провело заседание на Щаба за изпълнение на областния план за защита при бедствия. Заседанието е било свикано и водено от областния управител Красимир Кирилов. Поводът – вземане на решение за удължаване на обявеното на територията на област Добрич бедствено положение във връзка с усложнената епизоотична обстановка в страната вследствие заболяването от Африканска чума по свинете. Единодушно членовете на Щаба са гласували за удължаване с 30 дни на бедственото положение на територията на област Добрич. Решението на Щаба за изпълнение на областния план за защита при бедствия е съгласувано с министъра на вътрешните работи Младен Маринов, съгласно нормативната уредба у нас. В тази връзка областния управител е издал заповед, с която по надлежния ред са уведомени общините на територията на областта и всички институции, имащи отношение към проблема. В рамките на заседанието са обсъдени и одобрени и мерките, които влизат след изтичането на гратисния период на стопаните, отглеждащи прасета в т. нар. „заден двор“. Решено е, че ще бъде съставен график и екипи започват проверки в населените места на територията на цялата област Добрич. На стопани, които не са заклали животните си, ще им бъде налагана санкция, съгласно Закона за ветеринарномедицинската дейност и ще се пристъпи към умъртвяване и загробване на установените прасета. По последни данни, предоставени от инж. Десислава Иванова, директор на ОДЗХГ, по данни на кметове на населени места, на територията на област Добрич в задни дворове има 1046 прасета. Областният управител Красимир Кирилов още веднъж отправя апел към всички, които отглеждат прасе за лични нужди, да се възползват от почивните дни, за да оползотворят месото. Д-р Борислав Каменов, директор на ОДБХ -Добрич, обръща внимание на всички да заравят отпадъците от животните. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.02", "title": " Удължават бедственото положение с 30 дни в област Добрич заради чумата по свинете"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b3%d1%80%d1%83%d0%b7%d0%b8%d0%bd%d1%86%d0%b8-%d0%bd%d0%b5-%d1%81%d0%bf%d1%80%d1%8f%d1%85%d0%b0-%d0%b0%d0%b9%d0%ba-%d0%b2-%d0%b1%d1%83%d0%ba%d1%83%d1%80%d0%b5%d1%89/", "text": "Двама грузинци не успяха да спрат Айк Мнацаканян на турнира по класическа борба в Румъния. Бронзовият ни медалист от световното и европейското надви първия с 3:1, а втория след 1:1. На полуфиналите по-късно тази вечер в категория до 72 кг националът ще излезе срещу трети грузински ас. Най-силните си отбори пратиха свои състезатели в Букурещ, тъй като надпреварата е проверка преди световното в Казахстан през септември, първа олимпийска квалификация за Токио 2020.  Категорията на Айк обаче е неолимпийска и той е амбициран на мондиала да сваля на 67 кг. В тази категория снощи до полуфиналите достигнаха Дейвид Димитров и Константин Стас. При успех двамата ще излязат един срещу друг за титлата. Утре започва и европейският шампион от 2017-а Тарек Абделслам, който се връща в борбата след повече от година. През това време египтянинът с наш паспорт направи две операции, но вече е възстановен. Тарек ще спори в олимпийската категория до 87 кг. При жените Тайбе Юсеин, №1 в света и Европа за 2018-а, започна с бърза победа с технически туш 10:0 срещу румънката Сигачевска в категория до 62 кг. Убедително стартира и Евелина Николова (53 кг) срещу Симона Йонеску, също от Румъния – 10:0. До полуфиналите стигнаха също Георги Вангелов (57) и Али Умарпашаев (70) в свободния стил. Японките триумфираха с 3 титли в първия ден на световното за кадетки в София, с което направиха сериозна заявка за отборния трофей. Нито една от българките обаче не успя да стигне до подиума, след като Жулиета Бонева (46) и Моника Ангелова (69) загубиха с туш от беларускини в репешажите.  Днес в „Арена Армеец“ излиза и най-голямата ни надежда за отличие при класиците Едмонд Назарян (51), двукратен №1 в Европа.  По време на финалите интерес предизвика демонстративна среща на младия турски треньор Али Бурак с 10-годишния Фатих, момче със Синрдом на Даун. Специалистът работи с юношата от 4 г. и двамата имат много силна връзка помежду си. И както се видя Фатих вече може да се похвали със завидни умения на тепиха. За финал малчуганът получи и медал, като на истински шампион.", "date": "2019.08.02", "title": " Двама грузинци не  спряха Айк в Букурещ"}
