{"url": "https://trud.bg/%d0%bd%d0%b5-%d0%b5-%d0%be%d1%82%d0%ba%d1%80%d0%b8%d1%82%d0%be-%d0%b2%d0%b7%d1%80%d0%b8%d0%b2%d0%bd%d0%be-%d1%83%d1%81%d1%82%d1%80%d0%be%d0%b9%d1%81%d1%82%d0%b2%d0%be-%d0%b2-%d1%81%d0%b3%d1%80%d0%b0/", "text": "Не е открито взривно устройство в сградата на постоянното представителство на България в ЕС, информира Представителството ни в Брюксел ще продължи работата си утре в нормален график. Сградата беше затворена следобед след   а служителите бяха изведени навън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Не е открито взривно устройство в сградата на Постоянното представителство на България към ЕС"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82%d0%b8-%d0%b8%d1%81%d0%ba%d0%b0%d1%82-%d0%be%d1%82%d0%b2%d0%be%d0%b4-%d0%bd%d0%b0-%d0%bf%d1%80%d0%be%d0%ba%d1%83%d1%80%d0%be%d1%80%d0%b0-%d0%b8-%d0%b2%d1%80/", "text": "Делото за адската жп катастрофа в шуменското село Хитрино, която отне живота на 7 души, рани 29 и срути десетки сгради, може да тръгне по същество на 7 март по реда на съкратено съдебно следствие. Това поискаха с оглед икономия на време и средства защитниците на двамата обвиняеми главният машинист Димитър Михнев/42г./ и помощникът му Радослав Петков/61г./. Те са обвинени в причиняване на смърт по непредпазливост на 7 лица и тежки, и средни телесни повреди на още 14. Подсъдими и адвокатите им са съгласни безспорни експертизи и показания на пострадали да бъдат приети, без изслушването на вещи лица и свидетели. Обвиняемите обаче, не признават вина и нямат намерение да сторят това, така че не биха се ползвали от 1/3 намаляване на наказанието, уточни единият от защитниците Ивайло Йорданов. Стартът на процеса беше насрочен в понеделник от съдия-докладчика Румяна Райкова по време на първо разпоредително заседание по казуса в Окръжния съд в Шумен, на което бяха призовани и към 30 пострадали и близки на загинали. Повечето от хората дойдоха, сред тях имаше и няколко с патерици. Адвокатите на машинистите поискаха отвод на прокурора по делото Маргарита Георгиева, заради предубеденост, едностранчивост, липса на обективност, защото от началото на досъдебното производство е приела като причина високата скорост на влака и е указвала да се събират доказателства само в тази насока. В обвинителния акт се сочи, че причина за катастрофата е високата скорост – 78 км/ч, вместо допустими 40 км. В първия месец били депозирани 6 молби с искане да се изземат доказателства – части от железния път, за да се провери дали причината за дерайлирането не е той и да се ангажира отговорност на лица от Национална компания железопътна инфраструктура /НКЖИ/. Според защитата, дефект е довел до насочване на 6-ти вагон по коловоз 4. Искали са изземане на вагона с пропилен и жп стрелка N5, но получили отказ от прокуратурата. „Не съм предубедена, професионално съм извършила задълженията си“, каза Георгиева и уточни, че не е било възможно изземането на толкова обемни доказателства, не е имало и нужда. Напомни, че и местопроизшествието не е било запазено, по-важен бил живота на хората. Направени били необходимите огледи, положението на стрелките /по-точно сърцето на стрелка 5/ е фиксирано и не било нужно изземане. Още един довод имаха защитниците за отвода – прокуратурата не е иззела леко обгорял дневник от кабинката /пост 2/ с телефонограми на стрелочника, но Георгиева каза, че това не е истина. Съдът обяви, че няма основания за отвод на прокурора. Тримата защитници на обвиняемите поискаха и прекратяване на съдебното производство и връщане на делото на прокуратурата, заради процесуално нарушение, което нарушава правото на защита на обвиняемите – не са им предоставени три важни видеозаписа от огледи. Единият е от оглед на локомотив, вторият от негов допълнителен оглед и третият от оглед на цистерните на жп гара Хитрино. Те са правени в периода 12 – 15 декември 2016 г. и са доказателства, събрани по законен ред. Адвокатите обясниха, че това не е станало нито чрез прожекция на видеозаписите, нито чрез предоставянето им на магнитен носител. Тези видеа не са приложени и по делото, настоя защитата. Съдия Райкова поясни, че всички файлове с видеа са били събрани на един диск – обкт N18. Съдържанието му най-вероятно е останало непознато на защитата, заради некоректно описание от страна на следователи. Допуснато е процесуално нарушение, но може да се отстрани с възпроизводство на всички файлове в съдебно заседание, каза Райкова. Тя не уважи искането на адвокатите за връщане на делото на прокуратурата. Това определението ще бъде обжалвано от защитата пред Апелативен съд-Варна и ако той го уважи, е възможно да не бъде спазена насрочената дата на делото, коментираха магистрати.  По време на заседанието в понеделник от НКЖИ постъпи молба за конституирането им като граждански ищец и стана ясно, че предявяват 315 029, 61 лв. за претърпени имуществени щети към двамата обвиняеми, както и лихви. Съдът остави без разглеждане молбата на генералния директор на структурата. Извършени са 77 експертизи, но нито една не касае имуществени вреди. „Не искам да си спомням за този ден. Аз посрещнах влака, аз му дадох ход, подадох светлинни сигнали за отклонение, но той влезе като стрела. Нямаше тракане на колелетата, само бучаха вентилатори, изтормозен влак… За отклонение трябва да влезе с до 40 км, а той сякаш беше със 100, аз нямам километраж, но… Той беше прегазил абсолютно всички норми“, разказва стрелочникът Ирфан, дежурен във фаталната утрин на 10 декември 2016 г. /Според обвинението влакът е бил с 78 км/ч б.а./ Обяснява, че от 35 г. работи това, но такъв влак не е виждал. „Той влезе със страшна скорост, беше явно, че ако не падне, ще излезе и ще удари пътническия влак. Влезе като стрела и моментално спря. И най интересното – влакът нали се е скъсал, а като се скъса, трябва да спре автоматично, а той минал още 150-200 метра“, чуди се Ирфан. Научил, че след инцидента машинистите питали „Защо ни спряхте?“. „Какво означава това, че нищо не са разбрали?“, диви се жп работникът. Разказва, че после видял някакви бели неща, „после стана нещо зелено, започна да ме гори, не мога да избягам, гори ме отвсякъде, нямаше как да изляза, легнах на земята, ударих се 2 пъти и съм загубил съзнание“. Преди това е успял да телефонира на дежурния в жп гара Хитрино да спре тока по контактната мрежа. Година след инцидента още е стресиран, сърцето му прескача, а белезите от изгаряния са по главата и ръката му. „Сега същият влак минава като влак, но трябваше ли да стане нещо…“, казва Ирфан, който пак се е върнал на работа в същата кабинка, пост до общината в Хитрино. „Не съм такъв човек, не им държа зло на машинистите“, казва Георги Марков, който оцеля след месец в кома след жп инцидента и още се лекува. Младият мъж казва, че има съд, който трябва да прецени. „Мисля, че всички сме хора и всеки може да сбърка, не знам дали е изцяло тяхна вината, но може и човешка гешка да е“, умува Георги. Той, брат му и майка му останаха без дом. Сега им е построена нова къща и още я обзавеждат. На другия полюс е Шенай, която загуби син, съпруг и дом. „Не може едни да се радват на живота, а ние оттук нататък само да страдаме. Те са на свобода, щастливи, а ние не! Не съм съгласна, трябват ефективни присъди, иначе пак ще се повтори лошото“, казва вдовицата. За нея и вторият й син също е готов нов дом и ще се завърнат в селото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Адвокати искат отвод на прокурора и връщане на делото „Хитрино“\t\t\t"}
{"url": "https://trud.bg/%d0%b8%d0%bc%d0%b0%d1%82%d0%b5-%d0%bf%d1%80%d0%b0%d0%b2%d0%be-%d0%bd%d0%b0-%d0%be%d1%82%d0%bf%d1%83%d1%81%d0%ba-%d0%b7%d0%b0-%d0%be%d1%82%d0%b3%d0%bb%d0%b5%d0%b6%d0%b4%d0%b0%d0%bd%d0%b5-%d0%bd%d0%b0/", "text": " Здравейте! Имам ли право на отпуска за отглеждане на дете до 8-годишна възраст и ако да, то как да заявя, че искам да го ползвам?  М. Лазарова, гр. Плевен  Съгласно чл. 167а, ал.1 от Кодекса на труда (КТ) след използването на отпуските по чл. 164, ал. 1 (отпуск за отглеждане на дете до навършване на 2-годишната му възраст) всеки от родителите (осиновителите), ако работят по трудово правоотношение и детето не е настанено в заведение на пълна държавна издръжка, при поискване има право да ползва неплатен отпуск в размер 6 месеца за отглеждане на дете до навършване на 8-годишна възраст.", "date": "2018.01.15", "title": " Имате право на отпуск за отглеждане на дете до 8-годишна възраст"}
{"url": "https://trud.bg/%d0%b0%d0%bb%d0%b8%d0%b5%d0%b2-%d0%be%d0%b1%d0%b5%d1%89%d0%b0-%d0%b5%d0%b2%d1%82%d0%b8%d0%bd-%d0%b3%d0%b0%d0%b7-%d0%b7%d0%b0-%d0%b1%d0%b5%d0%b4%d0%bd%d0%b8%d1%82%d0%b5-%d0%b2-%d0%b1%d1%8a%d0%bb/", "text": "Президентът на Азербайджан Илхам Алиев обеща евтин газ за България и обяви, че „вече наредих на СОКАР да започне проучване по темата”. Това стана след среща с премиера Бойко Борисов, който пристигна на двудневно работно посещение в Баку. Борисов разговаря „на четири очи“  с Алиев, след което двамата дадоха обща пресконференция   в резиденцията „Загулба”. Премиерът Борисов обясни, че едва 3% от територията на България е газифицирана, а в същото време въздухът у нас е замърсен заради използване на твърди горива за отопление. „Поставяме си амбициозната цел да разширим използването на материали за отопление на населението, които не водят до замърсяване“, каза премиерът Борисов. Алиев подчерта, че 93% от територията на Азербайджан е газифицирана, а до края на тази година ще станат 95 %. Той уточни, че страната му е инвестирала успешно в газификацията на Грузия. След срещата енергийните и икономическите министри на двете страни ще разработят план за инвестиране в газопреносната мрежа на България. Президентът Алиев подчерта, че Азербайджан и България са стратегически партньори в реализацията на проекта за изграждане на Южния газов коридор, който ще гарантира енергийна сигурност за Европа. „Очакваме през юни да стартира изграждането на междусистемната газова връзка Гърция-България, а през месец юли да е готово разширението с Турция. Така за страната ни ще се гарантира получаването на договорените 1 млрд. куб. м./год. природен газ за България от втората фаза на находището Шах Дениз“, отбеляза премиерът Борисов. По думите му има възможност за изготвяне на социални пакети, които да се предоставят на населението за отопление на природен газ. Премиерът Борисов и президентът Алиев обсъдиха и важността на транспортните коридори номер 8 и 10, които ще свържат Европа и Азия. Директната авиолиния София-Баку, която ще бъде открита официално във вторник, беше договорена през 2015 г., когато Алиев беше на посещение у нас. Борисов благодари на Илхам Алиев за финансовата помощ за възтановяване на историческата крепост „Трапезица”.", "date": "2018.01.15", "title": " Алиев обеща евтин газ за бедните в България\t\t\t"}
{"url": "https://trud.bg/%d1%83%d0%b8%d0%ba%d0%b5%d0%bd%d0%b4-%d0%b2%d0%b8%d0%bd%d0%b5%d1%82%d0%ba%d0%b8-%d0%b2%d1%8a%d0%b2%d0%b5%d0%b6%d0%b4%d0%b0%d1%82-%d0%b7%d0%b0-%d0%ba%d0%be%d0%bb%d0%b8%d1%82%d0%b5/", "text": "Шофьорите на леки коли ще могат да си купуват уикенд винетки и еднодневни стикери след въвеждане на тол системата. Цената все още не е ясна. Водачите на леки коли няма да плащат по-скъпо, но вместо хартиени ще ползват електронни стикери. Това обясни министърът на регионалното развитие и благоустройството Николай Нанков при подписването на договора за изграждане на тол системата с  из­пъл­ни­те­ля “Капш Трафик Солюшънс”. Подписи под договора сложиха представителят на избраната компания Михаел Вебер и председателят на Агенция “Пътна инфраструктура” инж. Дончо Атанасов. Стойността на договора е близо 150 млн. лв. без ДДС. Системата трябва да бъде разработена за 7 месеца, а още една година преди да бъде реално въведена ще премине различни изпитания, обясни министър Нанков. Очаква се още през първата година след внедряването й приходите от нея да са около 1 млрд. лв., докато в момента от винетки се събират около 350 млн. лв. годишно. Увеличението на събираните средства ще бъде основно за сметка на бизнеса. Поне 6-7 пъти ще се повиши цената на преминаването по родните шосета за тежкотоварни автомобили над 3,5 тона, обясни Нанков. И подчерта, че този модел е справедлив, тъй като повече ще плащат тези, които рушат повече. Строителният министър обясни, че златото на страната ни е именно геостратегическото ни положение и преминаващите през територията ни 5 от общо 10 транспортни европейски коридора. Събраните средства от тол системата ще се използват целево за пътния сектор. С тях ще се строят нови магистрали и други важни инфраструктурни обекти като няколко тунела под Стара планина, подчерта Нанков. Все още не е ясно кои шосета ще бъдат в обхвата на новата тол система, но се обсъжда да се плаща за преминаване по магистралите, както и за пътищата 1-ви и 2-ри клас, или за около 8000 километра. Вторият сценарий е платени да са почти 75% от цялата републиканска пътна мрежа. Работата по въвеждане на тол системата ще бъде тежка, защото в ресорното ведомство все още няма достатъчно обучени кадри, обясни председателят на АПИ инж. Дончо Атанасов. Той подчерта, че с приходите от новата система се надява да се обновят и третокласните шосета, така че през следващите 4-5 г. да имаме модерна пътна мрежа. И уточни, че през този период изтичат и експлотационните срокове на вече изградените магистрали.", "date": "2018.01.15", "title": " Уикенд винетки  въвеждат за колите\t\t\t"}
{"url": "https://trud.bg/%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b0%d0%b2%d1%82%d0%be%d0%b1%d1%83%d1%81-%d1%81%d0%b5-%d0%b7%d0%b0%d0%bf/", "text": "Мъж е  , а автобус се самозапалил в движение. И двата инцидента са станали в Бургаски регион. На пътя между селата Просеник и Страцин лек автомобил БМВ, с немска регистрация, управляван от 47 годишния А.К. от Страцин и „Алфа Ромео 156“, с бургаска регистрация, управляван от 26 годишния С.Д. от същото село, са се сблъскали. От пътния инцидент на място загинал водачът на л.а. «Алфа Ромео» – С.Д. В района на Ришкия проход, на км. 44+800, направление Шумен – Карнобат, по време на движение се възпламенява автобус „Сетра“, с шуменска регистрация. Зад волрана бил 64 годишният А.А. от Смядово, превозващ 16 работници в цех за електропроводници в село Люляково. Водачът А.А. предприел своевременни действия за спирането на автобуса и извел всички пътници на безопасно разстояние. От инцидента автобуса изгорял напълно. Огънят е потушен от два противопожарни екипа и петима огнеборци от Противопожарните служби в Карнобат и Смядово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Мъж загина в катастрофа, автобус се запали в движение"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-%d1%88%d0%be%d1%84%d1%8c%d0%be%d1%80-%d0%b7%d0%b0-%d0%b4%d0%b2%d0%be%d0%b9%d0%bd%d0%b0-%d1%81%d0%bc%d1%8a%d1%80%d1%82/", "text": "  Окръжната прокуратура в Шумен предаде на съд 44-годишният Йордан Г. от Плевен за причиняване смъртта на двама души в тежко пътно произшествие. Катастрофата стана на 21 октомври 2016 г. до шуменското село Развигорово. Подсъдимият управлявал „Опел корса“, а до него се возела приятелката му. В лентата за насрещно движение пътувал автомобил „Рено туинго“, шофиран от свидетел по делото, а до него бил баща му.  Когато двата автомобила били на 83 метра един от друг, Йордан Г. навлязъл в отсрещната лента и настъпил челен удар. Загинала 43-годишната приятелка на Йордан и бащата на другия шофьор, възрастен мъж на 78 г. Нито един от двамата водачи на автомобили не бил употребил алкохол. Подсъдимият е осъждан и реабилитиран за шофиране след употреба на алкохол. От 1998 г., когато е придобил книжка, е санкциониран многократно за нарушения на Закона за движение по пътищата.  Предстои делото срещу него да бъде насрочено за разглеждане в Шуменския окръжен съд. Ако бъде признат за виновен, той може да бъде наказан с лишаване от свобода от 3 до 15 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Обвиниха шофьор за двойна смърт"}
{"url": "https://trud.bg/%d0%b7%d0%b0%d0%bf%d0%bb%d0%b0%d1%85%d0%b0-%d0%b7%d0%b0-%d0%b1%d0%be%d0%bc%d0%b1%d0%b0-%d0%b2-%d0%bf%d0%be%d1%81%d1%82%d0%be%d1%8f%d0%bd%d0%bd%d0%be%d1%82%d0%be-%d0%bf%d1%80%d0%b5%d0%b4%d1%81%d1%82/", "text": "Бомбена заплаха е била отправена към Постоянното представителство на Република България към Европейския съюз в Брюксел, съобщи читател на „Труд“, който ни изпрати и снимка от мястото. Районът е отцепен. Очаквайте подробности.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Заплаха за бомба в Постоянното представителство на Република България към ЕС в Брюксел"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8-%d0%bd%d0%b0-%d0%b8%d0%bb%d1%85%d0%b0%d0%bc-%d0%b0%d0%bb%d0%b8%d0%b5%d0%b2-%d0%b7%d0%b0/", "text": "Премиерът Бойко Борисов благодари на президента на Азербайджан Илхам Алиев за „Трапезица”. През септември 2016-а вицепрезидентът на Азербайджан и съпруга на президента Мехрибан Алиева и Борисов откриха възстановената крепост на историческия хълм във Велико Търново. В последния етап на нейната реставрация бяха вложени  2,5 млн. лв.от фонда „Гейдар Алиев“, начело на който е съпругата на президента на Азербайджан. Финансирането бе договорено през 2015, когато премиерът Борисов се срещна с Илхам Алиев.", "date": "2018.01.15", "title": " Борисов благодари на Илхам Алиев за „Трапезица”"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bf%d1%80%d0%b8%d0%b2%d0%b5%d1%82%d1%81%d1%82%d0%b2%d0%b0-%d1%80%d0%b0%d1%82%d0%b8%d1%84%d0%b8/", "text": "Държавният глава даде висока оценка на   от парламента в Скопие. С това завършват процедурите и се открива пътят за влизането в сила на този най-важен за двустранните отношения политически документ. Това се посочва в позиция на президента Румен Радев, съобщиха от прессекретариата на държавния глава. „Договорът, който е резултат от дългогодишните усилия на дипломати и държавници, отваря нова европейска страница в двустранните отношения. Влизането в сила на този международен акт идва в момент, в който България пое председателството на Съвета на Европейския съюз. Това има огромно значение за българо-македонските двустранни отношения и дава силен сигнал за позитивните развития на Балканите, които доближават региона към Европа, в контекста на приоритетите на българското председателство“, се казва още в позицията на президента. Държавният глава Румен Радев призова за стриктно изпълнение на условията, заложени в договора, както и за стартирането на всички проекти, които той ще направи възможни, в името на благоденствието на гражданите на двата близки народа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Президентът Радев приветства ратификацията на договора за добросъседство с Македония"}
{"url": "https://trud.bg/%d0%bc%d1%81-%d0%b0%d0%b7%d0%b5%d1%80%d0%b1%d0%b0%d0%b9%d0%b4%d0%b6%d0%b0%d0%bd%d1%81%d0%ba%d0%b0%d1%82%d0%b0-%d1%81%d0%be%d0%ba%d0%b0%d1%80-%d1%81-%d0%b8%d0%bd%d1%82%d0%b5%d1%80%d0%b5%d1%81-%d0%b4/", "text": "Азербайджанската държавна нефтена компания СОКАР проявява интерес към инвестиране в българската газопреносна мрежа. Това стана ясно след срещата на министър-председателя на България г-н Бойко Борисов и президента на Азербайджан Илхам Алиев в Баку, Азербайджан, съобщиха от Министерски съвет. „Едва 3% от територията на България е газифицирана, а в същото време въздухът у нас е замърсен заради използване на твърди горива за отопление. Поставяме си амбициозната цел да разширим използването на материали за отопление на населението, които не водят до замърсяване“, каза премиерът Борисов. Колегата му Алиев обясни, че 93% от територията на Азербайджан е газифицирана. Страната е инвестирала успешно в газификацията на Грузия и би могла да предаде опита и добрите си практики и в България. След срещата енергийните и икономическите министри на двете страни ще разработят план за инвестиране в газопреносната мрежа у нас. Президентът Алиев подчерта, че Азербайджан и България са стратегически партньори в реализацията на проекта за изграждане на Южния газов коридор, който ще гарантира енергийна сигурност за Европа. „Очакваме през месец юни да стартира изграждането на междусистемата газова връзка Гърция-България, а през месец юли да е готово разширението с Турция. Така за страната ни ще се гарантира получаването на договорените 1 млрд. куб. м./год. природен газ за България от втората фаза на находището Шах Дениз“, каза премиерът Борисов. По думите му има възможност за изготвяне на социални пакети, които да се предоставят на населението за отопление на природен газ. Премиерът Борисов и президентът Алиев обсъдиха и важността на транспортните коридори номер 8 и 10, които ще свържат Европа и Азия. Директната авиолиния София-Баку, която утре ще бъде открита официално, беше договорена през 2015 г., когато Алиев беше на посещение у нас. Новата транспортна връзка ще помогне за бизнеса между двете държави и ще укрепи още по-здраво икономическите, търговските и културните отношения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " МС: Азербайджанската СОКАР с интерес да инвестира в българската газопреносна мрежа (СНИМКИ)"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be%d1%82%d0%be-%d0%bd%d0%b0-%d1%82%d1%83%d1%80%d0%b8%d0%b7%d0%bc%d0%b0-%d0%b7%d0%b0%d0%bf%d0%be%d1%87%d0%b2%d0%b0-%d0%bf%d1%80/", "text": "Министерството на туризма започва процедура по прекратяване на регистрацията и заличаване от Националния туристически регистър (НТР)  на общо 118 дружества, регистрирани като туроператори, съобщават от министерството. Причините са основно  две. Едната е, че компаниите не са представили задължителна застраховка „Отговорност на туроператора“, което е изрично условие за извършване на туроператорска дейност. Другият основен мотив е, че дружеството не е получило удостоверението си за регистрация в регламентирания срок в Закона за туризма. Ако такова удостоверение не е налично, компанията няма право да изпълнява туроператорска и турагентска дейност. Действията по заличаване се  предприемат съгласно решение на Експертна комисия по регистрация на туроператори и туристически агенти към ведомството. В нея участват експерти от Министерството на туризма, както и сдружения на туроператори и турагенти. Основна част от дружествата, чиято регистрация ще бъде прекратена, са със седалища и адрес на регистрация в София, Пловдив и Бургас. През миналата година общо издадените заповеди за прекратяване на дейността по искане на туроператора са 7, от тях 6 са постъпили само през декември. През 2016 г. двама туроператори са прекратили дейността си, като по тяхно искане са издадени заповеди за прекратяване на регистрацията  им като туроператори. Общо регистрираните туроператори и туристически агенции в Националния туристически регистър са 3 311. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Министерството на туризма започва процедура по заличаване от регистъра на 118 дружества, записани като туроператори"}
{"url": "https://trud.bg/%d0%be%d1%82%d0%b8%d0%b4%d0%b5-%d1%81%d0%b8-%d0%bf%d1%80%d0%be%d1%84-%d0%b1%d1%80%d0%b5%d0%b7%d0%b8%d0%bd%d1%81%d0%ba%d0%b8-%d0%b3%d0%be%d0%bb%d0%b5%d0%bc%d0%b8%d1%8f%d1%82-%d0%b5%d0%b7%d0%b8%d0%ba/", "text": "Дни след 86-я си рожден ден на 11 т. м. този свят напусна достойният българин и езиковед проф. Стефан Брезински. От всички тънки познавачи на родния език той бе най-близко до журналистиката. Не само затова, че цял живот преподава медийна стилистика и е обучил поколения български вестникари. Дълги години той следеше под лупа езика на масмедиите. Беше ироничен в своите критики към пропуските и безжалостно саркастичен, щом срещне откровено невежество. В нашия вестник водеше своя рубрика “ТРУДният български език”. Текстовете му бяха хем ефирни, хем заредени със страст. Четяха се леко и се разбираха от всички, нищо че обясняваха сложни лингвистични термини. От него запомнихме, че поговорката “Език мой – враг мой” може да има и положително звучене, защото, ако си вещ с думите, можеш да кажеш “Език мой – благ мой”. За него писателят и издател Димитър Томов казва:  “Стефан Брезински бе приемник на големи български езиковеди като професорите Александър Балан, Любомир Андрейчин, Беньо Цонев и Стефан Младенов. Самият той владееше до съвършенство българския синтаксис и подготви поколения студенти с много упоритост и взискателност. Не пишеше лесно добра оценка, докато не се увереше, че студентът владее умело синтаксиса. В години, когато много хора се стремяха към политическо удобство ,  той нито беше член на партия, нито имаше политическа обремененост. Стефан си запази достойно поведението, без да е политически оцветен. Всички се отнасяха към него с изключителен респект. Познавах го отблизо и като преподавател, и като издател. Той имаше великолепно чувство за хумор, следеше изкъсо процесите в българския език и  литература. Четеше много и се радваше на всеки български талант – млад или стар.” Проф. Стефан Брезински е роден в град Златарица. Завършва българска филология в Софийския университет “Св. Климент Охридски”. Сред преподаватеите му са проф. Любомир Андрейчин и акад. Владимир Георгиев. През 1959 г. става асистент в СУ, а през 1972 г – доктор на филологическите науки. От 1974 г. е доцент, а от 1983 – професор в същото учебно заведение. 44 години преподава съвременен български език, автор е на 16 книги.", "date": "2018.01.15", "title": " Отиде си проф. Брезински, големият езиковед"}
{"url": "https://trud.bg/%d1%81%d1%8a%d0%b4%d1%8f%d1%82-%d0%bf%d1%80%d0%be%d0%ba%d0%be%d0%bf%d0%b8%d0%b5%d0%b2-%d0%b8-%d0%b4%d0%b2%d0%b0%d0%bc%d0%b0-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%bd%d0%b0-8-%d0%bc%d0%b0/", "text": "Специализираният наказателен съд отложи за 8 март разпоредителното заседание по делото срещу издателя Иво Прокопиев и бившите министри на енергетиката и финансите от кабинета „Борисов 1” Трайчо Трайков и Симеон Дянков. Процесът се води и срещу трима брокери от консултантската фирма „Булброкърс” – Радослав Рачев, Любомир Евстатиев и Петър Василев.  Шестимата са подсъдими за приватизацията на 33% от държавния дял в ЕВН. Причината за отлагането бе, че двама от подсъдимите от „Булброкърс” не успели да организират защитата си и дойдоха без адвокати. Евстатиев пък получил препис от обвинителния си акт със закъснение. Отсъстваше и адвокат Даниела Доковска, наета да защитава Иво Прокопиев, която се оказа при сестра си  в САЩ. Според обвинителния акт Дянков ще отговаря за приватизацията на остатъчните дялове в енергодружеството ЕВН с цел да облагодетелства дружеството „Булброкърс” с близо  1,3 млн. лв. от комисион на. Прокопиев се сочи като подбудител на министъра, защото има дялове в дружеството. Прокуратурата твърди, че Трайков е отговорен за умишлена безстопанственост, довела до щети от над 20 млн. лв. Става дума за 51 612 акции в ЕВН, за които енергийният министър дал съгласие да се продават в нарушение на Стратегията за приватизация на електроразпределителните дружества. В Международния ден на жената трябва да се обсъди дали делото да се гледа от спецсъда или от Софийския градски съд, нарушени ли са правата на подсъдимите и има ли искания за още доказателства. Заради адвокатските трикове, от спецпрокуратурата настояха да бъдат назначени служебно резервни защитници. Адвокат Марин Марковски, който защитава Симеон Дянков, обаче подчерта, че той и колегите му няма да стават причина за отлагане на съдебни заседания. Марковски бе и единственият, който се скара на оператори и фоторепортери, че снимат Прокопиев и бившите министри по коридорите на съда.", "date": "2018.01.15", "title": " Съдят Прокопиев и двама министри на 8 март\t\t\t"}
{"url": "https://trud.bg/%d0%ba%d1%80%d0%b0%d0%b4%d0%b0%d1%82-%d0%b0%d0%ba%d1%83%d0%bc%d1%83%d0%bb%d0%b0%d1%82%d0%be%d1%80%d0%b8-%d0%be%d1%82-%d0%bb%d0%be%d0%b4%d0%ba%d0%b8/", "text": "Крадци отмъкнали два извънбордови двигателя на лодки, спрени в пристанището на Ахелой, съобщиха от полицията. При разследването било установено е, че двете лодки са преместени по вода от кея на пристанището до плажната ивица, като от тях са откраднати освен двата двигателя, три акумулатора, GPS локатор – сонар и два резервоара. Крадците са използвали лошото време като прикритие, казаха рибари. При бурен мятър и висока вълна са знаели, че никой няма да влезе в морето. Работата по случая продължава от служители на Районно управление – Поморие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Крадат акумулатори от лодки"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d0%b4%d0%be%d0%b1%d1%80%d0%be-%d0%b5%d0%b2%d1%80%d0%be%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82/", "text": "Добро Европредседателество е такова, което е успяло да свърши задачата на фин модератор и е успяло да сближи нечии позиции, например. Конкретно и задачите, които аз ще водя, каза пред  вицепремиерът Томислав Дончев. „Очакваме май месец да имаме предложението на ЕК за бюджет за следващия програмен период след 2020 г., както и нов пакет за политиката на сближаване или тази, която отговаря за идването на европари у нас“, заяви вицепремиерът. Имаме тежки отговорности да модерираме дебата преди това, какви промени и бюджет са ни необходими и след като излезе предложението на комисията да управляваме реакциите на държавите членки, най-малкото, обясни Дончев. „Необходимо е да вмъкваме и българския интерес, но по време на Европредседателството трябва да се мисли основно за европейския, затова е предизвикателство“. Европа сега ще гледа от долния си десен ъгъл и това е доста различен поглед, каза още Дончев:  „Основната цел е запазване на бюджета на ЕС, особено в частта, посветена на кохезионната политика и не е толкова въпросът в размера на бюджета, колкото в някои спорни точки, които разединяват страните членки и ние трябва да сближим позициите“. Темата, което се очаква да е най-горещата, е инициативата на обвързването на европейското финансиране с върховенството на закона, коментира вицепремиерът: „Което по-просто казано е, че ако няма независима съдебна система, няма пари от еврофондове. Държавата, която се свързва с това предложение и се приема като евентуална негова жертва или бенефициент, не е България, поне на ниво кулоарни разговори. Споменава се Полша заради законите, приети там. Но дори предложението спрямо Полша е спорно“. Друга спорна тема е националното съфинансиране, както и темата за много по-тясно обвързване на европейското финансиране с икономическата политика, която води всяка държава. Искаме икономическото управление на всяка държава членка да е много по-синхорнизирано, обясни още Томислав Дончев.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Томислав Дончев: Добро Европредседателество е такова, което е успяло да свърши задачата на фин модератор"}
{"url": "https://trud.bg/%d1%88%d1%83%d0%bc%d0%b5%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%bf%d1%83%d1%81%d0%bd%d0%b0-%d0%ba%d0%bb%d0%b8%d0%bf-%d1%81-%d0%b6%d0%b5%d1%80%d1%82%d0%b2/", "text": "Полицията в Шумен разпространи в понеделник клип с цел предотвратяване на телефонните измами. В него се е решила да говори истинска жертва – възрастна жена, пострадала от ало мошеници. Както „Труд“ писа, от началото на годината в Шумен има лавина от измами – реализирани са 8 измамни схеми, възрастни хора са изхвърлили през балкони или са оставили до домовете си 36 816 лв. С тях са се обогатили измамници. Всички жертви до една са вярвали, че помагат на полицията да задължи телефонни измамници, но после са разбрали горчивата истина. През м.г. в региона измамените по телефона са 37, а сума, с която са се разделили е 142 000 лв. Полицаи провеждат беседи по читалища, пенсионерски клубове, обикалят по населените места в Шуменско, за да убеждават възрастните хора да не се доверяват на непознати по телефона и да не дават пари. Листовки как да се предпазим от измами и сценариите на мошениците ще бъдат раздавани и на данъчните каси в община Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Шуменската полиция пусна клип с жертва на измама (ВИДЕО)"}
{"url": "https://trud.bg/%d0%b4-%d1%80-%d1%85%d0%b0%d1%81%d0%b0%d0%bd-%d0%b5%d1%84%d1%80%d0%b0%d0%b8%d0%bc%d0%be%d0%b2-%d0%bf%d0%b8%d1%81%d0%b0%d1%82%d0%b5%d0%bb-%d0%b8-%d0%bb%d0%b5%d0%ba%d0%b0%d1%80-%d0%bf%d1%80/", "text": " – Малко е необичайно, че задавате подобен въпрос на лекар-писател. Аз съм далеч от църковните дела. Но писателят е и общественик, нали. В такъв случай, въпросът е на място. Ще ви отговоря с въпрос. Нормално ли е единствената неокосена градина в Истанбул преди време да е в двора на българската църква? Нормално ли е тоалетните да са мръсни, без течаща вода и без тоалетна хартия? Църквата „Свети Стефан” е лицето на България пред света, изложено на показ там, на Златния рог. Всекидневно минават хиляди през нея. И с какво лице се показваме пред света? Чувал съм коментари на чужденци, дошли да видят този архитектурен паметник. Да ме извиняват светите отци: „Тия там са милионери и то само за месец.” И какво оправдание биха имали, за да не си окосят тревата и да оставят двора на тази ценност за цялото човечество да буреняса? Това е българска територия. Изпитвам гордост, когато минавам пред нея, и не само аз. Всички наши изселници в Турция я наричат „нашата църква”, а дори не са християни. Затова е нормално да се вълнуват хората.  – Напролет, когато избуят бурените, ще отида лично отново до „Свети Стефан” и ако отново видя двора и тоалетните в това състояние, ще вдигна този път врява до самия Бог. На отиване ще взема с мен и българско знаме и ще накарам митничарите на границата да свалят това извехтяло и избеляло нещо, което се вее там, и да го заменят с ново знаме. Имам и такъв разказ, наречен „Знамена“, защото българското знаме на Лесово, а и по другите граници, не е в по-добро състояние. Точно под него патриотите биха бабички на изборите, но да го сменят дори и през ум не им мина. Затова казах, че България е мястото, където татуирани мъжаги бият бабички под вехтото знаме на ЕС.  – България е разпродадена отдавна. Кажете ми една българска банка, едно българско застрахователно дружество, една  българска телекомуникационна компания. За останалото дори няма да споменавам. Ние отдавна сме роби на мултинационалните холдинги. България вече е само географска област, подобно на Тракия. Къде са траките днес? Няма по-големи глупаци от нас. Потърсихме спасение от тези, които в продължение на векове бяха колонизирали целия свят. А дори нямахме нужда някой да ни спасява. Просто трябваше да си изметем двора и да окосим двора на „Свети Стефан“. Смешно ми е, когато чувам националистите да се надуват като пуяци и да говорят за велики неща. Затова отправих зов към Сатаната и изрекох: „Може да идваш вече, Сатана…! Може да доведеш и изчадията си. Делиорманът вече е пуст. Гонят се само ветровете из него. Повече няма нито българи, нито турци. Всички изчезнаха… Разрешиха си вековните проблеми веднъж завинаги. Измряха… Емигрираха… Последен остана Събирачът на болка… Земята е твоя… Сатана.“  – Щастливият човек не мисли. Занимава се с куп безполезни неща и си пропилява живота. А мислещият човек никога не може да бъде щастлив. Толкова е просто. Болката те кара да се чувстваш жив. Животът на щастливите глупаци отминава, без да го усетят. Когато живееш с болката, времето се разтяга, потича по-бавно и така човек живее повече.  – Че не са ли? Толкова много маймуни познавам. Този свят се ръководи от тях. Мислещите хора се взимат за присмех. Какво бъдеще очаквате за човечество, ръководено от маймуни?  – Моят Маймун остана някъде там, далеч в детството ми, в Делиормана.  – Аз съм прекален реалист. А виждам и бъдещето. Не е толкова трудно да го направи, който и да е.  – Аз имам сетива, останалите и тъпан да им биеш на главата, все тая. Обградил съм се със стойностни хора и с тях си прекарвам живота. Останалите не съществуват за мен.  – Шейтана (на турски, дявол) е виновен. Хората са под неговата власт. Затова не косят и дворовете на храмовете си вече. Какво очаквате от свят, в който единствена ценност са само едни хартийки. Сложил Шейтана една машинка, някъде там, и печата хартийки. Нарича ги пари. Може да напечата, колкото реши, и да купи, колкото си души иска. И има цел нечестивецът. Затова събира всички на едно място. Подмамва ги със звъна на златото. И съвсем скоро всички ще разберат това. Ще се повърнат ужасени, но място за бягство няма да има. Ще им натрови водата – ще я напълни с бацила на своята злъч. Ще им натрови хляба и съзнанието им дори, докато не ги превърне в послушни роби, работещи за пъклените му дела.  – Глупакът лъже себе си. Осъзнатият човек стои стабилно на краката си. Той живее и в двата свята – и в истинския, и в паралелния. Преминава от единия в другия, в зависимост от това, къде се чувства по-добре. Да, трудно стана в нашия свят. Глупаците са по-гръмогласни от всякога. Ако не вярвате, пуснете си телевизора. Аз поне не мога да се въздържа да не изпсувам дори и минута. Затова отдавна не гледам телевизия. Никакви медии. От години съм така, а знам всичко, каквото се случва. Как си обяснявате това? Защото знам какво може да роди светът на маймуните.    – В „Джанки в Манхатън“ е събрана моята болка. Плаках и писах от болка по родното ми място. Отдалечиш ли се от мястото, където е преминало детството ти, вече си емигрант. Емигранта е малко като невярната любовница. Много те обичам, ама… Истинската любов не се изрича. Прегръща те и не те пуска. Отдалечиш ли се, не можеш да дишаш.  – Аз съм докоснат. Не знам, може и луд да съм. Повечето разкази идват в съня ми. Как иначе бихте прописали на 50 години, така, изведнъж, ако някой не ви диктува? И то, думите ви да докосват струни в душите на хората. Ставате една сутрин и почвате да пишете. Хайде бе… И за година и половина издавате шест книги и още 4 имате готови. Всъщност, аз не спя. Попадам в един друг свят и цяла нощ съм там. Не мога да спя, без да сънувам. Образите не ме напускат и през деня. Затова пиша. В главата ми е буря от мисли. Напират една през друга.  Вярвам, че дарбата ми е дадена, за да променя поне малко света към добро. Затова пиша за изконните и непреходни човешки ценности. Шейтаните са част от трилогията за Делиормана. Започнах с „Дервишки караконджул“. Тогава и идея си нямах за „Събирачът на болка“, но сънищата ми ме накараха да сътворя една жестока книга.  – Мислех си, че едва ли някога ще мога да напиша по-добра. Но сънищата ме хвърлиха в огъня на Хитрино и така се получи върха в моята кариера – „Шейтаните от тавана на гара Хитрино“. Понякога си мисля, че някой нарочно обърна този влак там, за да напиша аз моята книга. Делиормана даде курбан, за да ме избута напред. Сега пиша четвърта част за Делиормана и така вече отиваме към тетралогия. От доста време вече живея в тази книга. Прекратил съм почти всички социални контакти. Не мога да седна дори за пет минути някъде. Книгата ме зове и се чувствам щастлив единствено с нея. Ако ме питате каква е – пиша най-добрата си книга. Вече като осъзнат автор и със самочувствие.  – Този свят е обречен. Той е предопределен да загине. А и той отдавна не е нашият свят. В него ние сме просто слуги на Шейтана. Поробени сме отдавна от нечестивеца. Да виждате някаква логика в действията на света? Но логика има и тя е толкова зла. Това е логиката на самия Сатана.  – Ами ще ги завладеят, като се занимават само с глупости и трети пол. Какво очаквате от континент, узаконил хомосексуалните бракове? Това естествено ли е? Някой да е заченал и родил от такъв брак? Да е внесъл гени в казана на еволюцията? Мюсюлманите са по-жизнени от еволюционна гледна точка. Какво става и при нас? На 12 нашите момичета започват да водят полов живот. На 18 вече маточните им тръби са запушени от инфекции. На 35 решават да родят и се нареждат на опашка пред ин витро центровете. Мюсюлманката, ако не е девствена, просто не може да се ожени. Като го направи, тя ражда деца. Това е важно за еволюцията, не кой каква религия изповядвал. Държат ви в затъмнение. Просто не ви съобщават за истинската СПИН-трагедия в Европа, а тя е вече и у нас. Огромна част от това население просто ще погине. Гонейки пари и лесен живот, европейката не ражда. Затова тези гени са обречени. Управниците го знаят и затова приемат бежанци. Това е жизненоважно за тях. Няма да има победители във войната между кръста и полумесеца. Ще се смесят солта и захарта и нито солта вече ще е толкова солена, нито захарта толкова сладка. Най-вероятно много от синовете на емигрантите само след две поколения ще преминат към третия пол.  – Мен никой никъде не ме води. Нямам нужда някой да ме води – не съм овца. Имам и глава на раменете си, за да мога да мисля. Който има нужда, да върви след някого… Едва ли ще заведат овца до храм.  – Напротив, аз съм от новите хора и такива ще ставаме все повече – наричащи себе си гордо Човек, и не робуващи на чужди идеи и мисли. Някой ден ще се появи Спасителят на човечеството и, повярвайте ми, той изобщо няма да е милостив. Тогава ще настъпи времето, когато да се наричаш човек, ще е гордост. Ако не се появи, ние сме обречени. Но аз вярвам, че ще оцелеем и някой ден ще станем по-добри.", "date": "2018.01.15", "title": " Д-р Хасан Ефраимов – писател и лекар, пред „Труд”: Войната на кръста и полумесеца ще е без победител\t\t\t"}
{"url": "https://trud.bg/%d0%b8-%d0%bf%d0%b0%d0%ba-%d0%b7%d0%b0%d1%80%d1%8a%d0%b4%d0%b0-%d0%b7%d0%b0%d0%bf%d0%bb%d0%b0%d0%ba%d0%b0-%d0%ba%d0%b0%d0%bf%d0%b8%d1%82%d0%b0%d0%bb%d0%b5%d1%86-%d0%b1%d0%bb%d0%b5%d0%b4%d0%b5%d0%bd/", "text": "Дружинката на капиталци СИБ произведе „Бяла книга за свободата на медиите в България“ основателно наречена в „Труд“ кафява. В нея лесно се съзират три съставляващи я намерения. Първото е поплакът на „ощетени“ откъм справедливост производители на свободни слова и непредставени във властта представители на „20% от населението на градовете десни демократи“. Иначе много щели да ги харесат избирателите, но… дефицит, видите ли, на свобода на словото.Не са уреденипоне с някакви позиции в този кабинет дабългаристите, натирени са! Беше време, когато предводителят на капиталците Прокопиев, пак лишен от животворното за бизнес делата му властово покровителство , плака и забегна чак в Далечния  Изток, за да се спаси от лоши думи хорски и особено от прокурорския интерес у нас. За над 605 000 000 лв. го дирели  кредитори, писаха медии през 2011 г. Скоро обаче покровителят му Иван Костов го оправи, президент беше Георги Първанов, прокуратурата пренасочи интереса си. „Ощетеният“ се върна на единственото място, където операциите му могат да имат успех и да не бъдат санкционирани.  Сега обаче  прокуратурата отново се заинтересува от миналите му делца, както и на някои от другите просълзени около него, тясно свързаният с него Плевнелиев вече не е президент. И пак заръда, заплака капиталец бледен, Оттам и поплакът на дружинката: „Елате ни вижте как сме в кереча ние духом и словесно свободните!“.Че то кьорав политически представител на демократичната десница не остана в парламента, демокрацията е в опасност, вопият „бизнес ориентираните инвеститори“. Логично следва втората съставляваща – доносът. Ей ви ги, господа спасители наши, виновниците за драмата ни! Главният прокуррор и Бойко Борисов, Пеевски и контролирани медии раздробяват демократичната общност и дискредитиратнейните политически лидери.Тези и някои лидери на няколко партии около кабинета „Борисов 3“ са сочените в кафеникавия опус виновници за сведение и разпореждане на Брюксел и Вашингтон. Правителството си купува спокойствие като концентрира комуникационните бюджети по европейските програми само към контр олирани от властта медии. Органично следва и третата, най-важната част на творбата капиталска: „Нelp!“. Както е типично за соросоидната и грантаджийската пасмина, за пулещата се медийна журналистика, когато го закършат в протестерските си акции. Както беше през 2013-а, когато дори в центъра на София не събираха повече от стотина-двеста вувузелници – викат западните посланици да им реализират щенията. И „Репортери без граници“ докладват същото, да знаете! И сочат: „Хванете тогоз!“. Цял списък с нужните им помощи са изложили „ощетените“. Да не се дава достъп до никакви европейски фондове на посочените от тях душители на свободното слово, прозрачно имат предвид държавата ни.  Срещу същите да се отпочне международно разследванеза концентрация и нелоялна конкуренция на медийния пазар в България.Чрез програма „Дигитална трансформация на медии“в ЕС да се избегне посредничеството на местното правителство. Да се накаже,искат, щото не им е угодно. Да се озапти и прокуратурата чрез изпратени независими наблюдатели – международни прокурори.Същите да проследят в детайли всички обвинения и предварителни разследвания срещу журналисти и издатели в България. Срещу лица от СИБ и стоящите зад тях бизнесмени, клиенти на прокуратурата, подразумява се.  Вържете ръцете на оглавяваната от Сотир Цацаров прокуратура, настояват клиентите й, инак ще ни почнат по закона от 2012 г. за гражданската конфискация на имущество, придобито по незаконен път!  В инструмент за саморазправа с неудобните на властта я превръщат тези лоши хора. Току виж скоро и съдът се съобрази с тях, до степен на нашето премахване от икономическия свят може да се стигне! Безпределно ваши сме, спасете ни, тук други толкоз предани и верни нямате! Миналия месец се появи Парижката декларация, манифест на консервативни интелектуалци „Европа, в която можем да вярваме“. Една фалшива Европа ни заплашва, пишат тези отговорни за европейските нации люде, призовават на борба за Истинската Европа. Фалшивата се стреми да ограничи свободата на изразяване,за истинска тирания се касае, мека, но реална, с нея се сблъскваме.Към нея вопият за изгодната им помощ капиталците, на нея се надяват и на глобалистите във Вашингтон. За проводници на техните политикив България се имат и е така, колкото и нескопсно да ги прокарват. Стараят севсе пак с каквито силици имат през медиите, чрез истерично определящите се за проевропейски клиентелки. Но и конкуренция имат, тя още по-ловко го прави, по-хитро и гъвкаво. Изтласкват ги от блажните позиции, тикат ги към историческата канавка. Друго е времето, не е на седесарите и дори на дабългаристите, не успяват да се приспособят към промените. Слабеят и покровителите им, намаляват и спонсориращите ги във Фалшивата Европа и Вашингтон, разтърсван от нерационални скандали и непонятни за света конфликти. Не само кафенеещата синя политическа пяна не се ориентира в западната политическа мъгла, но най-зле са соросоидите и политическите „касички“ от различните издания на СДС и позитанските им приятелчета. А бяха сила! Времето беше „тяхно“, приватизацията беше в ръцете на „червените мобифони“ и „агнешките главички“, прокопиевците редом с кънчовците за броени месеци станаха едри капиталисти, издатели, списуватели, наблюдатели и тълкуватели в медиите. Останаха им само поплаците към покровителите на Запад, доносите до посолствата и институциите в Евросъюза със списъци на нелоялните към Ония ценности медии и журналисти, както и воплите за спасение от неизбежното. Кафеникави са изданията им, политиците им, клиентелките и словата им са фалшиви. Вкупом ненужни станаха, а натрупаха и много недоброжелатели, докато времето беше „тяхно“. Фалшивата Европа става „все по-единна“, значи все повече ще се тресе от насъщните проблеми и все по-малко ще се занимава да брани бледни капиталци и червенобузи производители на фалшиви слова. Не са ни мили и прекрасни правителството, прокуратурата или политическата картинка у нас, но тези техни фалшиви плювачи са непоносимо отвратителни.", "date": "2018.01.15", "title": " И пак заръда, заплака капиталец бледен\t\t\t"}
{"url": "https://trud.bg/%d0%b0%d0%b3%d0%b5%d0%bd%d1%82%d1%83%d1%80%d0%b0%d1%82%d0%b0-%d0%bd%d0%b0-%d1%81%d0%be%d1%80%d0%be%d1%81-%d1%81-%d0%bf%d0%be%d1%80%d0%b5%d0%b4%d0%bd%d0%b0-%d0%ba%d1%83%d0%bf%d1%87%d0%b8%d0%bd%d0%b0/", "text": "Сдружение “Институт за развитие на публичната среда”, свързван преди всичко с дясната ръка на лидера на “Да, България” Христо Иванов – Антоанета Цонева, е сред последните бенефициенти на Фондация “Америка за България” за отминалата 2017 г. Със задна дата от частния донор съобщават, че за периода септември 2017 г.-септември 2019 г. НПО-то, което Антоанета Цонева вече е напуснала, получава грант от 346 850 лв. Парите ще послужат за разработване на “аналитични материали и препоръки за повишаване на капацитета на институциите да организират изборния процес в съответствие с утвърдени международни стандарти”, както и за “обучението на група журналисти, специализирани в задълбоченото отразяване на изборния процес и разобличаването на изборни измами”, пише в сайта на “Америка за България”. Родената в Разград година преди в същия град да се роди и олигархът Иво Прокопиев Антоанета Цонева, е председател на УС на Института за развитие на публичната среда в периода 2005-2017 г. Напуска го, когато става част от най-тясното ръководство на “Да, България”. Цонева дори оглавява предизборния щаб на партията за участието в предсрочните парламентарни избори на 26 март миналата година, които оставиха новата формация далеч под нужния праг за влизане в парламента. В годините, в които НПО-то е обвързано с Цонева, то получава регулярно грантове от “Америка за България” и от други чужди фондации, включително и свързани с мизантропа Джордж Сорос. Въпреки провала на “Да, България” преди близо година, ангажиментите на Цонева в партията дори се увеличават. Тя се занимава с изграждането на партийните структури в страната и подбира местната партийна номенклатура. Цонева набляга и на обучението на апарата за технологията на изборния процес. Все пак, това е бил бизнесът й през изминалите 12 години. Период, в който освен обучения на наблюдатели, застъпници и т.н., Цонева е изградила тесни връзки с определени журналисти от определени издания, свързани с олигарсите Прокопиев, Донев, Дончев, както и мейнстрийм-телевизии и радиа като бТВ, Нова телевизия, БНТ, БНР и Дарик радио. Като висш партиец, макар и в партия без електорална подкрепа, Цонева не може да участва пряко в управлението на ИРПС, което налага тя да го напусне. Абонаментът на НПО-то за грантово финансиране обаче остава, а оттам парите ще потекат към застъпници и журналисти. Колко “безпристрастни” и “неангажирани” с интересите на “Да, България” ще са тези изборджии и представители на медиите, е въпрос, чийто отговор всеки може да си даде. Фактът, че Цонева формално е напуснала НПО-то си, за да се влее в политическото прокси на олигархията, финансирано в предизборния период от лица, пряко и косвено свързани с подсъдимите олигарси, не е достатъчен, за да се смята, че ИРПС би изпълнявало безпристрастно ролята си на “независим” наблюдател на изборния и законодателния процес у нас. Прякото участие в управляващите органи на политическа партия на единствено известното в публичното пространство лице на  неправителствената организация, говори за обратното. Липсата на ясни критерии, по които ще се подбират “журналисти”, които да работят по “разобличаване на изборните измами” и съответно – да получат част от отпуснатите близо 350 000 лв., са предпоставка за тенденциозност у “избраните” представители на “медии”, известни със своята зависимост от обвиняеми и подсъдими лица. Няма гаранции, че през финансирането на неправителствената организация няма да се стигне до осигуряване на редакционна пристрастност към определена политическа формация, част от която е именно Антоанета Цонева, в качеството й на доскорошен ръководител на ИРПС. Подобно финансиране на медии и отделни журналисти не само, че не помага за стимулиране на независима медийна среда, а единствено води до нейното изкривяване и е основна причина за сриването на страната в международните класации за свобода на словото. Няма как да остане незабелязано, че финансирането на доскорошното НПО на Цонева съвпада с две предстоящи предизборни кампании, които, по публични изяви на лидера на “Да, България” Христо Иванов, ще са ключови за ГМО-партията – евроизборите и местните избори, които ще се проведат през месеците май и септември на 2019 г. Нещо повече, друго НПО – Български институт за правни инициативи, ръководител на който до средата на 2014 г. беше именно Христо Иванов, също има грант в размер на почти 1,2 млн. лв. до ноември 2019 г., което пък освен с изборите по-рано през същата година, съвпада и с края на процедурата по избор на нов главен прокурор. Иначе казано, “срокът на годност” на Христо Иванов и Антоанета Цонева, засега е удължен – до края на 2019-та година.", "date": "2018.01.15", "title": " Агентурата на Сорос с поредна купчина пари\t\t\t"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5%d0%b4-%d1%81%d1%80%d1%83%d1%82%d0%b2%d0%b0%d0%bd%d0%b5-%d0%bd%d0%b0-%d0%b5%d1%82%d0%b0%d0%b6-%d0%b2/", "text": "Най-малко 75 души са ранени в понеделник след срутването на вътрешен балкон в сградата на фондовата борса на Индонезия, предава AFP, като се позовава на данни от полицията. „Броят на пострадалите от срутвнето във сградата на индонезийската фондова борса е 75″, уточни за агенцията говорителят на националната полиция.  Телевизионните кадри, разпространени непосредствено след произшествието, показаха множество хора в паника на фона на опитите на служители да евакуират сградата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Десетки ранени след срутване на етаж в индонезийската фондова борса (ВИДЕО)"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b0%d0%bd%d0%be%d0%bd%d1%81%d0%b8%d1%80%d0%b0-%d0%b7%d0%b0%d0%b2%d1%8a%d1%80%d1%88%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d0%be%d0%b4/", "text": "Президентът на Турция Реджеп Таийп Ердоган анонсира завършването на подготовката за нова антитерористична операция в Сирия, предаде Anadolu Agency. „Операцията в приграничния с Турция сирийски район Африн може да започне всяка минута“, заяви Ердоган. Според думите на турския лидер, Въоръжените сили на Турция „бързо“ ще закрият темата за Африн и Манбидж. „Подготовката е завършена и операцията може да започне всяка минута. След това ще дойде ред и на други региони“, обеща президентът. Ердоган напомни, че ВС на Турция продължават да нанасят удари по обекти на терористите в Северна Сирия. „Нямаме намерение да седим със скръстени ръце, в чакане някой друг да унищожи терористите вместо нас. Анкара препоръча на Вашингтон да пресече дейността на терористичните организации и се обявява категорично против всякакви опити за унищожаване на „Ислямска държава“ с ръцете на други терористи. Ако Вашингтон смята Анкара за стратегически партньор, то трябва да се бори с терористите заедно с Турция“, заяви турският президент. Напомняйки, че САЩ са признали факта за създаване на армия на терористите на турската граница, Ердоган подчерта, че целта на Анкара е „смазване на този опит в зародиш“. Според неговите думи, Турция е осведомена за двуличието и подлостта на терористите, които трябва да бъдат включени в състава на армията, която в момента САЩ създават в Сирия. „Това 30-хилядно формирование, което Вашингтон планира да създаде, трябва да се нарича „армия на вероломните предатели“. Няма никакви съмнения в това, че при първа възможност те ще насочат оръжието си срещу американските военнослужещи“, предупреди турския лидер. Президентът призова всички дружествени страни и съюзници на Турция да не излизат на пътя на Анкара в нейната борба с терористите и убийците. „В противен случай Турция не отговаря за възможните последствия. Свалете знамената на своите страни от районите на дислокация на терористите, докато не ни се е наложило да ви ги предадем лично. Откъснете нашивките на вашите армии от униформите на терористите, докато не ни се е наложило да заровим в земята тези, които стоят в една редица с екстремистите“, подчерта турският лидер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Ердоган анонсира завършването на подготовката за нова антитерористична операция в Сирия"}
{"url": "https://trud.bg/%d0%b4%d0%b8%d0%b0%d0%bc%d0%b0%d0%bd%d1%82-%d0%b7%d0%b0-40-%d0%bc%d0%b8%d0%bb%d0%b8%d0%be%d0%bd%d0%b0-%d0%b4%d0%be%d0%bb%d0%b0%d1%80%d0%b0-%d0%b5-%d0%be%d1%82%d0%ba%d1%80%d0%b8%d1%82-%d0%b2-%d0%bb/", "text": "Диамант, смятан за петият по големина скъпоценен камък, който някога е намиран, е открит в Лесото, съобщиха от Gem Diamonds. Камъкът може и да струва 40 милиона долара. Компанията е открила камъка в мината Letseng в изолираната южноафриканска държава и описва находката от 910 карата като с „изключително качество“. „Откакто Gem Diamonds придобива Letseng през 2006 г., мината е произвела някои от най-забележителните диаманти в света, включително 603 каратовия Lesotho Promise,“ каза главният изпълнителен директор на Gem Diamonds Клифърд Елфик в изявление. „Въпреки това, този изключителен диамант от най-високо качество е най-големият, добит до момента … Това е забележително“ Бен Дейвис, анализатор на минното дело в Liberum Capital, предполага, че диамантът може да струва 40 милиона долара (33 милиона евро). Акциите на Gem Diamonds в Лондон са нараснали с 14% след отварянето на пазара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Диамант за 40 милиона долара е открит в Лесото"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b8%d0%b7%d1%8f%d0%b2%d0%bb%d0%b5%d0%bd%d0%b8%d1%8f%d1%82%d0%b0-%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%b0%d0%bb%d0%b8%d0%b5%d0%b2-%d1%81/", "text": "След срещата на четири очи между премиера Бойко Борисов и президента на Азербайджан Илхам Алиев делегациите на двете страни се събраха на обща среща. Борисов и Алиев правят изявления. Очаквайте подробности", "date": "2018.01.15", "title": " Вижте изявленията на Борисов и Алиев след срещата на четири очи"}
{"url": "https://trud.bg/%d0%bd%d0%b0%d1%80%d0%b0%d1%81%d1%82%d0%b2%d0%b0-%d0%b1%d1%80%d0%be%d1%8f%d1%82-%d0%bd%d0%b0-%d0%be%d1%81%d1%82%d1%80%d0%b8%d1%82%d0%b5-%d1%80%d0%b5%d1%81%d0%bf%d0%b8%d1%80%d0%b0%d1%82%d0%be%d1%80/", "text": "311 случая на остри респираторни заболявания са регистрирани от 8 до 14 януари в територията на област Стара Загора. Предходната седмица техният брой е бил 235. Заболяемостта е 234,97 на 10 000 души. До момента са изследвани 11 проби на лица с вирусни инфекции, от които 3 са положителни на други респираторни вируси. Грипни вируси не са изолирани, съобщиха от Регионална здравна инспекция – Стара Загора. През тази седмица в Националната референтна лаборатория по грип и ОРЗ в София ще бъдат изпратени 34 проби, взети от болни лица с дихателни инфекции в лечебни заведения за болнична помощ и неотложния кабинет на общопрактикуващите лекари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Нараства броят на острите респираторни заболявания"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d1%80%d0%b5%d0%b4-%d1%88%d0%b8%d0%bd%d0%b4%d0%b7%d0%be-%d0%b0%d0%b1%d0%b5-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%ba/", "text": "„Изключително сме щастливи да ви приветстваме у нас. Високо оценяваме това първо в историята на двустранните отношения посещение в България на министър-председател на Япония, особено през тази значима за страната ни година, когато за първи път сме ротационен председател на Съвета на ЕС“. Това заяви държавният глава Румен Радев, който днес на „Дондуков“ 2 се срещна с министър-председателя на Япония Шиндзо Абе. Президентът Радев отбеляза, че Япония е наш традиционен приятел и приоритетен партньор, с който споделяме еднакви ценности и сходни позиции по важни международни въпроси, съобщиха от прессекретариата на държавния глава. По време на разговора двамата се обединиха около мнението, че настоящата знакова визита на премиера Абе в България ще издигне нивото на двустранните отношения, ще стимулира разширяването на бизнес контактите и ще даде силен тласък за активизиране на сътрудничеството във всички области на взаимен интерес, особено в сферата на икономиката и инвестициите. „Наш приоритет в двустранните отношения е оползотворяването на значителния потенциал в инвестициите, търговията, иновациите, науката и технологиите, тъй като България е все по-привлекателна дестинация за развиване на бизнес“, посочи Румен Радев и изрази надежда, че все повече японски компании ще развиват у нас проекти с висока добавена стойност. „Япония подкрепя обединена Европа и се радваме, че един от приоритетите на българското председателство е насърчаването на европейската перспектива на държавите от Западните Балкани и подобряване на транспортната и комуникационната свързаност в региона“, отбеляза по време на срещата японският министър-председател. От своя страна президентът Радев приветства интереса на японската страна към държавите от региона и добави, че от съществено значение е и свързаността в научните проекти между държавите. Българският държавен глава и японският премиер Шиндзо Абе потвърдиха по време на срещата си, че поддържането на международния ред, основан върху демокрацията, свободата и върховенството на закона, е от ключово значение. „Следим внимателно и със загриженост обстановката около Северна Корея. България категорично осъжда севернокорейската ядрена програма и призовава тези опити да бъдат спрени“, заяви Румен Радев, според когото въпросът може да бъде решен единствено чрез преговори и диалог. Двамата се обявиха за допълнително насърчаване на богатия образователен обмен, базиращ се на сътрудничеството между научни институции и университети на двете страни. „Обменът на студенти и високи технологии е от изключително значение за нас и сме благодарни за ежегодно отпусканите японски държавни стипендии за обучение на наши студенти и специализанти“, посочи президентът Радев. Японската страна възнамерява да увеличи броя на стипендиите, които ще бъдат отпускани по линия на научния обмен. Плановете за това са във връзка с предстоящите през 2019 г. чествания по случай 110-годишнината от първите официални двустранни контакти, 80-годишнината от установяването и 60-годишнината от възстановяването на дипломатическите отношения. Общо бе виждането, че тези важни годишнини трябва да бъдат отбелязани по подходящ начин, включително с културна програма и размяна на визити на високо равнище. По време на срещата беше обсъдено и възходящото развитие на стратегическото партньорство между ЕС и Япония. „Като председател на Съвета на ЕС през първата половина на 2018 г., България е готова да продължи конструктивната си роля за диалога ЕС-Япония и да съдейства за близкото сътрудничество и координация по важни международни и регионални въпроси“, каза още Румен Радев. Румен Радев благодари на Шиндзо Абе за голямата подкрепа, оказана ни от Япония в годините на прехода на страната ни към демокрация и пазарна икономика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Румен Радев пред Шиндзо Абе: България категорично осъжда севернокорейската ядрена програма"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%88%d1%83%d0%bc%d0%b5%d0%bd-%d1%81%d1%8a%d1%81-%d1%81%d0%b0%d0%bd%d0%ba%d1%86%d0%b8%d0%b8-%d0%b7%d0%b0-2-%d1%81%d0%bc-%d1%81%d0%bd%d1%8f%d0%b3/", "text": "Кметът на Шумен Любомир Христов ще санкционира снегопочистващите фирми, заради ненавременното почистване на уличната мрежа в града. Той е извикал представители на „Зимно поддържане“ ДЗЗД, „Екомакс“ООД и „РТК“ООД и е бил категоричен, че ще наложи финансови глоби, съобщиха от кмеството. Улиците на Шумен бяха заледени в понеделник, автомобили закъсваха, пешеходци трудно се движеха, въпреки че снегът е бил към 2 см. Минути след 8,30 часа линейка, извикана да помогне на пострадал в катастрофа на ул.“Дедеагач“26, се блъснала в последния аварирал автомобил. Медицинската кола изведнъж станала неуправляема, след като вътре бил и пациентът, щетите не са големи, но се е наложило пращане на втора линейка, каза д-р Илиян Илиев, шеф на Центъра за спешна медицинска помощ. Съставен е акт от полицаите, но ще бъде обжалван, причината е в непочистени улици, негодувал шофьорът на линейката. На среща с почистващите фирми градоначалникът Христов е питал: „Защо колите не са излезли рано в понеделник? Обикалям от 6 часа сутринта и не видях нито една машина. От петък съм ви изпратил писмо, с което напомням, че се очакват големи разлики в дневните и нощните температури на 13-ти, 14-ти и 15-ти януари и има вероятност за заледявания. В същото писмо поисках да организирате дежурства и обходи за преценка на ситуацията, да приведете в готовност машините и да започнете почистването на улиците при необходимост. Защо това не се случи?“. По думите на Асен Тодоров от обединение „Зимно поддържане” ДЗЗД, които имат задължението да чистят малките улички в града, 6 от 10-те машини, с които разполагат, са извън строя. Валентин Велев от фирма „Екомакс“ ООД, която почиства северната част на града, признал, че са подценили ситуацията и не са преценили, че въпреки малката снежна покривка ще се получи заледяване. Закъсняли машините и на другата фирма РТК ООД. „Всички улици, които са в нашия район – южно от булевард „Симеон Велики“ вече са обработен по веднъж, каза Атанас Кулев от фирмата. „Трябваше да тръгнете от 4 часа сутринта и да напръскате. Затова ще санкционирам и трите фирми. Започваме с 2 см. сняг и не можем да се справим“, категоричен бил кметът. Христов обърнал внимание също и на общинските предприятия „Чистота“, и „Строителство и благоустройство“, които имат отговорности по почистване на улиците и също не са си свършили добре работата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Кметът на Шумен със санкции за 2 см сняг\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b8%d1%8f-%d0%bf%d0%b0%d1%80%d0%bb%d0%b0%d0%bc/", "text": "Поздравявам парламента на Република Македония, който ратифицира днес   между Република България и Република Македония. С това те показаха, че желанието ни да изградим модерни, европейски отношения на приятелство и доверие е общо, заяви премиерът Бойко Борисов, цитиран от правителствения пресцентър. Ратификацията на Договора от страна на македонския парламент е естествено продължение на прагматичния диалог, който нашите две правителства започнаха още миналата година в Скопие с подписването на този договор и на девет документа за сътрудничество в Струмица по време на съвместното заседание на двете правителства. Както сме заявявали многократно, европейското бъдеще на Република Македония е сред основните приоритети в политиката на Република България и ще продължи да бъде такъв и след българското председателство на Съвета на ЕС, посочи Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Борисов поздрави македонския парламент за ратификацията на договора за добросъседство"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b5%d0%b3%d0%be%d0%b2%d0%b0%d1%80%d1%8f-%d1%81-%d0%b0%d0%bb%d0%b8%d0%b5%d0%b2-%d0%b7%d0%b0-%d0%b4%d0%be%d1%81%d1%82%d0%b0%d0%b2%d0%ba%d0%b0/", "text": "Радвам се, че в началото на 2018 г. имаме визита на приятел, обърна се към премиера Бойко Борисов президентът на Азербайджан Илхам Алиев в началото на срещата  на четири очи. Борисов подчерта, че „има много обич между нашите два народа”. Досега всичко, за което сме се договорили с президента Алиев, се е случвало, каза още премиерът. „Мисля, че  и директната връзка между Баку-София ще е голяма крачка в общата ни работа и в бизнеса, и в туризма. Но това е завършена задача. Надявам се днес президентът Алиев да даде своята благословия и разпореждане на СОКАР (Азербайджанската държавна петролна и газова компания). Проучихме вашият опит в газоразпраделителните мрежи, които изграждате в Грузия и на други места”, заяви Борисов. Премиерът не уточни за какво разпореждене по отношение на СОКАР става дума. Най-вероятно става въпрос за азербайджански газ, който ще се доставя  ще се доставя за България през интерконектора България-Гърция (IGB). Той ще позволи на България да получава азербайджански газ от местното находище „Шах Дениз-2“. Първоначалният капацитет на проекта е три милиона кубични метра газ. Цената му се изчислява на около 240 млн. евро.", "date": "2018.01.15", "title": " Борисов преговаря с Алиев за доставка на азерски газ"}
{"url": "https://trud.bg/%d0%b1%d0%b5%d1%80%d0%be%d0%b5-%d0%bd%d0%b5-%d1%81%d0%b5-%d0%be%d1%82%d0%ba%d0%b0%d0%b7%d0%b2%d0%b0-%d0%be%d1%82-%d0%b1%d0%b5%d1%80%d0%b1%d0%b0%d1%82%d0%be%d0%b2/", "text": "Димитър Бербатов все още е опция за „Берое“. Това подсказа наставникът на тима и добър приятел на нападателя Александър Томаш.  „Защо Димитър Бербатов да не е все още реална опция да заиграе в Берое?“, попита треньорът. Звездата на „Керала Бластърс“ изкара голяма част от лятната подготовка с тима от Стара Загора и дори вкара гол в приятелския мач със „Славия“ (1:0). Настоящият договор на опитния футболист с индийския клуб е до март, след което той отново ще стане свободен агент.", "date": "2018.01.15", "title": " „Берое“ не се отказва от Бербатов"}
{"url": "https://trud.bg/8032-%d0%bb%d0%b2-%d0%b5-%d1%81%d1%80%d0%b5%d0%b4%d0%bd%d0%b0%d1%82%d0%b0-%d0%b4%d0%b5%d0%ba%d0%b5%d0%bc%d0%b2%d1%80%d0%b8%d0%b9%d1%81%d0%ba%d0%b0-%d1%81%d0%bc%d0%b5%d1%82%d0%ba%d0%b0-%d0%b7%d0%b0/", "text": "Средната стойност на фактурите на битовите клиенти на EVN Топлофикация в Пловдив за декември 2017 г. е 80,32 лв. с ДДС, съобщиха от енергийното дружество. Средната стойност на фактурите за топлинна енергия на битовите клиенти на EVN Топлофикация в Пловдив през декември 2017 г. е 80,32 лв. с ДДС. Стойностите на фактурите по отделните групи клиенти за декември 2017 г. са както следва:  – 70,46% от клиентите имат фактури със стойност до 100 лв. (с ДДС)  – 24,24% от клиентите имат фактури със стойност от 100 лв. до 200 лв. (с ДДС)  – 5,3% от клиентите имат фактури със стойност над 200 лв. (с ДДС). EVN Топлофикация напомня на своите клиенти някои лесни стъпки за нормалното функциониране на вътрешните инсталации на сградите. Съветите са полезни, предвид че поддържането на вътрешните отоплителни инсталации в жилищните сгради и апартаменти е отговорност на клиентите.  клиентите да следят да няма оставени отворени прозорци на стълбищните площадки и общи части на жилищната сграда (входове, мазета, гаражи). Всеки продължително отворен прозорец допринася към по-бързото изстиване на сградата и по-голямата обща консумация на топлинна енергия.  щo се отнася до инсталациите вътре в апартаментите, e добре клиентите да не покриват отоплителните уреди с дълги и тежки завеси и да не поставят пред тях мебели и декоративни прегради, които по този начин да спират топлината важно е радиаторите да не бъдат изключвани напълно при отсъствие през деня, защото така стените на жилището изстиват и впоследствие уредите консумират повече енергия, за да достигнат отново желаната висока температура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " 80,32 лв. е средната декемврийска сметка за парно в Пловдив"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d0%ba%d0%b0%d1%82%d0%b5%d0%b3%d0%be%d1%80%d0%b8%d1%87%d0%b5%d0%bd-%d0%b8%d1%81%d0%ba%d0%b0-%d0%bd%d0%b0-%d0%be%d0%bb%d0%b4-%d1%82%d1%80%d0%b0/", "text": "Нервите на Кристиано Роналдо не издържат и той иска час по-скоро да се прибере в „Манчестър Юнайтед“. Португалецът обра всички клубни и индивидуални трофеи за 2017 година, но „Реал“ върви катастрофално в първенството. Роналдо ще използва факта, че не му подписват новия договор при желаните условия. Така се надява да принуди президента Флорентино Перес да го върне на „Юнайтед“, от където го взе за 94 милиона евро през 2009 година. През лятото Роналдо също искаше да напусне заради аферата с данъците, но накрая склони да остане. Този сезон нападателят има само четири гола в Примера и девет в Шампионската лига. Като футболист на „Манчестър Юнайтед“ той спечели три титли, купата на Англия, два пъти купата на лигата, Шампионската лига и световното клубно първенство. Трансферът може да стане през лятото. В същото време Юрген Клоп се превърна в първия треньор, който има положителна статистика срещу Пеп Гуардиола в повече от десет преки двубои. При това германецът стигна до това постижение, след като с „Борусия“ (Дортмунд) трябваше да мери сили срещу могъщия „Байерн“. Клоп взе шестата си победа над Гуардиола в спиращия дъха мач „Ливърпул“ – „Манчестър Сити“ (4:3). Треньорът обича да говори как неговите отбори играят футбол в стил „хеви метъл“. Точно такова бе и дербито – атракция до сетния миг. За първи път през сезона „Сити“ бе поставен под 90-минутна преса и не показа своя стил. 37 процента от спечелените единоборства бяха на сметката на „Ливърпул“, а само 24 – за „гражданите“. Алекс Окслейд-Чембърлейн, взет от „Арсенал“ през август, бе отличен заместник на Филипе Коутиньо. А „Манчестър Юнайтед“ и „Челси“ трябва да се засрамят от домакинските си мачове срещу „Сити“, когато бяха и бити, и надиграни.", "date": "2018.01.15", "title": " Роналдо категоричен – иска на „Олд Трафорд“"}
{"url": "https://trud.bg/%d1%82%d1%80%d0%b0%d0%bd%d1%81%d1%84%d0%b5%d1%80%d1%8a%d1%82-%d0%bd%d0%b0-%d1%81%d0%b0%d0%bd%d1%87%d0%b5%d1%81-%d0%b4%d0%be-%d0%b4%d0%b5%d0%bd/", "text": "До ден Алексис Санчес ще бъде продаден от „Арсенал“. Не се знае само дали ще е в „Манчестър Сити“ или „Манчестър Юнайтед“. Сумата за „Арсенал“ е огромна – 35 милиона паунда. А само след пет месеца Санчес може да бъде взет без пари. През 2011 година чилийската звезда вече се събра с Пеп Гуардиола в „Барселона“. Беше един от най-важните играчи на тима, нареди 41 двубоя. Но след напускането на Пеп загуби статута си. За Жозе Моуриньо, треньора на „Манчестър Юнайтед“, да прецака своя голям съперник. Проблемът на Санчес и в двата варианта е един – съперниците от Манчестър имат страхотни млади нападатели. Повече обаче би му паснал футбола на „Сити“, който е с много подавания и преса.", "date": "2018.01.15", "title": " Трансферът на Санчес – до ден"}
{"url": "https://trud.bg/%d0%bb%d1%8e%d0%b1%d0%be%d1%81%d0%bb%d0%b0%d0%b2-%d0%bf%d0%b5%d0%bd%d0%b5%d0%b2-%d0%be%d1%82%d0%b3%d0%be%d0%b2%d0%be%d1%80%d0%b8-%d0%be%d1%81%d1%82%d1%80%d0%be-%d0%bd%d0%b0-%d0%b1%d1%84%d1%81/", "text": "Кандидатът за президент на БФС – Любослав Пенев, разпространи отворено писмо до медиите, в които атакува остро ръководството на БФС, както и други деятели, свързани с българския футбол. „ОТНОСНО: неистините в зле-скалъпените комюникета на безимения писач от БФС в отговор на дадената пресконференция на 11.01.2018 г. в БТА Първо искам да благодаря на големите спортни журналисти (те ще се познаят), за високата оценка, която дадоха на мен и целия екип, който взе участие в пресконференцията, и за тезите, които изказахме. За нас тяхното мнение е най-важното, защото това са хора, които следят процесите от десетилетия. От тях чухме следното: – За първи път хора с достатъчно авторитет говориха открито за същинските неща в родния футбол; – Не усетихме как минаха повече от 2 часа; – Беше ни много интересно; – квинтетът Пенев-Илиев-Дацов-Василев-Стоилов начерта в пъти повече насоки за развитието на футбола и извеждането му от най-дълбоката криза след края на Втората световна война, отколкото бяха изречени от Данчо Лечков, Атанас Фурнаджиев и Емил Костадинов за 12 години. – За първи път някой има правилен поглед върху ситуацията; – за първи път излизат мъжки момчета с имената и лицата си и разровиха раната; – за първи път получихме внимание и ни се говорише за стратегии (краткосрочна, средносрочна и дългосрочна), развитие на ДЮФ, прозрачност, контрол, обучения, иновации, алтернативни финансирания, промени в правилници, правен и финансов контрол и мн.др. – Футболът има бъдеще. Сега към анонимните от БФС: Прави изключително лошо впечатление, че си позволявате да използвате официалния сайт на БЪЛГАРСКИЯ ФУТБОЛ за предизборните си брътвежи. Това не ви е частна фирма или бащиния. Това е представянето на България пред света. Много, много на ниско ниво свалихте „Цар Футбол“, господа. Този сайт е комуникационен канал със съвсем различни функции. Тук трябва да има много и полезна за развитието на футбола информация. Сле промяната на 16.02.2018 г. недоразвитото ви сайтче, ще се преобразува в платформа, отговаряща на национална обществена организация от най-висок ранг като интерес. Иновации се казва, г-н Колев, ИНОВАЦИИ. Навсякъде ще се внедрят. Продължаваш с брътвежите. Първо: Г-н Ники Илиев каза, че сега се занимават с футбол около 10 000 деца, пишете го във Ваш отчет. И обеща, че при правилна стратегия ще станат за 10 години – 150 000, което е около 30% от децата във възрастова граница – 5-17 г. Вие излъгахте в ефир, че е казал, че ще станат 20 000, пък те сега били 18 000. Второ. Нямате си на идея какво означава елетронно управление на данни. Вижте в социалните мрежи, какво се изписа под коментара Ви, че имате електронно картотекиране. Прилагам 2 цитита на президенти на клубове от общо 687 аматьорски клуба, изграещи през този сезон: „- картотекиране – 10 лева на състезател (общо на отбор около 220 лева – само за няколко печати и подписи- при положение, че масово играят нередовни състезатели, но делегатите си затварят очите).“ „- Аз като клуб участвах в U 19 какви са тези глупости. Един мач ни излизаше 1000 лева. Само в България на детски мачове може да ти искат по 200 лв. съдийски. ОХРАНИТЕЛИ и още какво ли не. 500лв. плащаме такса децата да играят футбол 5 и 7 за терени. В чужбина има по един съдия и той е безплатен. И какво ли още не. Да наистина помагат 3 топки от 15лв. И една мрежа. Някои получават и флагчета…. Жалка история“. Трето: За моите възнаграждения като национален селекционер. Нека поясним, че говорим за разходите на националния отбор. Ако твърдите, че аз съм ги получил, ще поискам да видя документите, където го пише, защото ме навежда на мисълта, че някой си ги е прибрал за моя сметка. Четвърто: Вие нямате никаква отчетност, никаква прозрачност, за нищо. Живеете в имагинерен свят. Нападате за финансиранията – колко пари за какво са получени. Лично Вас ще информирам, когато му дойде времето, защото сте много смел защитник на измамата. Пето: размахвате някакви стратегии, пишете, че сте ги дали на делегатите, че са почти изпълнени. Това е поведение на камора, нали знаете какво е „Тайна организация със свои правила и догми“. Не ме е яд толкова, че не е публична (трябваше да е в сайта), отколкото, че казвате, че е изпълнена в голямата й част. Г-н Колев, ако наистина е имало стратегия и тя е изпълнена, то може би тя се казва: – Как да убием грандовете? – Как да изгоним феновете? – Как да убием ДЮФ? – Как се формира Тайна организация? Или най-точно казано „КАК ДА УБИЕМ ФУТБОЛА В БЪЛГАРИЯ“? Това са резултатите от вашето управление. Ние повече няма да влизаме в обяснителен режим на неистините в зле-скалъпените комюникета на безимения писач от БФС. Използвайте сайта на БФС по предназначение. Към всички отговорни медии: изписаха се много неистини, които преди да отразявате – проверете. Замислете се за общото състояние във футбола. Сами си отговорете – Добро ли е? Най-добрият мерител е ФЕНЪТ. Празни стадиони, разрушена инфраструктура, разбити ДЮШ. Национални гарнитури – пълен провал, изтървани 7 международни участия. Тези господа имаха 13 години за управление. Положението в любимата игра е катастрофално, апокалиптично. Те ако са можели, щели са да го развият, а не да го убият. Това са техните възможности. България има капацитета. Нека да й дадем шанс. Ние сме се наели с изключително тежката задача да разбием статуквото в българския футбол и най-сетне да върнем усмивките на хората и вярата в нормалността. Казват, че в България е по-лесно да станеш министър-председател, отколкото президент на БФС. Звучи кошмарно, но е съвсем близо до истината. Ако обаче продължаваме да кротуваме и да се примиряваме, неизбежно се обричаме на дълъг мрак. А футболът в повечето държави всъщност е най-прецизния барометър за стойностите в една държава. И ще се върна към хората по стадионите и отношението им към статуквото. Не си мислете, че след като виждат алтернатива няма да се намесят в името на промяната. С уважение, Любослав Пенев“.", "date": "2018.01.15", "title": " Любослав Пенев отговори остро на БФС"}
{"url": "https://trud.bg/%d0%bc%d0%b0%d1%80%d0%b8%d0%b0%d0%bd%d0%be-%d1%80%d0%b0%d1%85%d0%be%d0%b9-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d1%87%d0%b5-%d0%b1%d0%b5%d0%b3%d0%bb%d0%b5%d1%86-%d0%be%d1%82/", "text": "Испанското правителство ще продължи да управлява пряко Каталуния, ако новият парламент избере Карлес Пучдемон за премиер на областта. Това каза испанският министър-председател Мариано Рахой по повод намеренията на сепаратистите да наложат начело на областта Пучдемон, който се укрива в Брюксел от испанското правосъдие. За да заеме този пост, трябва да присъства физически, защото не може да го направи от Брюксел. И ако това не стане, член 155 ще продължи да бъде в сила. Не защото аз го казвам, а защото Испанският сенат прие, че член 155 ще бъде валиден, докато не встъпи в длъжност новият премиер след изборите в Каталуния. Абсурдно е някой да се кандидатира за председател на каталунското правителство и в същото време да е в Брюксел като беглец от правосъдието. Това не е нито юридически, нито политически проблем, това е проблем на здравия разум, каза Рахой. Испанският премиер говори пред ръководството на управляващата Народна партия. Той настоя, че от прилагането на член 155 от конституцията, с който беше отнета автономията на областта, е спечелила Испания, въпреки че е загубила Народната парти, информира  Управляващите постигнаха много нисък резултат на местните избори в Каталуния на 21 декември. Спечели ги партията „Граждани“, която е за оставане на областта в Испания, но сепаратистите запазиха мнозинството си в парламента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Мариано Рахой предупреди, че беглец от правосъдието не може да управлява Каталуния"}
{"url": "https://trud.bg/%d0%b8%d0%b3%d1%80%d0%b0%d0%bb-%d0%b2-%d0%bf%d0%be%d1%80%d1%82%d0%be-%d0%b4%d0%be%d0%b9%d0%b4%d0%b5-%d0%b2-%d1%86%d1%81%d0%ba%d0%b0/", "text": "Андре Морейро дойде в ЦСКА на лагера в Сандански. В португалското първенство офанзивният халф има над 160 мача за „Олянензе“, „Порто“, „Спортинг“, „Брага“ и „Рио Аве“. Морейро игра за последно в саудитския „Ал Фатех“. ЦСКА ще изследва внимателно здравословното състояние на португалеца, тъй като наскоро е минал през тежка контузия. В юношеския национален отбор Морейро е играл на Евро 2007. Дебют за първия тим прави в контролата на Португалия срещу Кабо Верде през 2015 година.", "date": "2018.01.15", "title": " Играл в „Порто“ дойде в ЦСКА"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d1%84%d0%b0%d0%bb%d1%88%d0%b8%d0%b2%d0%b8%d1%82%d0%b5-%d0%bd%d0%be%d0%b2%d0%b8%d0%bd%d0%b8-%d1%81%d0%b0-%d0%be%d0%bf%d0%b0/", "text": "Макар фалшивите новини да не са нито новост, нито незаконни, те се разпространяват изключително бързо и пораждат заплаха за образа на медиите и за нашите демокрации, за нашите демократични ценности. Това заяви еврокомисарят по цифровизацията Мария Габриел след днешното първо заседание на експертната група на Европейската комисия, която предстои да предложи решения на проблема. Цифровите технологии промениха дълбоко начина, по който гражданите достигат до информация. Интернет дава чудесна възможност за разгръщането на свободата на изразяване и за медийното разнообразие. Това създава и предизвикателства в областта на политиката, обществото и сигурността, отбеляза Габриел. Целта ни е да предложим механизъм за установяване на фалшивите новини и пресичането на тяхното разпространение. Никой няма намерение да кара хората да вярват или да не вярват на дадена информация. Ако в ЕС не предприемем никакви действия, положението може да се влоши, каза още тя. Експертната група се очаква да предложи напролет стратегия за борба с разпространението онлайн на невярна информация. Експертите ще дадат съвети за мащаба на проблема и ще изготвят препоръки. Очаква се те да създадат определение за „фалшива новина“. Желание да се включат са заявили над 300 души, а 40 са били одобрени. Сред тях няма български журналисти и преподаватели, но са Вени Марковски от международната организация ICANN със седалище в Ню Йорк и Димитър Димитров от Уикимедиа. Сред останалите има представители на основните социални мрежи, Оксфордския институт по журналистика на Ройтерс, агенция Франс прес, Сорбоната, университетите в Рига, Букурещ и Любляна, „Репортери без граници“. Комисията уточнява, че при избора на участниците са били взети предвид равномерното разпределение между журналисти, академични среди, нови и обичайни медии, географско и полово разпределение, участие на граждански организации. Председател на групата е Мадлейн де Кок Бунинг, професор по право от университета в Утрехт (Холандия). Съставянето на групата е съгласувано с Европейската служба за външно действие и отдела за следене на дезинформацията, създаден покрай събитията в Крим. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Мария Габриел: Фалшивите новини са опасност за демократичните общества"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d1%81%d0%b2%d0%b5%d1%82%d1%8a%d1%82-%d0%b5-%d0%bd%d0%b0-%d1%81%d1%82%d1%8a%d0%bf%d0%ba%d0%b0-%d0%be%d1%82-%d1%8f%d0%b4%d1%80/", "text": "Папа Франциск заяви, че е сериозно притеснен от опасността от ядрена война и предупреди, че светът е на ръба. Той направи изявлението си на борда на папския самолет, с който лети към Перу и Чили. „Мисля, че сме на самата граница. Наистина се опасявам от това“, заяви папа Франциск, коментирайки опасността от ядрена война. „Един инцидент е достатъчен, за да ни хвърли в състояние на война“, предупреди той. По думите му „трябва да унищожим оръжията и да се стремим към ядрено разоръжаване“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Папа Франциск: Светът е на стъпка от ядрената война"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%bd%d1%8f%d0%bc%d0%b0-%d0%b4%d0%b0-%d0%be%d0%b1%d1%8f%d0%b2%d1%8f%d0%b2%d0%b0%d0%bc-%d0%b3%d1%80%d0%b8/", "text": "Пловдив няма да обяви грипна ваканция заради призиви във фейсбук. Това заяви кметът Иван Тотев. „Следим данните за заболеваемостта от грип и респираторни заболявания. Ако се наложи ще обявим грипна ваканция. Но по никакъв начин не може такова решение да се вземе на база на призиви в социалните мрежи“, заяви Тотев, цитиран от  . Той подчерта, че към момента няма данни от РЗИ, които да налагат обявяване на грипна ваканция. До 16 часа днес ще са готови и справките за отсъстващите ученици от първа и втора смяна. От РЗИ заявиха, че продължават предприетите предепидемични мерки за ограничаване на разпространнение от остри респираторни заболявания. Заболеваемостта не е по различна от миналата седмица, когато бяха отчетени 121 болни на 10 000 души, твърдят от инспекцията. Експертите допълниха, че все още няма потвърждение от Националната лаборатория, че е изолиран грипен вирус в Пловдив.", "date": "2018.01.15", "title": " Кметът на Пловдив: Няма да обявявам грипна ваканция заради призиви във фейсбук"}
{"url": "https://trud.bg/%d0%bf%d0%be%d0%b4%d0%b0%d0%b4%d0%be%d1%85%d0%b0-%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%b7%d0%b0%d0%bc%d1%8a%d1%80%d1%81%d1%8f%d0%b2%d0%b0%d0%bd%d0%b5-%d0%bd%d0%b0-%d1%80%d0%b5%d0%ba/", "text": "Сигнал за замърсяване на река Осъм в участъка между Ловеч и Троян е подала кметът на Ловеч Корнелия Маринова до екоинспекцията в Плевен, информира  . Още днес от РИОСВ – Плевен са взели проби от водата от три места в Ловеч, Троян и в района на ВЕЦ-а между двата града, обясни екологът на община Ловеч Георги Нинов. „Не забелязах някакви мастни петна, някакво оцветяване на водата, няма умряла риба. Виждат се бели петна по повърхността на реката. Смятам, че са малко повече, отколкото ежедневно се виждат да се носят такива като пяна. След като излязат резултатите от анализа могат да се направят ясни и конкретни изводи, откъде идва замърсяването.“, каза той. Кметът Корнелия Маринова поясни, че преди два месеца, отново след сигнал РИОСВ – Плевен е установила замърсяване на река Осъм от отводнителен канал на троянско предприятие.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Подадоха сигнал за замърсяване на река Осъм"}
{"url": "https://trud.bg/%d1%80%d0%b5%d1%84%d0%b5%d1%80-%d1%80%d0%b8%d1%82%d0%bd%d0%b0-%d0%b8%d0%b3%d1%80%d0%b0%d1%87-%d0%b8-%d0%bf%d0%be%d1%81%d0%bb%d0%b5-%d0%b3%d0%be-%d0%b8%d0%b7%d0%b3%d0%be%d0%bd%d0%b8/", "text": "Френският съдия Тони Шапрон засенчи звездите на ПСЖ с невиждана издънка. По време на мача на парижани с „Нант“ (1:0), реферът срита играч на „канарчетата“, а след това го изгони с червен картон. Всичко това се разигра в последната 90-а минута на двубоя. Тогава Диего Карлош от „Нант“ се опита да се върне на спирнт в своята половина след контра на ПСЖ. По невнимание играчът повали Шапрон на земята. Реферът обаче се изправи и срита Карлош, а след това го изгони. Случаят бе водеща новина във всички големи агенции, като съдията бе подложен на жестоки критики и много подигравки. Във Франция реагираха на секундата и отстраниха Шапрон до второ нареждане. „Получих 20 съобщения от цял свят, като всички, които ми писаха твърдяха, че този рефер е пълен майтап – каза Валдемар Кита, президент на „Нант“. – Нашият играч бе изгонен за нищо. Шапрон трябва да си почине, може би се нуждае от масаж. Дано бъде наказан за поне 6 месеца. Такова нещо не бях виждал до сега. Силно се надявам, че това негово решение не е взето нарочно. Гледам пак ситуацията и не зная да се ядосвам ли или да се смея.“", "date": "2018.01.15", "title": " Рефер ритна играч и после го изгони"}
{"url": "https://trud.bg/%d0%bf%d0%be%d0%bc%d0%be%d1%89-%d0%be%d1%82-%d0%bc%d0%be%d0%bd%d1%82%d0%b0%d0%bd%d0%b0-%d0%bd%d0%be%d1%81%d0%b8-%d0%ba%d1%83%d0%bf%d0%b0%d1%82%d0%b0-%d0%bd%d0%b0-%d0%bd/", "text": "Волейболният шампион „Нефтохимик 2010“ започна годината с нов трофей. Бургазлии грабнаха Купата на България след убедителна победа с 3:0 (16, 23, 17) над домакините от „Монтана“ във финала. За триумфа обаче има принос и тимът от Северозапада, който показа феърплей преди битката за трофея. С разрешението на треньора на „Монтана“ Даниел Пеев масажистът на домакините помогна на разпределителя на „Нефтохимик“ Георги Братоев да преодолее травмата си, за да играе в мача. „Успяхме да възстановим Братоев максимално бързо – заяви треньорът на победителите Найден Найденов. – Той имаше голямо желание и каза, че ще играе точно преди да почне мачът. Важно е, че издържа. Следващата цел е титлата. Тези играчи са жадни за трофеи, искат да печелят.“ Преди началото на мача председателят на Националната волейболна лига Мина Николова връчи на кмета на Монтана Златко Живков плакет за особени заслуги за развитието на волейбола в Северозапада.", "date": "2018.01.15", "title": " Помощ от „Монтана“ носи купата на „Нефтохимик“"}
{"url": "https://trud.bg/%d0%b8%d0%bb%d1%85%d0%b0%d0%bc-%d0%b0%d0%bb%d0%b8%d0%b5%d0%b2-%d0%b2%d0%be%d0%b7%d0%b8-%d0%bb%d0%b8%d1%87%d0%bd%d0%be-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81/", "text": "Президентът на Азербайджан Илхам Алиев лично подкара лимузината, в която пътува премиера Бойко Борисов при визитата си в Азербайджан. Снимки от това сподели Борисов на страницата си във фейсбук. По-рано двамата разговаряха на четири очи.", "date": "2018.01.15", "title": " Илхам Алиев вози лично Бойко Борисов (СНИМКИ ОТ ВИЗИТАТА НА ПРЕМИЕРА В АЗЕРБАЙДЖАН)"}
{"url": "https://trud.bg/%d1%88%d1%83%d0%bc%d0%b5%d0%bd-%d0%b1%d0%be%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%82%d0%b5-%d0%b8-%d1%81-%d0%b1%d0%b8%d0%bb%d0%b1%d0%be%d1%80%d0%b4%d0%be%d0%b2/", "text": "Три билборда постави полицията в Шумен с призив към водачите за разумно шофиране, без ползване на мобилни устройства и писане на съобщения в социалните мрежи. Инициативата на ОДМВР-Шумен срещу катастрофите се реализира със съдействието на фирма „Алкомет“АД. Дружеството е партньор в стартиралия м.г. проект „Шофирайте разумно. Животът е с предимство!“ Наличието на билбордове бе оповестено на брифинг в понеделник, а те предупреждават шофьорите още от неделя вечерта на три възлови точки – на Руски паметник в центъра, на Т-образното кръстовище на пл.“Кристал“ и на главен път Шумен-Русе при 7-ми километър. Ще останат две седмици на тези места, където има концентрация на произшествия, каза шефът на ОДМВР-Шумен ст.комисар Ялчън Расим. „Подкрепям тази инициатива на полицията, защото живея в този град. Като компания се чувстваме социално ангажирани и винаги се стараем да повишаваме стандарта на живот в нашия град“, обяви Фикрет Индже, председател на надзорния съвет на „Алкомет“. Той посочи и една много лична причина да бъде съпричастен по темата – при проверка на съобщение по телефона, докато шофирал в Истанбул, направил катастрофа. „За щастие ударих кола, а не човек, но оттогава се зарекох да не пипам мобилния си телефон, когато шофирам. Животът на хората е много по-важен от един телефонен разговор“, каза Индже. Инициативите между полиция и фирма стартираха още на първия учебен ден, когато бяха отпечатани и раздадени 800 листовки с правила на движение на първолаците. После през октомври на водачите бе раздавана книжка с най-често срещаните нарушения и глобите за тях. Третата инициатива бяха 1000 брошури защо шофьорите не бива да ползват мобилния си телефон без устройство „свободни ръце“, докато шофират. Според директорът на ОДМВР-Шумен ст.комисар Расим, благодарение на свършеното катастрофите намаляват. През 2016 г. в област Шумен са станали 1001 катастрофи, а през м.г. те са с над 30% по-малко – 673. Лошо е, че се запазва броя на жертвите. „Още в началото на м.г. си поставих за цел намаляване на пътния травматизъм с уроци в училищата, специализирани проверки и с този проект. Смятам, че има ефект“, каза полицейският шеф. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Шумен бори катастрофите и с билбордове"}
{"url": "https://trud.bg/%d1%82%d0%b5%d0%bd%d0%b8%d1%81%d0%b8%d1%81%d1%82%d0%ba%d0%b8%d1%82%d0%b5-%d1%89%d0%b5-%d0%b8%d0%b3%d1%80%d0%b0%d1%8f%d1%82-%d1%81%d1%8a%d1%81-%d1%81%d1%8a%d1%80%d0%b1%d0%b8%d1%8f-%d0%b8-%d0%b3%d1%80/", "text": "България ще мери сили със Сърбия и Грузия в първенството за женски отбори „Фед къп“. Българките се паднаха в група „А“ на втора дивизия в евроафриканската зона. Мачовете са в Естония от 7 до 10 февруари. Голямата звезда на Сърбия Йелена Янкович няма да участва, след като пропусна и Аустрелиън оупън заради операция. Капитанката Дора Рангелова повика в тима първата ракетна Виктория Томова, националната шампионка Гергана Топалова, Изабелла Шиникова и Джулия Терзийска. За Топалова и Терзийска това ще е дебют в турнира.  ", "date": "2018.01.15", "title": " Тенисистките ще играят със Сърбия и Грузия"}
{"url": "https://trud.bg/40-%d0%bc%d0%b5%d0%b4%d0%b8%d1%86%d0%b8-%d0%b8%d0%b7%d0%bb%d1%8f%d0%b7%d0%be%d1%85%d0%b0-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d0%b2-%d0%b3%d0%be%d1%80%d0%bd%d0%b0-%d0%be%d1%80/", "text": "40 лекари, медицински сестри и административен персонал от горнооряховската болница излязоха в понеделник на на символичен протест пред лечебното заведение. Втората по големина общинска болница в България се включи в националния протест, организиран от Сдружението на общинските лечебници у нас, подкрепен от БЛС, синдикалните организации, както и Сдружението на медицинските фелдшери в България. Управителят на болницата д-р Иван Иванов се обърна към своите колеги и припомни исканията на организаторите, а именно- спешно разплащане от НЗОК на надлимитните дейности за 2016 и 2017 година на общинските болници, актуализиране цените на клиничните пътеки поне с 20%, субсидия от 30 млн. лева от МЗ към общинските лечебници и широк обществен дебат за бъдещето на общинското здравеопазване. „Тук не става дума за каузата на една или две общински болници, а за каузата на общинското здравеопазване. Има общински болници, които вече са затворили или пред затваряне. Ако не сме единни това неминуемо ще стигне и до нас“, заяви д-р Иванов. „Крайно време е да ни чуят, вярваме че ще ни чуят, защото в крайна сметка общинските болници са в основата на здравеопазването в България, това са болниците в които пациента се сблъсква още от филиала на Спешна помощ, независимо дали е осигурен или неосигурен, защото на нас големите болници ни връщат неосигурени пациенти, така че без общинско здравеопазване няма как да има нормално болнично здравеопазване“, категоричен е управителят на горнооряховската болница. Д-р Атанас Атанасов, началник на УНГ- отделението и председател на структурата на БЛС в болницата, подчерта, че цените на клиничните пътеки не са актуализирани от 10 години, а за разлика от тях многократно са се увеличили консумативи, материали, лекарства, цената на един леглоден, както и минималната работна заплата. „Разходите растат, а клиничните пътеки си остават същите!“, изтъкна д-р Атанасов.  Той допълни: „В ушно отделение постоянно имаме проверки, за най- дребното, за подписи, което технически не е недогледано, не сме излъгали с „мъртви души“, в края на краищата сме си свършили работата. Последният път отпадна клинична пътека за човек с тежко кървене…Кървене ли трябва да спираме или да гледаме подписа на лекуващия лекар, че го няма! За това нещо ни отпадна пътека, която е 400 лева. Един леглоден вече се вдигна на 80 лева, вдигат се и газ, и ток и петролни продукти, а пътеката си остава 400 лева, един омагьосан кръг е!“, коментира възмутен д-р Атанас Атанасов. Д-р Иван Иванов информира, че неразплатените за 2016 и 2017 година надлимитни дейности на горнооряховската болница са в размер на 120 000 лева. С тях задълженията на болницата набъбват още, въпреки, че през последните две години има тенденция за стопирането им и разплащане по погасителни планове с доставчиците. Общият брой на работещите лекари, медицински сестри и административен персонал в МБАЛ „Свети Иван Рилски“ е около 200 човека. Друг разход, който се очертава е увеличаването на минималната работна заплата, която от 1 януари стана 510 лева и по думите на д-р Иванов, в лечебното заведение трябва да се актуализират според нея всички заплати, за да се задържат специалистите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " 40 медици излязоха на протест в Горна Оряховица"}
{"url": "https://trud.bg/%d0%b3%d1%80%d0%b8%d0%bf%d0%bd%d0%b0-%d0%b5%d0%bf%d0%b8%d0%b4%d0%b5%d0%bc%d0%b8%d1%8f-%d0%b2-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d0%ba-%d0%bd%d0%b0%d0%b9-%d1%80%d0%b0%d0%bd%d0%be-%d0%b2/", "text": "Грипна епидемия в община Пазарджик засега няма да бъде обявявана. Това реши местният пандемичен щаб. Той ще заседава отново в четвъртък, съобщи  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Грипна епидемия в Пазарджик – най-рано в четвъртък"}
{"url": "https://trud.bg/%d0%bd%d0%b5%d0%bf%d0%be%d0%b7%d0%bd%d0%b0%d1%82%d0%b8-%d1%81%d0%b5-%d0%be%d0%b1%d0%b5%d0%b4%d0%b8%d0%bd%d1%8f%d0%b2%d0%b0%d1%82-%d0%b2-%d0%bc%d1%80%d0%b5%d0%b6%d0%b0%d1%82%d0%b0-%d0%b8-%d1%81%d0%bf/", "text": "„Здравейте. Пожелах да напиша този пост, защото всеки ден ставам свидетел колко много помагате на Неделчо. Не ни оставяте. Без вас той няма да успее да се пребори. Вики расте с всеки изминал ден, а аз не знам как да обясня защо татко му не го прегръща и целува. Страх ме е, че ще загубя мъжа, когото обичам. Страх ме е да не загубя тази битка. Единствено вярата ми във вас ме крепи. Тази надежда ме държи. Защото ние друга нямаме. Имаме само вас. Моля ви не се отказвайте от нас. Толкова много направихте!” Тези думи са на Цвети, съпругата на 40-годишния Неделчо Недялков от Търговище, който е болен от латерална амиотрофична склероза. Прикован на легло, дишащ с апарат, хранещ се със сонда. От очите му потичат сълзи, когато види малкия Вики, заченат след неуспешни опити инвитро. Раждането на момченцето съвпаднало с падането на легло на бащата. Цвети, която минала през ада, за да се сдобие с рожба, трябвало да влезе в нова битка. И тогава се появили Здравка, Марина и Неше от Варна, Биляна от Враца, Ива от Русе, Ева, Катя, Светла от Търговище… За няколко месеца привлекли още. Станали над 10 000 от цялата страна и чужбина. Преди пътищата им да се пресекат в социалната мрежа, те не се познавали. Не познавали и хората, на които са посвещавали и посвещават часове от всеки ден. Търсят лечение, пари, рехабилитация. Водят дълги разговори с клиники у нас и в чужбина. Събраха 35-40 000 лв., за да стане възможно пътуването на Неделчо в Турция за вливане на стволови клетки. Нужната сума само за лечението беше 45 000 долара. Отделно пътни, непредвидени разходи… Правят базари с търгове, благотворителни изложби и концерти, разнасят кутии за дарения, обикалят от човек на човек. И продължават. Първите добри резултати след вливките са на лице. “Хората се обединяват да си помагат, не чакат, не разчитат на държавата. Още не мога да изляза от депресията след смъртта на мама през май. Теглих кредити, за да я лекувам в Турция, защото тук казаха, че е безнадеждно. От болницата там ни изписаха, защото наша роднина се обадила да каже, че не можем да съберем нужните пари. В такива моменти близките не се отзовават, те се оказват чужди. На помощ идват непознати хора. Не можахме да спасим мама. В нейна памет продължих борбата за бебе Криско от Варна. След успешната кампания за него прехвърлихме групата в социалната мрежа и я нарекохме “Благотворителен базар за Неделчо. В памет на Афи”. Афи е майка ми, моят ангел. Дано ни помага да спасяваме други хора”. Тези думи са на Неше Исмаил. 28-годишното момиче работи във Варна. Чувайки диагнозата левкемия на майка си, сама почнала да търси помощ. Събрали 10 000 лв. в мрежата с подкрепата на непознати хора. Изтеглила и кредит от 20 000 лв., но всичко било напразно. Дошла и загубата. Неше напуснала работа, изпаднала в депресия. Взела се в ръце, събирайки пари за други болни. Историята на семейството от Търговище не била от най-гладките и преди диагнозата. Цвети и Неделчо работили в мебелна фабрика. Искали дете. Правили инвитро, едно, две, три. И като по чудо го заченали по естествен път. Докато тръпнели в очакване на раждането, започнала да изтръпва едната ръка на Неделчо, после другата, после крак… Тръгнали объркани диагнози и се загубило ценно време… На изписването на новороденото от болницата таткото трябвало да върви с придружител. Накрая се стигнало до кошмара на пълната парализа, отказа на органите. Наложило се да купят апарат за изкуствено дишане, който да ползват у дома. Открили експерименталното лечение в Турция, за което имало надежда, че не само ще спаси Неделчо, но и ще му даде шанс за по-нормален живот. Да може да диша сам, да се храни, да проговори отново, защо не и да започне пак да движи ръце и крака… Проучили условията. Открили дарителска сметка. Събирали пари, но състоянието на мъжа се влошавало, а средствата не били достатъчно. Това разказва счетоводителката Здравка Димитрова от Варна. И тя не познава търговищкото семейство. С историята им ги срещнала социалната мрежа. Случило се, докато правели други кампании. Здравка има 4-годишно дете и 10-месечно бебе. Докато кърми пеленачето, върти благотворителни търгове в интернет базара за набиране на парите. Поддържа връзка с клиниката в Турция. Говори с български болници за оферти за следващия етап на лечението.  “Близките ми разбират и ме подкрепят. Виждат какво и защо правя. Да, лишавам ги от време и внимание, но няма как. Трябва да действаме бързо. Надбягваме се с времето и съдбата. Лавираме между ангажиментите у дома и каузата, която сме поели”, казва Здравка. Същото е при Марина Николова от Варна. По професия е готвач, сега е по майчинство с дете на година и девет месеца и е бременна. Казва, че дневно посвещава на каузата по близо 5 часа. Паралелно подпомага и други кампании за набиране на пари за лечение. “Човек потъва в своя си живот и проблеми. Мисли си колко са огромни и нерешими. Сблъсквайки се с тези случаи, научих много ценни неща за живота. Колко малки са всъщност нашите проблеми и колко хора се нуждаят от подкрепа. Сега знам колко са ценни парите, но не в смисъла, който имаше това преди”, казва 30-годишната Марина.  Администратор на групата в социалната мрежа е Биляна Тодорова от Враца, която работи в магазин. Вкарала е в битката за Неделчо и цялото си семейство. “Не сме безгрешни, не сме идеални. Обикновени жени сме”, казва тя. В техния отбор от октомври е и Ева Танева от Търговище. Тя има счетоводна кантора и е успяла да въвлече в идеята всички свои клиенти. Танцьорите от формацията “Рождество Христово”, в която участва, също се включили. И организаторите на фолклорния фестивал “Джумалийско надиграване” Светла и Стамен Стаменови откликнали и направили концерт. На Ева и Катя Недеви им хрумнало да организират и арт базар. Изненадващо и за тях, идеята намерила подкрепа от над 50 участници, художници и приложници. Ева също има свой трагичен сблъсък с тежка диагноза и жестока загуба. Майка й, която беше известен лекар в Търговище, мина през ада на болестта, носейки мълчаливо и достойно огорчението на болния човек, смазан от валяците на здравеопазването. След техните усилия бяха направени вливанията на Неделчо и той вече си е у дома. Събирането на пари продължава за рехабилитация и за нови евентуални 4 вливки. Сега фактор е времето, то ще покаже има ли го желания голям напредък и  какво следва. “Бъдете неотлъчно до нас. Постигнахме невероятен успех.  Затова ви призоваваме да продължите с нас тази кампания. Благодарим ви, че не изоставяте каузата, че продължавате да сте активни в базара. Вие сте нашата неотменна помощ, нашата глътка надежда, вие сте нашата вяра, че Неделчо няма да бъде изоставен по трудния път към спасението”, обръщат се дамите от групата към всички съмишленици.", "date": "2018.01.15", "title": " Непознати се обединяват в мрежата и спасяват живот\t\t\t"}
{"url": "https://trud.bg/%d0%be%d0%b3%d1%80%d0%b0%d0%bd%d0%b8%d1%87%d0%b0%d0%b2%d0%b0%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%ba%d0%b0%d0%bc%d0%b8%d0%be%d0%bd%d0%b8-%d0%bd%d0%b0-3/", "text": "До 9.00 часа утре се въвежда ограничение на движението на МПС над 12 т по път I-1 Видин – Монтана в посока Монтана поради силни снегонавявания, съобщиха от Агенция „Пътна инфраструктура“. Без ограничение е движението в посока Видин. Обходен маршрут в посока Монтана: път II-11 Дунавци – Арчар – път III-112 Добри дол – Тополовец – път III-114 Тополовец – Ружинци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Ограничават движението на камиони над 12 т по пътя Видин – Монтана"}
{"url": "https://trud.bg/%d0%ba%d0%b0%d1%82-%d0%b0%d0%bf%d0%b5%d0%bb%d0%b8%d1%80%d0%b0-%d1%88%d0%be%d1%84%d0%b8%d1%80%d0%b0%d0%b9%d1%82%d0%b5-%d0%b2%d0%bd%d0%b8%d0%bc%d0%b0%d1%82%d0%b5%d0%bb%d0%bd%d0%be/", "text": "Водачите да шофират внимателно и със съобразена със зимните условия скорост, апелират от „Пътна полиция“ във връзка със снеговалежите, паднали в цялата страна. От КАТ напомнят на шофьорите да пътуват само с подходящи гуми, тъй като прогнозите са за засилване на снеговалежа през деня, да карат със съобразена скорост и повишено внимание, спазвайки указанията. Заради ниските температури в сутрешните часове, е възможно част от пътните настилки да са заледени, независимо, че от Агенция „Пътна инфраструктура“ са предприети действия за непрекъснато опесъчаване. Над   по републиканската мрежа, автомагистралите са почистени до асфалт. 27-те областни пътни управления и снегопочистващите фирми работят на 24-часов режим и продължават поддържането на републиканската пътна мрежа. По данни на АПИ, ограничено е движението за камионите над 12 тона по старопланинските проходи „Троянски“, „Котленски“, „Петрохан“, и „Шипка”. Без ограничения е преминаването през „Айтоски”, „Обзорски”, „Печинско”, „Превала”, „Предел”, „Републиката“, „Ришки” и „Рожен”. Забранено за МПС над 3,5 тона е преминаването през проходите „Дюлински” и „Пампорово”. Ограничено е движението на товарни автомобили над 10 тона през „Вратник” и „Твърдишки“. До 9 ч. утре се въвежда ограничение на движението на МПС над 12 т по път I-1 Видин – Монтана в посока Монтана поради силни снегонавявания. Заради завъртял си сутринта тежкотоварен камион на пътя Плевен – Бяла, за кратко е било затруднено движението по първокласния път, но трафикът бързо е нормализиран. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " КАТ апелира: Шофирайте внимателно!"}
{"url": "https://trud.bg/70-000-%d0%bb%d0%b5%d0%b2%d0%b0-%d0%b7%d0%b0%d0%b4%d0%b8%d0%b3%d0%bd%d0%b0%d1%82%d0%b8-%d0%be%d1%82-%d0%b2%d0%b7%d1%80%d0%b8%d0%b2%d0%b5%d0%bd%d0%b8%d1%8f-%d0%b1%d0%b0%d0%bd%d0%ba%d0%be%d0%bc%d0%b0/", "text": "Бандити отново взривиха банкомат в София и задигнаха близо 70 000 лева. Поредната атака бе извършена към 3,20 ч вчера в голям хипермаркет в столичния кв. „Дружба”. Устройството за пари било поставено във фоайе на магазина, до което има свободен достъп. Апашите напълнили банкомата със сгъстен въздух и след това го възпламенили. После грабнали парите и изчезнали. “Събудих се от страшен грохот през нощта. Видях много дим, а малко по-късно полицаи заградиха района”, разказа жена от близък блок. От ударната вълна е изпочупена витрина на магазина. Това е поредният взривен банкомат в София. В началото на януари полицията залови двама младежи, които гръмнаха устройство в “Люлин” преди Нова година. Те обаче останали с празни ръце, тъй като машината за пари имал специално мастило, което опръсква парите при посегателство. Безуспешно продължава издирването на трима обирджии, които са заподозрени за няколко взривени банкомата в София и други градове. Пернишката банда разби с въздух под налягане устройство в Сапарева баня на 9 ноември м. г. и задигна 9000 лева. На връщане към родния си Перник, Тодор Богданов, Кирил Микев и Красимир Йорданов попаднаха на полицейска блокада, но успяха да се измъкнат.", "date": "2018.01.15", "title": " 70 000 лева задигнати от взривения банкомат\t\t\t"}
{"url": "https://trud.bg/7-%d0%bc%d0%b5%d1%81%d0%b5%d1%87%d0%bd%d0%be-%d0%b1%d0%b5%d0%b1%d0%b5-%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%be-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2/", "text": "7-месечно бебе е пострадало при пожар в къща в село Безмер. Сигналът за инцидента в едноетажна къща е подаден към 14 часа в пожарната служба в Добрич. Два противопожарни екипа се отзовали на тревожното съобщение. 7-месечно момченце е откарано в болница във Варна със сериозни изгаряния, други три деца, които били в сградата, не са пострадали. По първоначални данни, най-вероятно пожарът е предизвикан от детска игра с огън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " 7-месечно бебе е пострадало при пожар в къща в село Безмер"}
{"url": "https://trud.bg/%d1%88%d0%b5%d1%84-%d0%bd%d0%b0-%d0%b3%d0%b5%d1%80%d0%b5%d0%bd%d0%b0-%d0%be%d0%b1%d0%b5%d1%89%d0%b0-%d0%b2%d1%85%d0%be%d0%b4%d1%8f%d1%89%d0%b8-%d1%82%d1%80%d0%b0%d0%bd%d1%81%d1%84/", "text": "Красимир Иванов, финансовият директор на „Левски“, обеща интересни новини около селекцията. Шефът обясни, че трансферният прозорец не е отворен все още у нас. Това ще стане на 1 февруари.  „Преговаряме с различни играчи – коментира Иванов пред „Гонг“. – Трансферният прозорец в Европа е отворен, а в България все още не е, така че ни чака интересен месец и половина. Преговори се водят, бяхме набелязали доста играчи, но трябва да има желание и от двете страни. Тези, които сме взели не сме имали съмнения дали да ги вземем. Имало е футболисти, които са ни отказвали, имало е и такива, при които клубовете са били причина за провал на преговорите.“  Иванов увери, че Жуниор Мапуку няма да бъде продаван, въпреки интереса и допълни, че Ривалдиньо не е идвал в София на преговори.", "date": "2018.01.15", "title": " Шеф на „Герена“ обеща входящи трансфери"}
{"url": "https://trud.bg/%d1%82%d0%b5%d1%80%d0%be%d1%80%d0%b8%d1%81%d1%82%d0%b8-%d0%b0%d1%82%d0%b0%d0%ba%d1%83%d0%b2%d0%b0%d1%82-%d1%82%d1%83%d1%80%d1%86%d0%b8%d1%8f-%d0%be%d1%82-%d1%81%d0%b8%d1%80%d0%b8%d0%b9%d1%81%d0%ba/", "text": "Двама турски военнослужещи са загинали, а един е получил наранявания в резултат от атака от контролирания от сирийските кюрдски „Отряди за народна самоотбрана“ ( YPG ) сирийски регион Африн над турски погранични постове в провинциите Хатай и Килис, предаде Anadolu Agency. Според информация на агенцията, бойците от YPG са предприели 10 атаки срещу погранични постове в Хатай и две атаки над погранични постове в Килис за почти 2,5 години. Въоръжените сили на Турция са нанесли ответни удари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Терористи атакуват Турция от сирийската провинция Африн"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d1%81%d1%80%d0%b5%d1%89%d0%b0-%d1%81-%d1%88%d0%b5%d1%84%d0%be%d0%b2%d0%b5%d1%82/", "text": "Министърът на здравеопазването ще се срещне в сряда с ръководствата на общинските болници. Ще бъдат обсъдени начините за преструктуриране на тези лечебни заведения. Министерството няма право да отпуска целева помощ на общинските болници, посочи заместник-министър Жени Начева по повод исканията, издигнати на днешния едночасов протест на медиците, предаде  . „Финансирането на общинските болници, както и на всички останали болници се реализира по общ ред и правила, национален рамков договор, в момента се водят преговори. Дебатът за финансирането продължава. Освен това общинските болници могат да водят дебати с представителите на местните власти. Разговорът с общинските, както и с областните болници трябва да бъде за това как се лекуват пациентите и как те да оптимизират своята работа и дейността си и след това вече да разговаряме за конкретните финансови параметри в рамките на приетите от Народното събрание закони за бюджета, съответно на карта и на министерство на здравеопазването“, каза зам.-министър Начева. Тя информира също, че предстои дебат с общинските болници за медицинските стандарти и цените на клиничните пътеки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Здравният министър на среща с шефовете на общинските болници"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d0%be%d1%81%d0%bb%d0%b0%d0%bd%d0%b8%d0%ba%d0%b0-%d0%bd%d0%b0/", "text": "Председателят на Комисията по култура и медии Вежди Рашидов се срещна с посланика на Турция в София Хасан Улусой, съобщиха от парламентарния пресцентър. На разговора, който беше по молба на турския дипломат, бяха обсъдени взаимоотношенията между България и Турция в областта на културата. Беше отбелязано доброто сътрудничество между законодателните институции на двете страни. Председателят на Комисията по култура и медии Вежди Рашидов изрази увереност, че усилията за опазването на културното наследство ще продължат, а паметниците на културата ще подпомогнат развитието на туризма. Културата е отличен посланик между държавите, посочи още Вежди Рашидов. Посланик Хасан Улусой подчерта, че отдава голямо значение на ролята на културата в отношенията между България и Турция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Вежди Рашидов се срещна с посланика на Турция в София"}
{"url": "https://trud.bg/%d0%ba%d0%b8%d1%80%d0%b8%d0%be%d1%81-%d1%81%d0%b5-%d0%ba%d0%b0%d1%80%d0%b0-%d0%bd%d0%b0-%d1%84%d0%b5%d0%bd%d0%be%d0%b2%d0%b5%d1%82%d0%b5/", "text": "Любовта между Ник Кириос и австралийската публика изтрая едва седмица. Първата ракета на домакините обра овациите на сънародниците си в Бризбейн с победата над Григор Димитров и първия домашен трофей, но в Сидни нещата се обърнаха. Скандалджията влезе в грозна разпра с фен по време на първия сет от мача си с бразилеца Рожерио Дутра Силва. След това Ник подкани и съдията на стола да се скара на публиката. „Цялата ти работа е да има кажеш: „Запазете тишина, моля!“ – изхвърли се Кириос. – Ако го беше направил първия път, нямаше да има втори, съгласен ли си?“ Това обаче не попречи на Ник да бие с 6:1, 6:2, 6:4 и да продължи по пътя си към нов сблъсък с Григор Димитров в четвъртия кръг. В третия пък българинът може да срещне друг неприятен съперник – руската сензация Андрей Рубльов. 18-годишният талант се измъчи срещу славния ветеран Давид Ферер (Испания), но взе победа със 7:5, 6:7 (6), 6:2, 6:7 (6), 6:2. Добра новина за българина обаче е отпадането на евентуалния му съперник на четвъртфиналите Джак Сок (САЩ, №8 в света), който загуби с 1:6, 6:7 (4), 7:5, 3:6 от Юичи Сугита (Япония).  ", "date": "2018.01.15", "title": " Кириос се кара на феновете"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2%d1%8a%d0%b2-%d0%b2%d1%82-5/", "text": "Грипната обстановка в страната се усложнява, показват данни на регионалните здравни инспекции.  Заболеваемостта от грип и остри респираторни заболявания (ОРЗ) се увеличава повсеместно като най-висока е в област Перник, където грипна епидемия беше обявена в събота, следвана от областите София, Пловдив, Стара Загора, Габрово, Силистра, Пазарджик и Благоевград, които са пред епидемия. Президентът на Азербайджан Илхам Алиев обеща евтин газ за България и обяви, че „вече наредих на СОКАР да започне проучване по темата”. Това стана след среща с премиера Бойко Борисов, който вчера пристигна на двудневно работно посещение в Баку. Борисов разговаря „на четири очи“ с Алиев, след което двамата дадоха обща пресконференция в резиденцията „Загулба”.   Приетите през 2012 година промени в Закона за горите се оказват поредната непреодолима пречка пред развитието на зимния туризъм в България. Корекциите в нормативния акт влизат по времето на кабинета „Борисов 1” и са записани след уличен натиск, организиран от зелените. Както „Труд” писа във вчерашния си брой, разрухата на Витоша е заради противоречиви текстове в действащия План за управление на Природния парк. Специализираният наказателен съд отложи за 8 март разпоредителното заседание по делото срещу издателя Иво Прокопиев и бившите министри на енергетиката и финансите от кабинета „Борисов 1” Трайчо Трайков и Симеон Дянков. Процесът се води и срещу трима брокери от консултантската фирма „Булброкърс” – Радослав Рачев, Любомир Евстатиев и Петър Василев. Шестимата са подсъдими за приватизацията на 33% от държавния дял в ЕВН. Сдружение “Институт за развитие на публичната среда”, свързван преди всичко с дясната ръка на лидера на “Да, България” Христо Иванов – Антоанета Цонева, е сред последните бенефициенти на Фондация “Америка за България” за отминалата 2017 г. Със задна дата от частния донор съобщават, че за периода септември 2017 г.-септември 2019 г. НПО-то, което Антоанета Цонева вече е напуснала, получава грант от 346 850 лв.     Повече компромиси със сигурността няма накъде да правим – коментар на Димитър Гърдев       Истанбулската конвенция и последиците от ратифицирането й в България – анализ на Антон Гицов        ", "date": "2018.01.15", "title": " Вижте акцентите от броя на „Труд“ във вторник, 16 януари 2018"}
{"url": "https://trud.bg/%d0%b0%d0%b2%d0%b0%d1%80%d0%b8%d1%8f-%d0%bd%d0%b0-%d0%bf%d0%b0%d1%80%d0%bd%d0%be%d1%82%d0%be-%d0%be%d1%81%d1%82%d0%b0%d0%b2%d0%b8-%d0%bd%d0%b0-%d1%81%d1%82%d1%83%d0%b4%d0%b5%d0%bd%d0%be-%d1%83%d1%87/", "text": "При разрастращата се грипна вълна четвърти ден ученици мръзнат в класната стая в град Куклен заради авария на парното. Част от родителите не пуснаха децата си на училище, предава  Учебните занятия за първолаците започват с танца на ръчичките – така децата се раздвижват и сгряват. Четвърти ден часовете са по 20 минути. Училището купило само няколко печки духалки, защото нямало повече в магазина. Така само в началните класове има слабо отопление, а по-големите ученици са на студено.  Аварията  в котела на парното може да бъде отстранена единствено от фирмата, която го е монтирала, защото е по проект за енергийна ефективност. Ремонтът се бави четвърти ден. „Умувахме да закупим климатици, могат до два дни да се сложат и да минем на  климатици”, каза директорът на СОУ „Отец Паисий” Вълчо Георгиев. Родителите недоволстват и част от тях са спрели децата си да ходят на училище. Училищното ръководство обмисля да въведе две смени за децата, за да учат само  в стаи, където има отопление.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Авария на парното остави на студено ученици в Куклен"}
{"url": "https://trud.bg/%d1%84%d0%bb%d0%b0%d1%88%d0%bc%d0%be%d0%b1-%d0%b7%d0%b0-155-%d0%b3-%d0%bd%d0%b0-%d1%89%d0%b0%d1%81%d1%82%d0%bb%d0%b8%d0%b2%d0%b5%d1%86%d0%b0/", "text": "Необикновен флашмоб с участието на актьорите Ивайло Калоянчев и Светослав Пеев привлече вниманието на минувачите по бул. „Витоша” в София вчера по обяд. Очевидно добре познатите ни тържества за почит към родните класици се изнасят сред хората и търсят нови форми. Столичната община и Националният литературен музей организираха театрално-поетичен флашмоб по повод 155 години от рождението на Алеко Константинов. Мразовитият понеделник събра пред паметника на Алеко десетки почитатели на Щастливеца. С този колоритен прякор писателят нарича себе си през 1895 г., когато написва фейлетона „Страст”: „Че аз съм щастливец, това го знае цяла България: но туй, което никой не знае, то е, че днес нямах четиридесет и пет стотинки да си купя тютюн. Това обстоятелство никак не ми попречи обаче да съхраня своето царствено величие…” Тържеството беше открито от доц. д-р Тодор Чобанов, зам.-кмет на София: „Алеко е от първото поколение, което гради съвременна България. Той е българският Рабле или нашенският Хашек, пада му се най-важната мисия – да разшири хоризонтите на свободното ни отечество към цяла Европа и даже отвъд океана… Алеко отвори очите на българите за родната природа. Не е случайно, че именно тук с поглед, впит в планината, е неговият паметник. Юрист, съдия, общественик, журналист, писател политик – това все проявления на неговия ренесансов гений. Алековият хумор е гениален… Той ни нарисува Бай Ганьо, за да се излекуваме чрез смеха от недъзите си.” Атанас Капралов, директор на Националния литературен музей, припомни, че Алеко постига необикновена известност още приживе, а десетки поколения се учат от морала и таланта му. По повод годишнината музеят издаде юбилеен вестник „Щастливецъ”, за чието историко-документално съдържание са работили писателките Елена Алекова и Румяна Пенчева. А монологът на Бай Ганьо в изпълнение на Ивайло Калоянчев нямаше как да не предизвика смеха на публиката: „Може да си мислите, че на бай Ганьо му е минало времето. Ама на, ето ме: тук съм, жив съм!”", "date": "2018.01.15", "title": " Флашмоб за 155 г.  на Щастливеца"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b2%d0%be%d0%ba%d0%b0%d0%bb%d0%b8%d1%81%d1%82%d0%ba%d0%b0%d1%82%d0%b0-%d0%bd%d0%b0-%d0%b3%d1%80%d1%83%d0%bf%d0%b0-%d0%ba%d1%80%d0%b0%d0%bd%d0%b1%d0%b5%d1%80/", "text": "Долорес O’Риърдън, вокалистката на група „Кранберис“, почина внезапно на 46 години в  Лондон, съобщиха световните агенции. Причината за смъртта й не се съобщава. Риърдън беше в Лондон за записи, каза пресаташето на групата Линдзи Холмс, цитирана от Асошиейтед прес. Група „Кранберис“ стана световно известна през 90-те години на миналия век с хитове като „Zombie“ и „Linger“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Почина вокалистката на група „Кранберис“ Долорес О’Риърдън"}
{"url": "https://trud.bg/%d0%b3%d1%80%d0%b8%d0%bf%d1%8a%d1%82-%d0%bd%d0%b0%d1%81%d1%82%d1%8a%d0%bf%d0%b2%d0%b0-%d1%81%d0%b5%d0%b4%d0%b5%d0%bc-%d0%be%d0%b1%d0%bb%d0%b0%d1%81%d1%82%d0%b8-%d0%bf%d1%80%d0%b5%d0%b4-%d0%b5%d0%bf/", "text": "Грипната обстановка в страната се усложнява, показват данни на регионалните здравни инспекции.  Заболеваемостта от грип и остри респираторни заболявания (ОРЗ) се увеличава повсеместно като най-висока е в област Перник, където грипна епидемия беше обявена в събота, следвана от областите София, Пловдив, Стара Загора, Габрово, Силистра, Пазарджик и Благоевград, които са пред епидемия. В Перник вече са преустановени плановите операции, женските и детските консултации. Училищата и забавачките бяха разпуснати в понеделник в грипна ваканция, която ще продължи до 17 януари включително.  Трудно е да се прогнозира в кои области ще се увеличат заболелите, но и тази, и следващата седмица грипната обстановка в страната ще бъде усложнена, заяви главният държавен здравен инспектор д-р Ангел Кунчев. Щамовете, които се разпространяват в момента са от група Б, което е нехарактерно по думите на проф. Тодор Кантарджиев, директор на Националния център по заразни и паразитни болести (НЦЗПБ). Очакванията на вирусолозите бяха в началото на грипната вълна преобладаващи да бъдат щамовете от група А.  От началото на есенно-зимния сезон 2017/2018 г. до края на 2017 г. в Националната референтна лаборатория на НЦЗПБ са били изследвани 232 клинични проби,от които доказани са общо 12 (5,2%) грипни вируса – 3 грипни вируса A(H1N1) и 9 вируса Б (Yamagata). От началото на 2018 г. до 05.01.2018 г. включително са направени 41 клинични проби, от които 5 (12%) са потвърдени грипни вируса – два от тип А (H1N1 и H3N2) и три Б (Yamagata). По информация на Националния център по заразни и паразитни болести се увеличава заболеваемостта от грип и остри респираторни вируси, като в момента средно за страната боледуват  118.88  души на 10 000 население. През първата седмица на новата година се регистрирани 4 535 случая на респираторни заболявания. Общо заболелите в страната към момента са близо 50 хил. Болните в Перник са 209 на 10 хил., В София – 120 , а в Пловдив – 130 на 10  000. За разлика от останалите есенно-зимни вируси грипът започва внезапно. В рамките на няколко часа пациентът губи сили, появяват се болки в мускулите и ставите. Характерни симптоми са болки в главата и гърлото, суха кашлица, тежест в белия дроб, раздразнителност към светлината, обясни проф. Кантарджиев.  По думите му това, което неправилно се нарича настинка, са всъщност циркулиращи вирусни заболявания. Една трета от случаите на болки в гълроло и поява на суха кашлица се причиняват от коронавируси.  Аденовирусите също са много чести през зимния сезон, като те причиняват хремите и гърлобола.  Най-уязвими от грип са малките деца до 4-годишна възраст и пациентите, страдащи от сърдечно-съдови или белодробни заболявания. Специалистите съветват при появата на симптоми да се търси лекарска помощ и да не се прибягва до самолечение. Препоръчителни са добра хигиена на ръцете, да се избягват малки пространства с много хора и да се проветряват помещенията. От началото на 2018 г. до 05 януари включително в Националната референтна лаборатория са направени 41 клинични проби, от които 5 са потвърдени грипни вируса – два от тип А (H1N1 и H3N2) и три В (Yamagata).  Самолечението със сода на пациенти със стомашни проблеми може да маскира рак или язва, обясни пред “Труд” коремният хирург проф. Николай Пенков. Пациентите потискат усещането си за стомашни киселини със содата и не отиват на лекар. Така могат да пропуснат да им бъде открита тежка диагноза и да бъдат адекватно лекувани. “Със содата те категорично си навеждат и то много сериозно. Защото не знаят какво лекуват, тъй като зад содата може да се крие стомашен рак или полипи на стомаха, които на практика нямат клиника, но протичат с повишена киселинност”, каза специалистът. Содата потиска симптомите, облекчава донякъде киселините. После, обаче точно този препарат засилва стомашната киселинност и оплакванията, заради които пациентите прибягват до него, обясни проф. Пенков. Другата грешка, която хората правят, е да си лекуват хемороидите с билки, лапи и бани.  Често пациенти си лекуват запека с чайове. Специалистът предупреждава, че запекът който се появява сравнително бързо, трябва да се изясни от лекар, защото може да е в резултат на тумор на дебелото черво. Рецепта за лечение на камъни в жлъчния мехур, която билкари предписват, може да вкара пациентите в гроба, предупреди д-р Людмила Емилова. Това рисково лечение включва чаена чаша мазнина като олио или зехтин, както и сок от лимон. “В продължение на няколко часа това се изпива. Идеята е да се свие жлъчният мехур и да излязат камъните от него, като се държи грейка в областта на черния дроб и мехура. Това е довело много хора до спешните кабинети и до гробищата”, обясни пред “Труд” специалистът. В резултат на това лечение се получава силно дразнене на жлъчния мехур. Той се свива, но ако в него има средни по големина камъни, те запушват тясното каналче, което изсипва жлъчката от жлъчния мехур в дуоденума. От топлината и многото мазнини които се приемат може да се получи възпаление на мехура, включително и гнойно такова. Ефектът може да е спукване на мехура и перитонит, което е фатално. Може да се получи и връщане на жлъчка обратно в кръвта и човекът да пожълтее целият, обясни д-р Емилова. Тя предупреждава и, че самолечението с антибиотици е опасно и води до нечувствителност на бактериите към съответните антибиотици. Грипът е вирусно заболяване и не се лекува с антибиотици. Специалистът препоръчва да се консултираме с лекар. Бабини рецепти могат да се използват само като помощно средство. Например, ако човек е със здрав стомах, може да пие чай с джинджифил, който убива вирусите. Чесънът е ефикасно средство за профилактика. Лимоновият сок е добър и естествен източник на витамин с. Специалистът препоръчва при грип да прекараме три дни на плодове чай и мед. Трябва да топим краката си в гореща вода с морска сол, да се завием хубаво и изпотим. Грипната ваканция в Пловдив се отлага засега, въпреки че броят на болните е достигнал 130 на 10 000 души. В края на миналата седмица, когато бяха затворени детските и женските консултации, жертвите на грипа бяха 122 на 10 000. „Следим обстановката непрекъснато и ако във вторник има тревожни данни, ще обявим ваканция”, обясни заместник-директорът на Регионалната здравна инспекция в града д-р Аргир Аргиров.  Междувременно разочаровани ученици си направиха група за натиск във фейсбук, наречена „Масово кашляне от РЗИ до общината”. Датата и часът на кашлящия поход тепърва ще се уточняват. Смъртоносен грипен вирус беше регистриран в Австралия преди седмици. Той бързо се разпространи и стигна до Европа. Първата засегната страна е Великобритания. Според медиите на Острова единствено четири области са останали незасегнати, а в болниците цари хаос. Опасният нов щам е H3N2 от грип А. Заради епидемията на места в Северна Ирландия дори се отменят масови мероприятия. Усложненията от грип са пневмония, възпаление на сърцето, мозъка или мускулите, бъбречна недостатъчност. Особено рискови групи, освен децата и хронично болните, са хората над-65-годишна възраст и бременните.", "date": "2018.01.15", "title": " Грипът настъпва, седем области пред епидемия\t\t\t"}
{"url": "https://trud.bg/%d0%bd%d0%b0%d1%82%d1%80%d0%b0%d0%bf%d0%b5%d0%bd-%d0%be%d1%82-%d0%b7%d0%b5%d0%bb%d0%b5%d0%bd%d0%b8%d1%82%d0%b5-%d0%b7%d0%b0%d0%ba%d0%be%d0%bd-%d0%b1%d0%bb%d0%be%d0%ba%d0%b8%d1%80%d0%b0-%d0%b7%d0%b8/", "text": " Приетите през 2012 година промени в Закона за горите се оказват поредната непреодолима пречка пред развитието на зимния туризъм в България. Корекциите в нормативния акт влизат по времето на кабинета „Борисов 1“ и са записани след уличен натиск, организиран от зелените. Както „Труд“ писа в броя си от 14 януари, разрухата на Витоша е заради противоречиви текстове в действащия План за управление на Природния парк. Днес ще обърнем внимание на недомислията и забраните в Закона за горите и по-точно промените в него от 2012 година, които освен за Витоша, играят важна роля за спирането на зимния туризъм навсякъде у нас.  Блокирането на изграждане на спортни съоръжения в планините е заради два члена от Закона за горите.  Първият текст е в член 54, част от който гласи:  Тук ключовите словосъчетания са   и  . Този текст е записан целенасочено и тенденциозно, за да се спре модернизацията на ски зона „Алеко“ в Природен парк „Витоша“. Там голяма част от съоръженията не работят, защото са амортизирани, стари и опасни. Собственикът на лифтовете и влековете – „Витоша ски“ от осем години има план за модернизацията им. Но за да се сменят съоръженията, трябва да се извърши  И още, както е известно, ПП „Витоша“ е горска територия. За да се строи в горска територия статутът й трябва да се промени и тя да стане урбанизирана. Това е същността на промяната на предназначението. Видно от точния цитат от закона по-горе, тази промяна не е нужна, когато става дума за съществуващи лифтове и техните станции. Но повечето от тях са над 60-годишни и трябва да се премахнат и на тяхно място да се направят нови,  От години е ясно, че съоръженията на Витоша няма как да бъдат модернизирани, без да се разширят техните трасета и да се подменят стълбовете и станциите им. Въпреки че думата „подмяна“ фигурира и в Закона за горите и в действащия План за управление на ПП „Витоша“, в Закона за устройство за територията такъв термин няма. Така че подмяна/модернизация е равно на нов строеж, за който според Закона за горите се изисква промяна на статута на земята, за да стане тя урбанизирана. Но този текст от закона е в противоречие с Плана за управление, който пък забранява промяна в предназначението на териториите в ПП „Витоша“. Така блокажът е пълен.  Така че този, който дава милиони, накрая ще плаща наем на държавата. Това е противоречие с всякаква икономическа логика. Съществува теоретична възможност да се променя предназначението на териториите само за станциите на лифтовете и техните стъпки, но не е ясно колко време ще отнеме подобна сложна процедура за километри трасета. Може и държавата да промени предназначението на горските територии, но трябва да плати сама на себе си посочените милиони.  Само за сравнение – за съоръжения от електропреносната мрежа не се изисква промяна на предназначението на земята, макар че те са над 60 000 километра. Единственото такова дискриминационно изискване в Закона за горите е за пистите и лифтовете.  Макар и сходен, проблемът с изграждането на новите ски писти е още по-сложен. Той е създаден в член 73 от Закона за горите, също променен под натиска на зелените през 2012 година. В него е записано, че  Тоест за да се направи ново трасе, по което хората да карат ски или сноуборд, статутът на земята отново трябва да се промени от горска в урбанизирана територия, също без смяна на собствеността. Проблемът е, че никой инвеститор няма да тръгне да променя статут на горска територия за лифт, камо ли за ски писта и да дава десетки милиони за такава процедура, без да получи собствеността върху въпросната територия. Причината е, че на повечето места тези горски територии са публична държавна собственост. Отделно инвеститора в крайна сметка ще трябва да плаща и наем за ползването на тези територии на Министерството на земеделието и горите. Така че и в най-оптимален вариант положението изглежда така – дават се милиони за промяна на статут и се правят писти, които се ползват най-много 4-5 месеца в годината, а накрая инвеститорът плаща и наем, тъй като не е собственик на земята, върху която са пистите. „Труд“ направи сметка на базата на таксите в Министерството на земеделието и горите. Отново за пример ще вземем ски зона „Алеко“ на Витоша. Според плановете на „Витоша ски“, след модернизацията на зоната там ще има 19.5 километра стари и нови писти. Това е около 1000 декара, които в момента са горска територия. Промяната на предназначението на 1 декар от горска в урбанизирана територия стига до 40 000 лева. 1000 декара умножени по тази сума прави 40 000 000 лева. Така, според Закона за горите, не само „Витоша ски“, но и всеки инвеститор където и да е в цялата страна, трябва да даде десетки милиони само за да стане наемател на държавна земя. После на нея евентуално може да му позволи да трасира писта, която ще ползва под половин година. Според участници в промените в Закона за горите през 2012 година, именно това е била целта на зелените – пълен блокаж на зимния туризъм и чрез този нормативен акт, а не само чрез рестриктивните Планове за управление на Националните и Природните паркове. Сега, близо шест години по-късно, има и един-единствен разумен изход от тази ситуация – да се премахнат дискриминационните текстове от Закона за горите, за да се даде възможност за развитие на зимния туризъм навсякъде в България, където има условия.", "date": "2018.01.15", "title": " Натрапен от зелените закон блокира зимния туризъм"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82-%d0%b2-%d0%b3%d1%8a%d1%80%d1%86%d0%b8%d1%8f-%d1%81%d1%80%d0%b5%d1%89%d1%83-%d0%bd%d0%be%d0%b2%d0%b8-%d0%bc%d0%b5%d1%80%d0%ba%d0%b8-%d0%b7%d0%b0-%d0%b8%d0%ba/", "text": "Късно тази нощ се очаква гръцкият парламент да гласува законопроект с нови мерки за икономии. Те са условие за отпускане на нов транш от третия спасителен пакет за Гърция. Това ще обсъдят финансовите министри от еврозоната идния понеделник. Законопроектът предизвика силна съпротива в Гърция. След протестите в петък, днес Атина отново е парализирана от стачки, информира  Гръцките медии писаха, че Атина изпада в „транспортен инфаркт“. Днес спряха всички видове транспорт. Работещите в метрото, трамваите и електрическата железница протестират срещу плановете за приватизация на сектора. Заради протест на авиодиспечерите отмениха много полети. Има стачки и в държавния сектор. Потърпевшите реагират различно. Правителството уверява, че няма орязване на средства, но според опозицията се готвят рестрикции за близо два милиарда евро. Анализаторите определят новите мерки като изключително болезнени. Увеличават се онлайн търговете за имоти на длъжниците. Промени в синдикалния закон предвиждат свикване на стачки при по-голямо мнозинство – ако гласуват 50 процента плюс един от членовете на браншовите сдружения, вместо досегашните 20 процента. Пресата коментира, че при сегашната политическа обстановка в Гърция може да се очакват предсрочни избори. Според най-новото проучване, ако изборите са сега, ще ги спечели Нова демокрация, а СИРИЗА на премиера Ципрас ще заеме второ място. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Протест в Гърция срещу нови мерки за икономии"}
{"url": "https://trud.bg/%d0%bd%d0%be%d0%b2%d0%b8-150-%d0%ba%d0%bc-%d0%bf%d0%b8%d1%81%d1%82%d0%b8-%d0%b8%d0%b7%d0%b3%d1%80%d0%b0%d0%b6%d0%b4%d0%b0-%d1%80%d1%83%d0%bc%d1%8a%d0%bd%d0%b8%d1%8f/", "text": "Най-големият ски курорт в Румъния ще бъде изграден във Фъгърашките планини с държавни средства, обяви министърът на туризма на съседната държава Мирча Титус Добре. Без да споменава колко ще струва, Добре изрази надежда, че първите стъпки ще бъдат направени още тази година, съобщawa Businessmagazin.ro. Новата ски зона ще обхваща над 150 километра писти, което ще удвои настоящия капацитет на Румъния от 175 км. В същото време кметството на град Борша, намиращ се в окръг Марамуреш, Северна Румъния, обяви плановете си за подновяване на проекта за олимпийска ски писта в района – идея, изоставена от 40-те години. Това ще бъде най-дългата писта в Румъния, която обаче ще се нуждае от европейски инвестиции от около 10 милиона евро, съобщава Медиафакс. Местните власти се надяват да подпишат договор за финансиране още тази пролет, което ще означава, че строителните дейности ще започнат до края на годината. Ако това стане, пистата ще е готова за сезон 2019-2020. Ски пистата с олимпийски размери е част от по-голям проект на град Борша на стойност 70-100 милиона евро, който включва допълнителни лифтове, освен този към пистата, строеж на зала по биатлон, комплекс за ски трамплини и ски бягане. Всичко това се предвижда да бъде върху район от 25 километра. Благодарение на инвестициите и извършваната от 2009 г. модернизация Румъния с всяка година все повече си пробива път сред европейските дестинации за зимен туризъм. Основното предимство на румънските зимни курорти са ниските цени.", "date": "2018.01.15", "title": " Нови 150 км писти изгражда Румъния"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%b8%d0%b7%d0%b4%d0%b8%d0%b3%d0%bd%d0%b0-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%83%d1%80%d0%b0%d1%82%d0%b0-%d0%bd%d0%b0-%d0%bc/", "text": "  Ръководството на „Левски“ издигна кандидатурата на Борислав Михайлов преди Конгреса за нов президент на БФС на 16 февруари. „Сините“ сториха това с отворено писмо, публикувано на клубния сайт.  „Промени в българския футбол са необходими – се казва в част от декларацията. – Нашият клуб през изминалия и настоящия сезон нееднократно се е обръщал към БФС по различни проблеми, а в медийното пространство темата е достатъчно широко дискутирана. Предстоящият избор на президент на БФС не е сведен до това. За нас е свързан с няколко кратки въпроса – Кой? Какво? Защо? и Как?  Ние бяхме изправени пред дилема. Дали да подкрепим подпомагания от цска-софия г-н Любослав Пенев, който идва с обещания за независимост, избягване на конфликт на интереси и гръмки общи думи за промяна, изразени дори в нов формат на шампионата? Или да подкрепим г-н Борислав Михайлов и без да сриваме всичко да основи, да предложим и насърчим всички български клубове заедно да положим усилия и отговорно да утвърждаваме и развиваме българския футбол на национално и международно ниво? Управителният съвет на ПФК „Левски“ реши да номинира г-н Борислав Михайлов.“  През годините „сините“ на няколко пъти излизаха с отворено писмо срещу БФС. Един от последните случаи бе през юни миналата година, когато на „Герена“ скочиха на решението да играят бараж за Европа, въпреки че завършиха трети. Прецедентът бе във връзка с изваждането на ЦСКА от евротурнирите за сметка на четвъртия „Дунав“ (Русе).  През септември пък тогавашният треньор на баскетболния тим и близък до ръководството на клуба Константин Папазов обяви въстание срещу съдийската неправда след мача с „Лудогорец“ (0:0).  „Благодаря на ръководството на „Левски“, че има доверие в мен – призна Михайлов. – Не е чак толкова учудващо, защото съм играл 15 години в клуба, а и цялата ми фамилия. Благодаря за доверието, надявам се да не ги разочаровам.“  Днес ще се проведе последния Изпълком на настоящото ръководство на БФС преди Конгреса през февруари.", "date": "2018.01.15", "title": " „Левски“ издигна кандидатурата на Михайлов"}
{"url": "https://trud.bg/%d0%b1%d0%b5%d0%b7%d1%80%d0%b0%d0%b1%d0%be%d1%82%d0%b8%d1%86%d0%b0%d1%82%d0%b0-%d0%bd%d0%b0-%d0%bd%d0%b0%d0%b9-%d0%bd%d0%b8%d1%81%d0%ba%d0%be%d1%82%d0%be-%d0%bd%d0%b8%d0%b2%d0%be-%d0%b7%d0%b0-%d0%bf/", "text": "7,2% е средномесечното равнище на безработицата през 2017 г. Това е най-ниската стойност за последните 9 години, обявиха от Агенция по заетостта. За последно безработицата е била по-ниска през 2008 г. За сравнение през 2016 г. средномесечното равнище на безработицата е било 8,7%. Статистиката на Агенцията по заетостта показва, че през декември 2017 г. равнището на регистрираната безработица е 7.1%. В сравнение със същия месец на 2016 г. равнището й се понижава значително – с 0,9 процентни пункта. Спрямо предходния месец ноември се отчита минимално нарастване на безработицата от 0,2 процентни пункта. В края на декември в бюрата по труда са били регистрирани 232 066 търсещи работа. На годишна база броят им се е понижил с близо 29 000 души или с 11,1%. Новорегистрираните безработни през декември са 26 348 лица. От тях 583 са били неактивни, т.е. не са били нито заети, нито учащи и не са търсили работа. Броят на активираните от медиаторите и техните партньори от началото на годината достига 12 146 лица. Предоставяните услуги в бюрата по труда са насочени както към безработни лица, така и към заети, учащи и пенсионери. През месеца като търсещи работа лица са регистрирани общо 486 заети, учащи и пенсионери, с което броят им от началото на годината вече е 5 432. Месечните данни сочат, че на работа през декември са постъпили 12 681 лица. Значителен е делът на устроените в реалната икономика – 90.7% от общо постъпилите на работа. В резултат на изпълнение на активните мерки за насърчаване на заетостта сред безработните, през месеца в субсидирана заетост са включени общо 1 173 лица, в т.ч. 1 053 по схеми на ОП РЧР, 68 по мерки и 52 лица по програми. В отговор на потребностите на бизнеса от квалифицирана работна сила Агенцията по заетостта реализира обучения за придобиване на професионална квалификация и ключови компетентности, както и групови мероприятия за професионално ориентиране и за активно поведение на пазара на труда. Включените безработни в обучение през месеца наброяват 72 лица, а завършилите са 230. В проведените мероприятия за професионално ориентиране и активиране са участвали 10 010 безработни лица. На първичния пазар са заявени 7 674 работни места. Над 2/3 от местата са заявени от частния сектор (75.1%). Най-много свободни работни места на първичния пазарв бюрата по труда са заявени от сферата на следните икономически дейности: преработващата промишленост (2 513); търговията (1 196); хотелиерството и ресторантьорството (646); административните и спомагателните дейности (515); държавното управление (512); образованието (395); транспорта, складирането и пощите (306) и други. Най-търсените професии по заявените работни места в бюрата по труда през декември са в сферата на персоналните услуги (бармани, сервитьори, готвачи и т.н.); квалифицираните работници по производство на храни, облекло, дървени изделия и сродните на тях; продавачите; операторите на стационарни машини и съоръжения; работниците в добивната и преработващата промишленост, строителство и транспорта; работниците по събиране на отпадъци и сродни на тях; преподавателите и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Безработицата на най-ниското ниво за последните 9 години"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d1%81-%d1%82%d0%b2%d0%be%d1%80%d0%b1%d0%b8-%d0%b6%d0%b8%d0%b2%d0%be%d0%bf%d0%b8%d1%81-%d0%ba%d0%be%d0%bb%d0%b0%d0%b6-%d0%bf%d1%80%d0%b5%d0%b4%d1%81%d1%82/", "text": "Градска художествена галерия в Благоевград представя творбите на художникът Венци Терзийски. Експозицията ще бъде открита на 16 януари/ вторник/ от 18:00 часа. Изложбата е самостоятелна, а авторът показва, както стари, така и нови произведения. Експозицията включва 17 картини, с които творецът разкрива своя свят чрез комбинирането на колаж и живописна техника. Неговите произведенията се отличават със своята екстравагантност и визуален език. Венци Терзийски е автор с ярка индивидуалност, харесван е заради замаха и колорита в творбите му. Член е на СБХ-Благоевград и участва във всички общи изложби на гилдията в Благоевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Изложба с творби живопис-колаж представя Градска художествена галерия в Благоевград"}
{"url": "https://trud.bg/%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b5%d0%bd%d0%b8%d1%86%d0%b0-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d0%be/", "text": "Откриха обновената Детска градина „Елена Грънчарова“ в Горна Оряховица. С това приключи и изпълнението на проекта за подобряване на образователната инфраструктура в железничарския град, който се финансира по Оперативна програма „Региони в растеж“ 2014-2020. Проектът е част от Инвестиционната програма на Община Горна Оряховица по ОС 1 на Оперативната програма. Лентата на обновената забавачка прерязаха заместник-министърът на регионалното развитие Деница Николова, кметът на Общината инж. Добромир Добрев и директорът на детското заведение Йорданка Касабова.  „Няма по-голяма чест и удоволствие за мен от това да откривам обекти от образователната инфраструктура – там където има детски усмивки. Всичко, което е в сферата на образованието няма цена. Няма нищо по-хубаво от това да виждаме, че децата ни растат здрави и щастливи“, каза зам.-министър Николова. Тя напомни, че това е третият обект от проекта за подобряване на образователната инфраструктура в Горна Оряховица. В реконструкцията на ОУ „Св. Св. Кирил и Методий” и две детски градини са инвестирани близо 3 милиона лева от ОП „Региони в растеж”. „Стойността на енергийно-ефективната реконструкция и модернизация на ДГ „Елена Грънчарова“ възлезе на 563 647,20 лв. Строително-ремонтните дейности включват обновяване на сградата и прилежащото дворно пространство, изградени са нови детски площадки с нови детски съоръжения, достъпна среда, въведени са мерки за енергийна ефективност и е обновено обзавеждане и оборудване“, информира инж.Добрев. С модернизиране на детското заведение е подобрена образователната и работната среда на 125 деца и на близо 30 души персонал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Заместник-министър Деница Николова откри обновената забавачка в Горна Оряховица\t\t\t"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b0%d0%bd%d0%b4%d1%80%d0%b5%d0%b9-%d0%bd%d0%be%d0%b2%d0%b0%d0%ba%d0%be%d0%b2-%d0%bf%d0%be%d0%b8%d1%81%d0%ba%d0%b0/", "text": "Андрей Новаков, евродепутат от ГЕРБ/ ЕНП, поиска подкрепа за малките общини от Европейската инвестиционна банка (ЕИБ). Това се случи по време на среща между него и Вазил Худак, вицепрезидент на ЕИБ, отговорен за Централна и Източна Европа, включително и за България. В качеството си на автор на доклада за бъдещето на европейските инвестиции в транспорта, Новаков бе на еднодневно посещение в базираната в Люксембург институция. Новаков и Худак се обединиха около идеята за първоначално проучване на техническите възможности за обособяване на финансиране за развитие на малките общини в най-новите страни членки на Европейския съюз (ЕС). Целта е това да се случи по време на българското председателство. Такива фондове ще подкрепят стратегически инфраструктурни проекти. За последните няколко години, нвестициите на ЕИБ за транспортни проекти в България са на обща стойност от близо 400 млн. лв. Идеята е градовете да получават и експертна подкрепа за развитие на интегрирани градски стратегии за следващия програмен период, включително за устойчива транспортна инфраструктура, както и да намерят правилната комбинация от финансиране за тях. Това ще позволи повишаване на работния капацитет на общините, за да се възползват максимално, както от кохезионните средства, така и от допълнителните възможности, които ЕС предоставя. В рамките на визитата си, Андрей Новаков се срещна още с Матю Бертранд, отговорен за инструментите на Европейската инвестиционна банка, финансиращи инфраструктурни проекти. Евродепутатът разговаря също така и с Марк Мауини от звеното за техническа помощ и подкрепа на проекти.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.15", "title": " Евродепутатът Андрей Новаков поиска подкрепа за малките общини от Европейската инвестиционна банка"}
