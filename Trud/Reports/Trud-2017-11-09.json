{"url": "https://trud.bg/%d0%bf%d0%b5%d1%80%d0%bd%d0%b8%d1%88%d0%ba%d0%b8-%d0%b3%d1%80%d1%8a%d0%bc-%d1%86%d0%b5%d0%bf%d0%b8-%d0%b1%d0%b0%d0%bd%d0%ba%d0%be%d0%bc%d0%b0%d1%82%d0%b8%d1%82%d0%b5/", "text": "Бандитите, взривявали банкомати, се оказаха перничани. След поредния “пернишки гръм” полицията влезе в дирите на престъпниците и организира огромна хайка за залавянето им. В нея бяха включени части на жандармерията, барети и снайперисти от отряда за борба с тероризма на МВР. За разузнавателен полет над Пернишко и Кюстендилско бе пуснат дори и хеликоптер на “Гранична полиция”. До днес следобед Тодор Богданов (41 г.), Красимир Йорданов, по прякор Джонката (40 г.) и Кирил Микев (35 г.) не бяха заловени и полицията разпространи снимките им за издирване. Поредният банкомат се разцепил от въздух под налягане около 5 ч сутринта в клон на Банка ДСК в град Сапарева баня. Престъпниците грабнали метална касета с пари и отпрашили с джип БМВ Х5 по магистрала “Струма”. Малко преди да стигнат Перник, свили в отбивката край село Боснек, за да минат по обиколни пътища край язовир Студена и така да стигнат до миньорския град. Целта им била и да не попадат на патрули, тъй като бил краден и автомобилът им, и неговите номера, разказаха криминалисти. Ченгетата обаче дебнели в отбивките и ги погнали по тесния и разбит път към селото. След няколко километра преследване, шофьорът на БМВ-то с риск от преобръщане свил в дълбоко дере. Автомобилът помел храсталаци и ниски дървета, преминал по коритото на почти пресъхнала рекичка и спрял в подножието на скат. Там тримата престъпници хукнали в мрака към близките баири и изчезнали в гората в посока към селата Горна Диканя и Лисец. В издирването им участваха и 3 следови кучета. В изоставения джип криминалистите откриха касетата с парите от взривения банкомат, използваната бутилка със сгъстен въздух, видя екип на “Труд”. Намерени бяха маркучи, кабели, лостове, както и голям каменарски чук. Огледите продължиха до късно следобед, като се търсеха главно биологични следи, с помощта на които съдът да прати бандата за дълго зад решетките. Два екипа от отряда на баретите с джипове “Пустинни котки” бяха пратени в Перник, за да подпомогнат полицаите при задържането на заподозрени от престъпната група. Официално от МВР казаха за един арестуван, но местни сайтове посочиха, че са двама. По-късно се разбра, че е прибран мъж с прякор Павката, който е собственик на автокъща в кв. “Мошино”. Другият – Красимир Й.-Джонката, е сред тримата издирвани за взрива в Сапарева баня. Засега той се сочии за тартор на престъпната група. Днес е бил претърсен дома му и кафенето му в пернишкия квартал “Изток”. Смята се, че и тримата са близки на известния крадец и касоразбивач Валентин Йорданов-Пуйката, но той няма участие във взривяването на банкомати. През 2013 г. Пуйката и Джонката бяха заловени на улицата при обир на трезор в Кърджали, но Джонката се споразумял да “пропее” и останал само свидетел.  Пуйката се смята за родоначалник на т.нар. “пернишки метод”, при който банкоматът се тегли с метално въже. Хората му обаче, след като почерпили опит и от чужбина, решили да усъвършенстват първобитния начин и така създали “пернишки гръм” – взривяване с газ или въздух под налягане.   8 ноември – Взривен е банкомат в столичния кв. “Редута”. Задигнати са 60 000 лв.  3 ноември – Банкомат е взривен до автогарата в Самоков. Не е ясно дали има откраднати пари.  27 октомври – Банкомат е взривен в кв. “Левски” в София, но няма печалба за крадците. Час по-късно е гръмнато устройство в Банкя. Откраднати са 60 000 лв.  5 октомври – Над 50 000 лв. са задигнати след гръм в столичния кв. “Дружба”.  29 септември – Банкомат в района на гарата в Дупница е бил изтръгнат през нощта.  28 септември – Взривен е банкомат на столичния бул. “Цариградско шосе”, но обирът е неуспешен.  28 август – Със сгъстен въздух е взривен банкомат в столичния кв. “Младост”. Липсват 80 хил. лева.  25 август – Взривен е банкомат в столичния кв. “Младост 1”.Откраднати са близо 80 000 лв.  10 юли – Крадци изтръгват с автомобил банкомат, пълен с пари, от с. Брежани.  23 юни – Банкомат е взривен в Бургас. Пари не са откраднати.  13 юни – Банкомат в Бобошево е изтръгнат от сградата на общината.  23 май – Крадци взривяват банкомат в Самоков.   Българските апаши не са новатори в обирите на банкомати с взрив. Преди 5-6 години бандити от Западна Европа и Америка използвали бутилки с газ пропан-бутан. В интернет могат да се видят десетки клипчета от охранителни камери на подобни кражби. Най-вероятно така родните гангстери са научили за метода. Крадците са заснети как предварително пробиват дупка с машина или правят отвор с лост в устройството за пари. После с маркуч вкарват газта в банкомата и я възпламеняват. По-късно апашите започнали да използват смес от кислород и ацетилен. В последните 1-2 години обирджиите се спрели на сгъстен въздух. Те отново правят дупка в банкомата, след което с маркуч го пълнят. Под огромно налягане устройството се разцепва. Така бандитите имат достъп до касетите с парите. Преди години у нас апашите използваха метални въжета, с които завързваха здраво устройствата. С мощни джипове или микробуси те ги изтръгваха и ги влачеха до безопасно място, където ги отваряха. Според разследващи този метод бил копиран от филма “Бързи и яростни 5 – Удар в Рио”. В него двама от главните герои отвличат по този начин огромен сейф с парите на наркобарон.   “В момента тече акция срещу крадците, които разбиват банкомати. Заловен е и един от групата, която е била в Сапарева баня. Надявам се да бъдат хванати и останалите”. Това заяви в Брусарци вътрешният министър Валентин Радев. Той обясни, че заради зачестилите обири на банкомати МВР е изпратило предписания до банките и всички обекти, които ползват такива устройства. Изисква се да се увеличат мерките за сигурност като се засили охраната и се сложат допълнително камери. В разговор с жителите на Брусарци Радев им препоръча: “ Като хванете крадци, пращайте ги да копаят, а не да лежат по килиите и бързо да излизат пак да грабят!”   “През последните месеци имаше няколко такива нападения на банкомати, като способът за взломяване беше чрез газ, взрив, след което се отнема касетата, която съдържа парите”. Това обясни главният секретар на МВР Младен Маринов. Той добави, че при днешната акцията няма пострадали хора, но е имало риск за служителите на реда. Крадците са тръгнали срещу криминалистите директно с колата, като са преодолели всички заграждения. “Дори колегите са били в ситуация, в която е трябвало да използват и огнестрелно оръжие”, отбеляза главният секретар на МВР. “Ще бъдат задържани, въпрос на време е. И четиримата са криминално проявени, имат регистрации за грабежи и кражби. Става дума за група от Перник, която се подозира за взривявания на поне 7 банкомата в София и региона.”, добави Маринов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.09", "title": " „Пернишки гръм“ цепи банкоматите\t\t\t"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d0%b8-%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%bd/", "text": "Двама полицаи и четирима наркодилъри са арестувани при мащабна операция на ГДБОП и „Вътрешна сигурност“ към МВР в Стражица. Специализираната операция се провежда под наблюдението на ВКП. Ударът върху наркодилърите и техните покровители бил направен в четвъртък надвечер като акцията все още не е приключила, научи „Труд“. Задържаните униформени са служители на Полицейското управление в града. Те били следени дълго време, защото имало сигнали, че съдействат на пласьори на дрога. Освен двамата блюстители на реда с белезници са оковани и прибрани в ареста и четирима наркодилъри, сред които руснак. При претърсвания на две жилища на наркоразпространителите са открити общо 50 чувала с марихуана. „Двамата арестувани полицаи осигурявали „чадър“ над бандата срещу заплащане. Предупреждавали са ги за полицейски проверки и са ги пазили от „конкуренти“. В момента освен в Стражица, текат обиски и в село Джулюница. Това потвърдиха местни жители. ГДБОП и „Вътрешна сигурност“ извършват обиски и полицейското управление в града. „Акцията продължава. Текат процесуално-следствени действия. Към момента повече информация не бих могъл да дам“, коментира пред „Труд“ директорът н а ОД на МВР във Велико Търново старши комисар Димитър Машов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.09", "title": " Арестуваха двама полицаи и четирима наркодилъри в Стражица\t\t\t"}
{"url": "https://trud.bg/%d0%b0%d1%81%d1%84%d0%b0%d0%bb%d1%82%d0%b8%d1%80%d0%b0%d1%82-%d0%bf%d1%8a%d1%82%d1%8f-%d0%bc%d0%b5%d0%b6%d0%b4%d1%83-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be/", "text": "Започна асфалтирането на третокласния републикански път между Велико Търново и Арбанаси. Оформено е отводняването край шосето, укрепени са местата, където имаше риск от свлачищни процеси. Реконструкцията на участъка е първи етап от основния ремонт на третокласното шосе между старата столица и Горна Оряховица. Очакванията са, че работата в тази част ще приключи до края на месеца. Тогава ще бъде възстановено движението по пътя между Велико Търново и с. Арбанаси. Втората фаза включва същите дейности, но в частта от разклона за с. Арбанаси до железничарския град. Изпълнението ще започне веднага след приключване на първия етап. Тогава трафикът ще бъде ограничен между с. Арбанаси и Горна Оряховица. Финансирането за пътя бе осигурено от правителството, което отпусна над 8 милиона лева за реконструкция на два инфраструктурни обекта на територията на община Велико Търново – третокласните пътища „Велико Търново – Арбанаси – Горна Оряховица“, и „Самоводене – Ресен“, както и на шосето между Павликени и Карайсен. Средствата са част от допълнителните 100 милиона лева, които наскоро бяха осигурени по бюджета на Министерството на регионалното развитие и благоустройството за подобряване на пътната инфраструктура в страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.09", "title": " Асфалтират пътя между Велико Търново и Арбанаси"}
{"url": "https://trud.bg/%d0%b3%d0%bb%d0%b0%d1%81%d1%83%d0%b2%d0%b0%d1%85%d0%b0-%d0%b1%d1%8e%d0%b4%d0%b6%d0%b5%d1%82-%d0%b7%d0%b0-100-%d0%be%d1%82-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b3/", "text": " “Този бюджет е за 100 процента от българските граждани, а не за 80 процента от тях.” Това заяви министърът на финансите Владислав Горанов в пленарната зала на Народното събрание при представянето на проекта за държавния бюджет за 2018 г. Горанов подчерта, че за пръв път се очаква БВП да надвиши 100 млрд. лв. и да е около 106 млрд. лв. Средствата са повече, независимо че не се променят данъците. Единствената промяна, свързана с данъците, е достигането на минималните акцизни ставки на тютюна. По думите на Горанов съгласно договорения със социалните партньори график осигурителната вноска за фонд пенсии ще нарасне с един процент през 2018 г. “За нас е важно съществуващият модел на данъчна политика да бъде запазен. Чуха се много доктринални теми, свързани с неравенството и начините за неговото преодоляване. Аз бих приел като искрени тези желания, ако те биха действително довели до равенство”, коментира финансовият министър. Ролята на бюджета обаче е да изглажда неравенствата и да стимулира равния шанс на хората, допълни той. Основният финансов закон на държавата мина на първо четене  със 126 гласа “за”, 96 “против”. Един депутат от БСП се въздържа. “Това е бюджет на добрите пожелания и заклинания”, мотивира своя отрицателен вот Таско Ерменков от БСП. Дора Янкова обяви, че европарите подминават малките населени места и общини, че няма политика за развитието на периферните територии и не е нормално да се наливат милиони в инфраструктура, а български граждани да нямат вода с месеци.  “Този бюджет залага среда, в която корупцията и шуробаджанащината се развиват и процъфтяват”, заяви Ерджан Ебатин от ДПС. Парламентът отхвърли искането за повече пари на Висшия съдебен съвет. Нито един депутат не гласува “за”. Парите за ВСС са част от общия бюджет и отпорът на депутатите срещу увеличаването на средствата за магистратите се повтаря от години.  Според премиерът Бойко Борисов опозицията иска да бутне правителството заради намаляването на дълга. 11 милиарда и 900 милиона лева е фискалният резерв на правителството и на българската държава към 30 септември т.г. Това докладва зам.-министърът на финансите Кирил Ананиев на заседанието на кабинета във вторник, става ясно от публикуваната вчера стенограма. От нея се разбира и че премиерът Бойко Борисов моли зам.-министъра на финансите Кирил Ананиев да повтори числото.  “Сиреч това, което говориха – дълг, откраднали, изхарчили…”, казва Борисов. “Гледали са друга държава и други цифри, сигурно”, отвръща Ананиев. Той подчертава, че за догодина България няма да има емисия на външен дълг. Дългът ще се намали с около 600 млн. лв. “Това ще ни нареди между второ и трето място, възможно е и на второ място, сред страните от ЕС”, обяснява Ананиев.  “Ето за това толкова искат да съборят правителството, затова, защото намаляването на  дълга  означава по-малко лихви към банките в света, които ни обслужват, носи и други предимства”, заявява Бойко Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.09", "title": " Гласуваха бюджет за 100% от българските граждани (обзор)\t\t\t"}
{"url": "https://trud.bg/%d0%bf%d0%be%d1%81%d1%82%d0%be%d1%8f%d0%bd%d1%81%d1%82%d0%b2%d0%be%d1%82%d0%be-%d0%b4%d0%be%d0%bd%d0%b5%d1%81%d0%b5-%d0%b2%d1%82%d0%be%d1%80%d0%b8%d1%8f-%d1%88%d0%b0%d0%bd%d1%81-%d0%b7%d0%b0-%d0%b3/", "text": "Григор Димитров ще дебютира на финалите на АТП, но обстановката в Лондон му е безкрайно позната. Преди 3 години той отказа ролята на резерва и се зареди с търпение. След дълго чакане и много тренировки Гришо получи своя нов шанс, макар и благодарение на отсъствието на много от акулите на корта. „Беше труден период, но ме направи по-силен – усмихва се Димитров на спомена. – Финалите са специални за всеки играч. Винаги съм искал да бъда част от тази елитна група, това е награда на добрата година.“ Димитров също е ценна придобивка за турнира, не само заради качествата си на корта. Той е истинското бижу на спонсорските събития – облечен в костюм,  харизматичен, готов да говори за любовта си към изкуството, архитектурата и историята. Класирането за Лондон показва, че българинът вече знае кое работи добре за спортната му кариера. Преди не беше така. Още на 23 години Димитров бе нарочен за следващия велик тенисист. Беше част от новото поколение заедно японеца Кей Нишикори и канадеца Милош Раонич. През 2014-а спечели три титли и над 50 мача, влезе в топ 8, но последваха предизвикателства, с които не успя да се справи. Фокусът сякаш се измести от шлифоването на елегантната му игра, която доведе до сравнения с Роджър Федерер, към блясъка извън корта. „Имаше времена, в които нещата не вървяха добре за мен, но аз така или иначе трябваше да излизам на корта и да водя битка“, признава Димитров. Възкресението не идва отведнъж – завръщането му в топ 10 е плод на бавен възход в продължение на 16 месеца. Ключовата дума е постоянство, а мотивацията е огромното желание за изява. „Мачовете са всичко, което искам – твърди Гришо. – Понякога се налага да си стоя вкъщи в продължение на три седмици и направо изгарям от желание да изиграя истински мач. Но мога само да тренирам. Тези тренировки често са по-важни от всичко останало, защото те задържат свеж и целеустремен. Така, когато дойде време за турнира, си щастлив и много лесно влизаш в режима на работа за мачовете. Машината започва да се върти и ритъмът идва веднага.“ Димитров вече има много сериозен опит в тура и се е научил как да преодолява трудните моменти на корта. Естествено, предпочита да не му се налага. „Когато побеждаваш, искаш да победиш отново – казва той. – А когато загубиш, сякаш идва краят на света. Така че трябва да умееш да намериш баланса между емоциите.“ За това помага и треньорът Дани Валверду. Венецуелецът, който е работил с Анди Мъри и Томаш Бердих, се заема с Димитров през август 2016-а. Към малкия отбор скоро се присъединяват фитнес треньорът Себастиен Дюран и физиотерапевтът Аздине Буснана. Екипът дава нова перспектива през Григор, който в онзи момент е №40 в ранглистата. 16 месеца по-късно той за пръв път ще зимува като член на топ 10. „В началото седнахме с Дани и останалите и направихме план – разказва Димитров. – Казахме си: „Започваме оттук, правим това и това, ето как ще стане“. Опитахме се да опростим нещата възможно повече. Това се отнасяше и за физическата подготовка, и за работата на и извън корта. Поставихме цели – краткосрочни, средносрочни и дългосрочни. Това ми помогна да си върна увереността и постоянството. Ето как отново си повярвах, че мога да играя добър тенис, да правя равностойни мачове с най-силните и в някои от тях да заслужа победата. Голямата разлика е, че се научих да бъда търпелив.“ Който е наблюдавал отблизо зимната подготовка на Димитров в Монте Карло миналия декември, е видял един човек, изпълняващ спокойно и най-тежките и досадни задачи, поставени от треньорския екип. Валверду и останалите са много близки с тенисиста и се ползват с огромно уважение и доверие от негова страна. Това им позволява да му казват право в очите, ако не се справя добре. Когато пристигне на тренировка, Димитров буквално изключва главата си и се хвърля напред. Всяко движение е посветено на светлото бъдеще на корта – разтягане, кардио, тежести, ластици. После идва ред на работата на корта – упражненията за баланс и подобряване на иначе брилянтната техника на ударите му с цел играта му в мачовете да тече гладко. След края на подготовката човек спокойно можеше да каже, че този тенисист е готов за най-добрата година в кариерата си. „В Австралия няма къде да се скриеш от слънцето – казва Григор. – Веднага се вижда кой колко е тренирал, когато „излезем от гаражите“.“ Подготовката му се отплаща с невероятен старт – 16 победи и 1 загуба. Побеждава трима съперници от топ 10 – Доминик Тийм, Раонич и Нишикори, за да вземе титлата в Бризбейн, а след това стига до полуфиналите на Аустрелиан Оупън и става шампион пред родна публика в София. През август пък взима най-големия трофей в кариерата си досега – титлата от „Мастърс“-а в Синсинати (САЩ). Но годината все още не е свършила. Вече е ноември, но Димитров все още не мисли за следващия сезон, нито се плаши от него. „Фокусиран съм върху това, което ще се случи тук в Лондон“, казва той.", "date": "2017.11.09", "title": " Постоянството донесе втория шанс за Григор"}
{"url": "https://trud.bg/%d0%be%d0%b1%d0%b5%d0%b4%d0%b8%d0%bd%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b6%d0%b5%d0%bd%d0%b8%d1%82%d0%b5-%d1%81%d0%be%d1%86%d0%b8%d0%b0%d0%bb%d0%b8%d1%81%d1%82%d0%ba%d0%b8-%d0%b2/", "text": "Обединението на жените социалистки в район „Централен“ на Пловдив съвместно с Областния съвет на обединението дават старт на инициатива за достъпно здравеопазване.„Всеки месец ще бъдат организирани прегледи от доказали се в своята област специалисти. Избрали сме  ноември да бъде месец на кожното здраве, като прегледите ще се извършват от д-р Регина Хасан Хатър, пластичен хирург към УМБАЛ „Свети Георги“”, сподели идеята на инициативата Ангелина Божилова, председател на ОЖС в район „Централен“. Според нея доброто консултиране е в основата на изследването и успешно излекуване, затова и прегледите, извършвани от различни специалисти, ще продължат през цялата 2018 година. Според д-р  Регина  Хасан Хатър инициативата касае  профилактиката на кожните тумори и образувания. „ При мен често идват пациенти, които са притеснени от „бенка”, „пъпка”, „подутина”  по тялото си и не знаят дали е доброкачествено или злокачествено образувание, дали трябва да се оперира или не. Инициативата е насочена по скоро към този тип пациенти. Идеята е медицинската консултация да е максимално достъпна за по-голям кръг от пациенти, за да можем да помогнем на повече хора.”, коментира д-р Хатър, която е и главен асистент по хирургия към Медицински университет- Пловдив. „В голяма част от общините в област Пловдив жителите  нямат възможност за достъп до качествено здравеопазване. Чрез консултациите по населените места ще се пестят време и средства, а при нужда пациенти ще бъдат насочвани за допълнителни диагностични действия. В някои от населените места няма даже семейни лекари, така че тази безплатна консултация ще е от помощ за жителите на селата. Там консултациите ще се провеждат по график, който ще бъде уточнен с лекарите и стартът им ще бъде даден през януари”, допълни и Александра Берданкова, областен координатор на ОЖС в БСП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.09", "title": " Обединението на жените социалистки в Пловдив организира кампания за безплатни медицински прегледи"}
{"url": "https://trud.bg/%d0%b1%d0%bb%d0%b8%d0%b7%d0%be-300-%d1%81%d1%8a%d1%81%d1%82%d0%b5%d0%b7%d0%b0%d1%82%d0%b5%d0%bb%d0%b8-%d0%b2-%d0%b1%d0%b8%d1%82%d0%ba%d0%b0-%d0%b7%d0%b0-14-%d1%81%d0%b2%d0%b5%d1%82%d0%be%d0%b2%d0%bd/", "text": "Близо 300 състезатели ще атакуват 14 световни титли в различните дисциплини на мондиала по батут в „Арена Армеец“. Шампионатът бе открит от министър Красен Кралев и ще продължи до 12 ноември. Надпреварата стартира с олимпийските дисциплини при мъжете и жените на голям батут – индивидуално и отборно, както и на пътека. На церемонията присъства и шефът на Международната федерация (ФИГ) Моринари Ватанабе, който в понеделник ще бъде удостоен със званието „Почетен професор“ на НСА.  Билетите за първенството са по 5 лв.", "date": "2017.11.09", "title": " Близо 300 състезатели в битка за 14 световни титли на батут в София"}
{"url": "https://trud.bg/%d0%bb%d1%83%d0%ba%d0%be%d0%b9%d0%bb-%d0%b7%d0%b0%d0%bf%d0%b0%d0%b7%d0%b8-%d1%88%d0%b0%d0%bd%d1%81%d0%be%d0%b2%d0%b5-%d0%bd%d0%be-%d1%81%d0%b5-%d0%bd%d1%83%d0%b6%d0%b4%d0%b0%d0%b5/", "text": "Баскетболистите на „Лукойл Академик“ запазиха шансове да продължат в следващата фаза на турнира за купата на ФИБА- Европа, но се нуждаят от задължителни две победи – срещу „Истанбул“ и румънския „Клуж“. И двата тима са с равен баланс – от 3 успеха и една загуба, а българският шампион е трети с 2 спечелени мача и толкова загубени. На дъното е грузинският „Динамо“ (0:4), който възпитаниците на Шарон Друкер победиха като гост – 72:63. Другият наш отбор в турнира – „Балкан“ отпадна след нова драма. Тимът от Ботевград отстъпи на домакините от унгарския „Кьорменд“ – 86:90 след продължение. А „Рилски спортист“ спечели българското дерби в Балканската лига – 85:82 срещу „Академик Бултекс“.", "date": "2017.11.09", "title": " „Лукойл“ запази шансове, но се нуждае от две победи"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd-%d1%86%d0%be%d0%bd%d0%b5%d0%b2-%d0%b4%d0%bf%d1%81-%d1%89%d0%b5-%d0%b3%d0%bb%d0%b0%d1%81%d1%83%d0%b2%d0%b0-%d0%bf%d1%80%d0%be%d1%82%d0%b8%d0%b2-%d0%b1%d1%8e%d0%b4/", "text": "ДПС ще гласува против Бюджет 2018 и номинацията на Кирил Ананиев за здравен министър, но за сметка на това ще подкрепи вота на недоверие към правителството, който ще бъде внесен от БСП. Това каза депутатът от ДПС Йордан Цонев пред  Той обясни позицията на движението против номинацията на Ананиев с думите: „защото неведнъж сме казвали, че проблемът в здравеопазването не е кой го управлява, а че няма реформа“. Според него НЗОК трябва да се демонополизира и да навлезе пазарът – „новите каси да си сключват взаимоотношенията с болниците, те да  си определят цените на пътеки и услуги, не държавата, не по административно-команден път, за парите на пациента да следи каса частник, а не партиеца, сложен в тази каса обществена“. И в този бюджет има зрителни измами, каза още Цонев. „Имаме икономически растеж, казват ГЕРБ и финансовият министър, защото всичко е спокойно, правителството е стабилно, държавата е управлявана добре. Обаче като направиш анализа се вижда, че никакъв принос няма правителството за тези 4%. Тези 4% по компоненти се дължат не на действието на правителството, а на бързото възстановяване на европейската икономика, на увеличаващия се износ на България към ЕС, дължат се на вътрешното потребление, което обаче не се дължи на повишените доходи, защото няма такива“. По думите му административният рекет – тежките процедури, пречат на бизнеса. Цонев посочи и че кабинетът е започнал да рекламира бюджета, преди да го е показал на опозицията. В него „няма реформи. Секторът на здравеопазването се нуждае от реформи, той е каца без дъно. Секторът на образованието иска визия как ще се развие висшето образование, не 30 – 40 хил. деца на година да отиват да учат в чуждите висши учебни заведения, а ние да имаме 52 ВУЗ-а, да субсидираме всеки приет студент и насреща децата ни да бягат и да остават там“. ДПС ще подкрепи вота на недоверие заради включването на патриотите в управлението. „Те не са патриоти, кое им е патриотичното? Патриотизмът е зададен от Левски. Той казва, че в България трябва да живеят добре, като равни, българи, турци, арменци и т. н. Това е патриотизмът. В името на България да обединяваш всички етноси. А тези хора са етнонационалисти. Тяхната идеология е всичко срещу турците, срещу циганите и насъскването на един етнос срещу друг. Това не е патриотизъм, това е и опасно за националната сигурност“. Цонев отказа да коментира искането на Лютви Местан за признаването на турско малцинство у нас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.09", "title": " Йордан Цонев: ДПС ще гласува против Бюджет 2018 и номинацията на Кирил Ананиев за здравен министър"}
{"url": "https://trud.bg/%d0%bd%d0%b0%d1%82%d0%be-%d1%81%d1%8a%d0%b7%d0%b4%d0%b0%d0%b2%d0%b0-%d0%b4%d0%b2%d0%b0-%d0%bd%d0%be%d0%b2%d0%b8-%d0%ba%d0%be%d0%bc%d0%b0%d0%bd%d0%b4%d0%bd%d0%b8-%d1%89%d0%b0%d0%b1%d0%b0/", "text": "Съюзниците в НАТО подкрепиха планове за два нови командни щаба с цел по-добра защита на Европа в случай на конфликт с Русия, като така положиха основите за най-голямата експанзия на алианса от десетилетия, предаде Ройтерс. На среща в Брюксел в сряда министрите на отбраната на пакта се споразумяха да създадат Атлантическо командване и логистична щаб-квартира за по-бърза реакция на заплахи в Европа. Страни с излаз на море като Португалия, Испания, Франция или САЩ са фаворити да бъдат домакини на командването за Атлантика, но решение още не взето. Германия пък е кандидат да приеме логистичния център, въпреки че и Полша обяви желание за това. Стойността на проектите ще бъде обсъдена догодина. В срещата в Брюксел участва и командващият US силите в Афганистан ген. Джон Никълсън, който се оплака от липсата на ангажимент от страна на съюзниците. НАТО съгласува скорошно увеличаване на контингента си в Афганистан с около 3000 бойци, но дипломати съобщиха, че 2800 от тях ще са американци, като останалите членки обещали 700. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.09", "title": " НАТО създава два нови командни щаба\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bf%d0%be%d0%b8%d1%81%d0%ba%d0%b0-%d0%b8-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%be-%d0%b3%d0%bb%d0%b0%d1%81/", "text": "Президентът Румен Радев апелира за по-бързо изграждане на системата за електронно дистанционно гласуване, която да защити тайната на вота и честността на изборния процес. Държавният глава призова за това при откриването на 26-ата международна конференция на Асоциацията на органите за управление на избори от Европа (АСЕЕЕО). Форумът на тема: “Осъзнати гласоподаватели в дигиталната епоха” се проведе в София. Домакин на конференцията бе Централната избирателна комисия (ЦИК). “Голяма част от българските граждани напуснаха страната. Те имат проблеми да упражнят конституционното си право на глас. А нашите сънародници живеят във всички континенти и държави, но ние като държава нямаме капацитет – финансов и като хора, да осигурим секции навсякъде”, обяви държавният глава. По думите на Радев от първостепенна важност за страната ни е да се намерят ефективни начини за гарантиране на право на глас на сънародниците ни във всички точки на света, а сигурността да бъде защитена, за да се избегне опасността вота да бъде манипулиран. Президентът определи т.нар. “фалшиви новини” и кибератаките като сериозни рискове за честността на вота в днешно време. Радев категорично заяви, че демократичните избори са критерий за цивилизоваността на едно общество. Във видеообръщение по време на дискусиите еврокомисарят Мария Габриел каза: “Часовникът тихо отмерва края на изборите на хартия. Тези предимства са и предизвикателства”. Според вицепремиера Томислав Дончев е напълно възможно да се гласува и от телефона. Той цитира Умберто Еко че “във фейсбук и академикът, и пияницата от кръчмата имат еднаква тежест на мнение”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.09", "title": " Президентът поиска и електронно гласуване (обзор)\t\t\t"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d0%be%d1%87%d0%bd%d0%b8-%d0%bf%d1%80%d0%b5%d0%b3%d0%bb%d0%b5%d0%b4%d0%b8-%d0%b2-%d0%b4%d0%b5%d1%82%d1%81%d0%ba%d0%b8%d1%82%d0%b5-%d0%b3%d1%80/", "text": "В Пловдив стартира втората част от благотворителната кампания „Весели очички”, чрез която се извършват безплатни профилактични прегледи на деца съвместно с „Лайънс клуб Филипополис”. Изследването се реализира със специален апарат, който чрез звук и картина привлича вниманието на детето, очите му се улавят в бял правоъгълник и могат да се анализират. В район „Западен” лично кметът Димитър Колев даде начало на кампанията от детска градина „Елица” и обяви, че в следващите дни предстоят прегледи в още 7 забавачки. Статистиката от последното изследване сочи, че от 399 изследвани деца в район „Западен” при 149 са открити зрителни аномалии. Специалистите твърдят, че основната причина са силно светещите екрани от мобилни и компютърни устройства. При редовни прегледи и вземане на своевременни мерки броят на децата със зрителни проблеми значително ще намалее, уверяват лекарите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.09", "title": " Безплатни очни прегледи в детските градини в Пловдив"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d0%b6%d0%b8%d0%b2%d0%ba%d0%be-%d1%82%d0%be/", "text": " – Зад нея стоят хората, които ме подкрепят, защото без тях е невъзможно да я завоювам. За мен наградата „Кмет на гражданите“ е много удовлетворяваща, защото показва, че хората са доволни от промените в града. Посветих я на д-р Евгений Желев – бивш кмет на Стара Загора в продължение на два мандата, който загина на 20 октомври при нелеп инцидент. Градът скърбеше, защото той беше човек близо до хората, и се стараеше винаги да скъси дистанцията. Ние никога не трябва да забравяме хората, които са допринесли за доброто на Стара Загора.  При връчването на наградата „Кмет на гражданите“ омбудсманът на Република България Мая Манолова обяви, че тя се дава главно заради инициирания местен референдум по сложния казус „Бедечка“, защото за първи път се питат гражданите по такъв важен въпрос. Българите не са свикнали на това. Смятам, че трябва да се чува мнението на хората и те да участват в управлението, а не само на четири години да бъдат избиратели. Общинският съвет с голямо мнозинство взе решение парковата част да бъде запазена, а около 100 декара, които са обрасли с храсти, да могат да бъдат застроявани. Поел съм лична отговорност по казуса „Бедечка“ и благодаря на премиера Бойко Борисов, че застана зад запазването на парка чрез предоставяне на държавни имоти на община Стара Загора, с които да бъдат обезщетени собствениците на терени край река Бедечка. На този етап са определени около 70 декара, които предстои да бъдат прехвърлени на Общината с решение на Министерския съвет.  – Ще изчакаме решението на съда и ще продължим с нашите действия, за да решим докрай този казус.  – Това, което зависи от община Стара Загора по отношение на намаляване на административната тежест за гражданите и на бизнеса, е съкращаването на сроковете за издаване на документите. До края на ноември общинската администрация трябва да направи анализ кои документи могат да бъдат издавани служебно. Облекчаването на комуникацията между различните институции обаче зависи от държавната администрация. Хората трябва да бъдат обслужвани на едно гише и то да се намира в общините. В местните администрации трябва да бъдат създадени центрове, които гражданите да могат да осъществят всичко необходимо, свързано с Националната агенция за приходите, Пътна полиция, кадастър, община и др.  – С „Индъстри Уоч“ и с Министерството на икономиката разработваме проекта за новата индустриална зона в Стара Загора, която ще бъде на територията на бившето опитно поле. Предлагаме да се създаде общинско дружество, в което ще апортираме земята. Държавата ще се включи с парична вноска за изграждане на инфраструктурата и ще стане съсобственик на индустриалната зона, която след изграждането ще започне да привлича инвеститори. Площта, на която ще бъде изградена, е 100 дка и при необходимост ще се разшири. Всичко това ще се случи съвсем скоро.  – Изпълнихме проекти за повече от 300 милиона лева с европейско финансиране и с името си гарантирам за разумното изразходване на всяка една стотинка. Гордея се с това, което правим, защото всички проекти са с видима полза за обществеността. През 2015 година беше завършен Интегрираният воден проект на Стара Загора. Той е на стойност близо 34 милиона лева по оперативна програма „Околна среда“. С него се решиха проблемите с водоснабдяването и канализацията на града. Изградихме модерна Регионална система за третиране на битовите отпадъци. Показахме античното наследство на Стара Загора. Автобусният и тролейбусният транспорт е изцяло подновен, направени са спирки с електронни табла, предстои да въведем видеонаблюдение в града. Много междублокови пространства са облагородени по проект „Зелена и достъпна градска среда“, направени са детски площадки. В момента се изпълнява мащабен проект за цялостна модернизация на площадното пространство и на пешеходната зона, които ще бъдат покрити с красив и устойчив бял гранит. Ще бъдат направени шадравани, места за отдих и за забавления. Центърът ще придобие модерна европейска визия, каквато нашият град заслужава. Предвижда се подобряване на пространствата около жилищните сгради и цялостно реорганизиране на търговските обекти. Ще бъде осигурен и достъп за хора в неравностойно положение и за родители с колички. В начало на участъка, от ул. „Хаджи Димитър Асенов“ до бул. „Митрополит Методий Кусев“, ще има монумент, зад който ще започне зелена зона с висока растителност и пейки. По бул. „Митрополит Методий Кусев“ на юг от главната улица, в средната зона ще бъдат поставени нови столчета за отдих, а от двете им страни ще се обособят зони за свободно преминаване. Заетите от заведенията площи ще бъдат позиционирани изцяло по периферията на улицата. Настилката ще бъде ремонтирана и ще бъде заменена с мрамор.  Пред сградата на Областна администрация ще се обособят места за провеждане на концерти и други изяви. Пред сградата на бившия Електродом ще се оформи ново площадно пространство, изпълнено със зелени острови и нови дървета. Ще се направи водно огледало с релефни гранитни плочи на дъното му, които ще изобразяват различните епохи от историята на Стара Загора.  – Инвестираме сериозни европейски и собствени средства в образователната и спортната инфраструктура. Това се прави, за да осигурим възможно най-добри условия за децата и за младите хора да растат и да се развиват в Стара Загора. Предстои да започне изпълнението на проекта за обновяване и подобряване на средата в парк „Митрополит Методий Кусев“ (Аязмото). Проектът е на стойност 7 милиона лева, средствата са по оперативна програма „Региони в растеж“. Ще бъдат възстановени компрометираните бордюри и настилките на алеите. Съоръжения от дърво ще бъдат поставени в сега съществуващите детски кътове. Ще бъдат ремонтирани всички фонтани и ще бъде възстановено водоподаването, за да изпълняват своето предназначение. Паркът ще бъде осветен и ще има видеонаблюдение.  – Държавният куклен театър се представя на изключително високо ниво. Операта има огромен подем. Мисля, че не е работила на такива обороти от 90-те години. Събираме оперна публика на стадиона. През 2016 г. беше поставена „Аида“, през тази година – „Кармен“. Едноименната роля изпълни световноизвестното мецосопрано Веселина Кацарова, която е и артистичен директор на Държавна опера – Стара Загора. Драматичният театър „Гео Милев“ се радва на многобройна публика… Стара Загора е домакин на разнообразни културни събития, което е радващо.  – Ще продължим да надграждаме постигнатото. Ще направим ремонт на залата на Синдикалния дом, изцяло ще модернизираме пазара, който старозагорци са свикнали да наричат Руския. Той ще бъде покрит по подобие на Централния кооперативен пазар, който е първият проект в България, изпълнен чрез финансовия механизъм „Джесика“. Ще изградим многофункционална спортна зала в новия парк „Артилерийски“ с около 4000 места. Ще прехвърлим терена на бившия ресторант, който сега пустее в парк „Митрополит Методий Кусев“ на Старозагорската митрополия. Със съвместни усилия и с дарения ще създадем Музей на делото на първия старозагорски митрополит Методий.  – Да, много достойно защитихме високата оценка. През годината се проведоха десетки международни и национални състезания по различни спортове. На 20 септември се състоя невероятният футболен спектакъл между звезди от Дрийм тийма на „Барселона“ и отбора на Христо Стоичков и приятели. Това беше истински празник за старозагорци и гостите на града. Стара Загора има много спортни клубове, които постигат успехи и израстват. Има много с какво да се гордеем.  – Днес гледам към успешното довършване на настоящия мандат. За мен той е много по-важен, защото обикновено през втория мандат човек се отпуска. Стремя са да бъда винаги в кондиция и си поставям нови задачи и цели, за да не се получи този нежелан ефект. Искам след края на тези 8 години да се вижда колко много е направено за Стара Загора.", "date": "2017.11.09", "title": " Кметът на община Стара Загора Живко Тодоров пред „Труд“: Искам хората да виждат какво е направено  в Стара Загора"}
{"url": "https://trud.bg/%d1%81%d0%bf%d0%b0%d1%81-%d0%b3%d1%8a%d1%80%d0%bd%d0%b5%d0%b2%d1%81%d0%ba%d0%b8-%d0%b1%d1%81%d0%bf-%d1%81%d0%b0-%d0%be%d0%b1%d0%b8%d0%b4%d0%b5%d0%bd%d0%b8-%d0%bd%d0%b0-%d0%b1%d1%8a%d0%bb%d0%b3%d0%b0/", "text": "Депутатът от ГЕРБ Спас Гърневски заяви пред  че   е изстрелял „автоматичен откос към народа си“ и допълни, че опозицията още от началото използва език на реваншизъм, провокиран от разочарованието, че за пореден път е изгубила парламентарните избори. Спас Гърневски припомни, че всеки депутат в Народното събрание трябва да помни три неща. „Първо, в момента, в който прекрачи прага, става депутат на целия народ, а не само на тези, които са го избрали. В тази свещена зала се кове съдбата на всеки един българин и на поколения напред. Второ, в Народното събрание трябва да се сложат онези важни неща във всеки аспект, които са в интерес на всички българи. Трето, всеки може да харесва някой народ, но в този парламент център трябва да бъде България. Тогава става по-лесно да се говори за страната, независимо кой от кого е избран“, заяви Христов. Той отбеляза, че не се спазват елементарни принципи на демокрацията и още от първата секунда на управлението не е бил даден шанс на управляващото мнозинство. „Езикът на реваншизма се говори от първата минута. Опонентите от БСП не можаха да преглътнат загубата си. Те са обидени на българския народ, че не печелят те, а за трети път спечели Бойко Борисов“, коментира депутатът от ГЕРБ. Гърневски заяви, че депутатите от опозицията се „страхуват“ от икономическия подем на България, защото според него се интересуват само от Русия.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.09", "title": " Спас Гърневски: БСП са обидени на българския народ, че не печелят те, а за трети път спечели Бойко Борисов"}
{"url": "https://trud.bg/%d0%be%d1%82%d0%bd%d0%be%d0%b2%d0%be-%d0%b7%d0%b0-10-%d0%bd%d0%be%d0%b5%d0%bc%d0%b2%d1%80%d0%b8-%d1%81%d0%b2%d0%be%d0%b1%d0%be%d0%b4%d0%b0%d1%82%d0%b0-%d1%81%d0%b5-%d0%be%d0%ba%d0%b0%d0%b7%d0%b0/", "text": "Времето тече неумолимо, независимо дали му обръщаме внимание или не. Ето така ден след ден неусетно дойде началото на ноември, което би трябвало да ни напомни за поредната годишнина от Големите промени в България – вече 28-ма. Да, годишнината не е кръгла, но дали само това е причината никой освен историците да не й обръща внимание? Според мен, причините все по-малко да обръщаме внимание на тази дата са повече, а и по-дълбоки. Повечето хора от моето поколение добре си спомнят онзи ноемврийски ден на 1989 г. като ден на чудесата – още на обед в много популярното тогава „Яйце“ на Университета започна да се предава от уста на уста вестта за свалянето на Тодор Живков от власт. Първите ни чувства бяха поделени между радостта, надеждата, но и неверието, че това е възможно. Действително, Живков беше останал толкова дълго на власт, че вече ни изглеждаше вечен и несменяем – моето поколение не беше живяло при друг български лидер. А след като вечерта новината се потвърди и официално, водеща стана надеждата. Надеждата, че оттук нататък ни очаква свободата да правим, каквото искаме, да пътуваме навсякъде по света, да изразяваме свободно мнението си, да се радваме на пълни магазини с хубави стоки – като на Запад.  Какво стана с тези надежди отпреди повече от четвърт век? Ами това, че повечето от тях се сбъднаха. Значи, би трябвало да сме доволни, а всяка година да отбелязваме 10 ноември като щастливото начало. Но не е така. И, разбира се, основният въпрос е защо. Мога да припомня поговорката за опасностите, които крие сбъдването на мечтите, но тя не ми се вижда достатъчна, за да се обясни голямото разочарование на мнозинството българи от станалото през последните десетилетия. Моето обяснение е, че преди тридесет години бяхме толкова недоволни от битието си и така мечтаехме за промяна, че не си давахме сметка, че свободата има цена. А се оказа, че има и при това твърде висока. Защото да, вече можем да правим каквото си искаме, но без да сме сигурни, че няма да си загубим работата, тъй като пазарната икономика доведе и до деиндустриализация. Да, можем да пътуваме навсякъде по света, но само ако имаме средства, за да си го позволим, или ако сме принудени да го направим, за да намерим липсващата ни у нас работа и да изхраним себе си или семейството си, останало в България. Да, можем да изразяваме свободно мнението си, но най-вече в социалните мрежи и без от това да последва каквото и да било. Да, магазините са пълни с най-различни лъскави стоки, пълни са къщите и гардеробите ни с всякакви вещи, но това не ни прави по-щастливи. Със сигурност описаната картина не се отнася до всички, но за много българи, които днес правят нерадостна равносметка на промените, настъпили след 10 ноември 1989 г. А иначе има и доволни. Например тези, които получиха свободата да приватизират държавната собственост и бързо да се превърнат в новобогаташи и „бизнес-елит“. Но дори и при тях днес могат да демонстрират високото си самочувствие само онези, които са живи, сиреч не са станали жертва на безмилостната битка за преразпределение. Доволни са и много младежи, които се възползваха от свободния достъп до информация, от свободата да пътуват, за да се учат и реализират в чужбина. Сред спечелилите от прехода трябва да поставим и повечето политици, оформили немногобройния, но влиятелен и задоволен политически елит. А може би най-доволни са местните феодали, превърнали се в пълновластни господари на живота в малките обеднели общности – техните безчинства отвреме-навреме се появяват на повърхността при някой корупционен или криминален скандал. Е, след като има и толкова доволни от прехода, защо през последните години, а и днес годишнината от 10 ноември не се отбелязва тържествено? Моят отговор е, защото вече няма кой да припознае това наследство като свое. В първите години на промените около всеки 10 ноември започваше надпревара кой има по-големи заслуги за свалянето на Живков и приемането на демокрацията. От едната страна бяха социалистите, бивши комунисти, които се гордееха, че са свалили Живков и са отворили пътя към свободата. От другата страна бяха активистите на СДС, сред които преобладаваха дисидентите при социализма. Те твърдяха, че 10 ноември е техен празник, защото те са носители на демокрацията и борци за пазарна икономика – един термин, зад който в първите години не се разпознаваше капитализмът. Така в спорове беше отбелязана петгодишнината и десетгодишнината от 10 ноември. После обаче участниците в събитията около 10 ноември изчезнаха от политиката, някои и от живота. И 10 ноември осиротя – все по-малко политици искаха да ги свързват с видимите проблеми, предизвикани от промените – изчезнали пазари, довели до закриване на много предприятия, нарастваща безработица, сриваща се социална система, нарастваща бедност и т.н. Затова и годишнината от „избухването на демокрацията“ се превърна в неудобна дата за празнуване, а дори и за отбелязване. Последният опит датата 10 ноември да се отбележи тържествено беше през 2014 г., когато под егидата на тогавашния президент Росен Плевнелиев бяха организирани поредица конференции, чествания, събития, придружени от социологическо проучване за нагласите на българите четвърт век след новото начало. Оставям настрана, че с основание тези чествания бяха подигравателно сравнени с четвъртвековния юбилей от 9 септември 1944 г., организиран през 1969 г. под лозунга „25 години свобода“. Истинският проблем тогава се оказаха социологическите резултати, защото те съвсем не потвърдиха тезата за свободата, получена след 10 ноември 1989 г. Младите хора, родени и отрасли в България след 1989 г., се оказаха сред най-големите критици на демокрацията в България и още нещо неочаквано – оцениха високо социалните условия при социализма. С други думи, вместо тържество, се получи конфуз – елитите празнуваха, а масите недоволстваха от живота си. Е, оттогава нататък датата 10 ноември се превърна от обществена в чисто историческа. И днес се използва не толкова, за да се припомнят славните действия на онези, които преди 28 години свалиха Живков и започнаха промените, а за многобройните грешки и престъпления след това. Затова днес много хора започнаха да си задават въпроса дали тогава тръгнахме по правилния път. И става все по-трудно на други като мен, да продължават да твърдят, че посоката беше правилна и че проблемът не е в стремежа към демокрация. Ще припомня, че лозунгът, който скандирахме на първата масова демонстрация от 3 ноември 1989 г. във все още живкова България, беше „Демокрация!“. Днешният ни проблем не е в демокрацията, а в реализацията. Затова имаме пълното основание отново да скандираме „Демокрация!“. Въпросът е дали има кой да ни чуе и да ни последва. Дали вярата в демокрацията не се е изчерпала заради замяната й с олигархия и дерибейство.", "date": "2017.11.09", "title": " Отново за 10 ноември – свободата се оказа, че има цена\t\t\t"}
{"url": "https://trud.bg/%d1%89%d0%b5-%d0%bf%d1%80%d0%b8%d0%b7%d0%b5%d0%bc%d0%b8%d0%bc-%d0%bb%d0%b8-%d0%b8-%d1%81%d0%bf%d0%b0%d1%80%d1%82%d0%b0%d0%bd-%d0%b8%d1%82%d0%b5/", "text": "Ще бъде непростимо, ако и трите ни военно-транспортни самолета C-27J „Спартан“ останат на земята. Причината е изтичането на договора за интегрирана логистична поддръжка с италианската фирма „Аления Леонардо“ още на 21 март т.г. Тревогата е повече от основателна. От Транспортната авиационна група, която е въоръжена с тези модерни самолети, твърдят, че няма реални стъпки за решаването на въпроса. Притеснителното е, че това е поредният проблем в осигуряването на военната ни авиация след неуредените, което стана обществена тайна, докрай въпроси с руските двигатели за изтребителите МиГ-29. Нещата за ВВС, като че ли продължават да не бъдат успокояващи. От ПГ „БСП за България“ питат министъра на отбраната Красимир Каракачанов за изпълнението на подписаното споразумение между правителствата на България и Полша за осигуряване на логистична подкрепа за самолетите МиГ-29, според което трябваше да бъдат ремонтирани 6 двигателя за нуждите на нашите ВВС. Те очакват информация за крайната цена, която Министерството на отбраната е платило за ремонта на тези двигатели, с колко е удължен ресурсът им и използват ли се за нуждите на ВВС. Какво става с изпълнението на решението на Народното събрание по Доклада на временната комисия, която проучваше процедурата по избора на нов тип боен самолет за българските ВВС, питат министъра на отбраната депутати от ПГ на ГЕРБ. Но да се върнем на „Спартан“-ите. Те налетяха вече 10-годишна история у нас, което бе тържествено отбелязано в Централния военен клуб. Сега военнослужещите се питат дали ще има още полети или и тези самолети ще бъдат приземени. Тогава ще спре своевременното и то по всяка част от денонощието транспортиране на донори за чакащи спасение хора. В българската биография на италианските самолети са записани полети в зони с висок риск до Ирак, Афганистан, Мали, Судан и Либия. Успешно е участието в авиошоута в Турция, Чехия, Сърбия, Унгария и България. За нуждите на трите вида въоръжени сили са извършени над 27 870 парашутни скока. Както твърдят пилотите, ако не бяхме с ограничени ресурси, щяхме да сме един гърди пред колегите си от другите натовски армии. Първият, но изтекъл преди преди повече от половин година договор, е осигурил 200 летателни часа и 200 кацания за всеки самолет, т.е. 600 часа и кацания за цялата флотилия. Той включва зареждане с резервни части и консумативи, провеждане на курсове за обучение, изпълнение на планови тематични инспекции и други. Липсата на реални стъпки за подписването на втори договор се отразява изключитело негативно върху поддържането на летателната годост на самолетите, воденето на ритмична бойна подготовка, както  и върху носенето на дежурство за аварийно-спасителни осигурявания. Нека не забравяме, че този самолет не се използва само за нуждите на армията, но и за редица ведомства, като вътрешното и здравното. Той извършва включително и т.нар. специални представителни полети. Надеждите са разумът да възтържествува. Да останат без държавна подкрепа онези, които твърдят, че „Спартан“-ите не генерират бойни способности. Пилотите са прави, като подчертават, че техните машини са най-дългата ръка на Въоръжените ни сили и основа за изграждане на техните способности. И още нещо много важно – спасяването на самолета спасява и личния състав, който е с изключително висока професионална подготовка. Стигнал е до там, че сертифицира екипажи от други натовски армии. Всичко, което правят, е с една цел – да служат на обществото и армията. И не заслужават негативните емоции, породени от проблеми, които не зависят от тях. От август 2008 г. до днес със “Спартан” са изпълнени 35 задачи за нуждите на Министерството на здравеопазването в страната  чужбина. През последните 6-7 години са изпълнени над 30 задачи за нуждите на държавното и военното ръководство. На 7 септември 2009 г. са транспортирани телата на загинали наши сънародници в Охридското езеро. На 14 и 15 септември 2010 г. са евакуирани от Аденския залив 15 български моряци, пленени от пирати. През 2011 г. от Судан са върнати трима български пилоти, работещи за ООН, чийто хеликоптер бе отвлечен. Същата година са спасени българи в Либия, транспортиарни са и тежко пострадали при атентата в Сарафово. Списъкът е дълъг. Той обаче може да бъде продължен само, ако държавата осигури поддръжката на “Спартан”-ите.", "date": "2017.11.09", "title": " Ще приземим ли и “Спартан”-ите?\t\t\t"}
{"url": "https://trud.bg/%d0%b7%d0%b0%d0%bf%d0%b5%d1%87%d0%b0%d1%82%d0%b0%d1%85%d0%b0-17-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b8-%d0%be%d0%b1%d0%b5%d0%ba%d1%82%d0%b0-%d0%b2%d1%8a%d0%b2-%d0%b2%d0%b0%d1%80%d0%bd/", "text": "След проверки на данъчни инспектори от НАП Варна, които се извършват след 17.30 ч., нощем и през почивните дни, са запечатани през октомври 17 търговски обекта за срок от една седмица, съобщиха от пресцентъра на приходната агенция. Хайките на данъчните в извънработно за тях време започнаха поради отчитане на значителен спад на оборотите в компютърната система надвечер и през почивните дни на вързаните с НАП заведения и магазини. Миналия месец във Варна са извършени 516 проверки, съставени са 96 акта за данъчни нарушения.От началото на юни до края на септември проверките са 7944 проверки по Северното Черноморие. Съставени са 773 акта, а са запечатани 130 обекта за срок до 30 дни. Сред основните данъчни нарушения е неиздаване на касов бон. От НАП Варна отчитат, че приходите в хазната това лято са с 28% повече от тези в предходното. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.09", "title": " Запечатаха 17 търговски обекта във Варна"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bf%d0%be%d0%b4%d1%81%d1%8a%d0%b4%d0%b8%d0%bc%d0%b8-%d0%b7%d0%b0-%d1%81%d1%8a%d0%b1%d0%be%d1%80%d0%b5%d0%bd%d0%b8%d1%8f-%d1%82%d1%8e%d1%82%d1%8e%d0%bd%d0%b5%d0%b2/", "text": "Двамата подсъдими за съборения в началото на март 2016 г. тютюнев склад на ул. „Одрин” 8 в Пловдив отказаха да сключат сделка с Окръжна прокуратура и делото срещу тях да бъде разгледано по съкратеното съдебно следствие. Това предложи в четвъртък в Съдебната палата в Пловдив прокурорът Делян Пинчев, но чрез адвокатката си Розалина Апостолова подсъдимите Георги Бранеков и сръбският гражданин Александър Николич отказаха подобно споразумение. Така процесът срещу двамата ще е по общия ред, а делото ще стартира по същество едва на 16 януари 2018 година при открити врати и с призоваването и разпит на 4 вещи лица и 30 свидетели. Освен за съборения тютюнев склад, който е част от групов паметник на културата, двамата подсъдими са обвинени от прокуратурата и за това, че са се ползвали от преправен официален документ. Документът всъщност е справка от Министерството на културата за това дали складът на ул. „Одрин” 8 е бил паметник на културата или част от групов такъв, или не. Фалшифицираният сочи, че не е бил и именно той бил представен в Община Пловдив, откъдето дали съгласие складът да бъде съборен. Вина за последното пък имал покойният вече главен архитект на общината Румен Русев, разследването срещу когото бе прекратено заради смъртта му от скоротечен рак. Двамата подсъдими ги грози затвор съответно до 5 години по едното повдигнато им обвинение и до 3 години лишаване от свобода по второто. Според адвокат Розалина Апостолова клиентите й не са знаели, че документът е фалшифициран, както и че складът е част от групов паметник на културата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.09", "title": " Двама подсъдими за съборения тютюнев склад в Пловдив отказаха сделка с прокуратурата\t\t\t"}
{"url": "https://trud.bg/%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%bf%d1%80%d0%b5%d0%b1%d0%b8-%d0%b6%d0%b5%d0%bd%d0%b0-%d1%81%d0%b8-%d0%b4%d0%be-%d1%81%d0%bc%d1%8a%d1%80%d1%82/", "text": "22-годишен рецидивист преби до смърт младата си жена броени дни, след като излязъл от затвора. Тежкото престъпление Красимир А. извършил преди 2 дни в жилище в кв. „Аспарухово“ във Варна. 18-годишното момиче, с което живеел на семейни начала, било открито мъртво в апартамента. Аутопсията установила, че смъртта е настъпила в резултат на множество наранявания в областта на главата и тялото. Девойката родила 10 дни, преди Красимир да я убие от бой, а бебенцето било оставено в болница. Под ръководството на окръжната прокуратура полицаи разкрили и задържали изверга няколко часа след престъплението. С постановление на дежурен прокурор той е задържан за срок до 72 часа. Повдигнато му е обвинение за убийство, извършено по особено мъчителен начин и с особена жестокост. Предстои в съда да бъде внесено искане за налагане на постоянна мярка „задържане под стража“ на Красимир. Той вече е осъждан за грабежи, уточниха от пресцентъра на Апелативната прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.09", "title": " Рецидивист преби жена си до смърт"}
{"url": "https://trud.bg/%d1%81%d0%bb%d1%83%d0%b6%d0%b8%d1%82%d0%b5%d0%bb-%d0%bd%d0%b0-%d0%b2%d1%8a%d0%bd%d1%88%d0%bd%d0%b0-%d1%84%d0%b8%d1%80%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%bf%d1%80%d0%b8/", "text": "Служител на външна фирма е пострадал в четвъртък при извършване на проверка на ново технологично оборудване за галванична обработка във „ВМЗ-Сопот” ЕАД, съобщиха от ръководството на най-голямата държавна оръжейница у нас. От управата на Вазовските машиностроителни заводи уточниха, че инцидентът е станал породи невнимание, проявено от служителя на фирмата изпълнител на оборудването. Той се е подхлъзнал и е паднал в една от ваните, откъдето е изваден по възможно най-бързия начин. „На пострадалия е оказана долекарска с последвала първа медицинска помощ и той е извозен в болнично заведение за окончателно установяване степента на поражения и назначаване на лечение”, допълниха от управата на „ВМЗ Сопот” ЕАД. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.09", "title": " Служител на външна фирма пострада при проверка на ново оборудване във ВМЗ-Сопот"}
{"url": "https://trud.bg/%d1%80%d0%b0%d0%b9%d0%be%d0%bd%d0%bd%d0%b8%d1%8f%d1%82-%d1%81%d1%8a%d0%b4-%d0%b2-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d0%ba-%d0%be%d1%81%d1%82%d0%b0%d0%b2%d0%b8-%d0%bf%d0%be%d0%b4-%d0%b4/", "text": "Районният съд в Пазарджик остави под домашен арест бившия председател на Общинския съвет в Септември Лазар Влайков, с чийто пистолет в заведение във Виноградец беше убит Наско Тонкев, информира На заседанието присъства представител на Пловдивската окръжна прокуратура, тъй като досъдебното разследване на случая, в който беше заместено и 6-годишно дете, беше иззето от пазарджишкото обвинение, поради съмнения за близки контакти на Лазар Влайков с местни прокурори. Окръжният прокурор <b>Светлозар Чераджийски съобщи, че разследването на неволното убийство във Виноградец ще продължи още 2-3 месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.09", "title": " Районният съд в Пазарджик остави под домашен арест Лазар Влайков"}
{"url": "https://trud.bg/%d0%b2-%d0%ba%d0%b0%d1%80%d0%bb%d0%be%d0%b2%d0%be-%d0%b7%d0%b0%d0%bf%d0%be%d1%87%d0%bd%d0%b0-%d0%bf%d1%80%d0%b5%d0%b3%d0%bb%d0%b5%d0%b4-%d0%bd%d0%b0-%d0%b4%d0%be%d0%ba%d1%83%d0%bc%d0%b5%d0%bd%d1%82/", "text": "В Национален музей „Васил Левски“ в Карлово в четвъртък бе открит Преглед на съвременни документални филми за Апостола на свободата. Инициативата е по повод 80-годишния юбилей от създаването на музея в родния град на Левски. Прегледът беше открит от директора на Националния музей Дора Чаушева и заместник-кмета на община Карлово Антон Минев в присъствието на професор Пламен Митев от Софийски университет „Свети Климент Охридски”, проф. Емилия Стоева от НАТФИЗ, представители на Национален музей „Христо Ботев“ и Регионален исторически музей – Ловеч, общественици и граждани.  По време на откриването, карловският художник  Атанас Сеизов подари портрет на Васил Левски на директорката на музея Дора Чаушева. Документалните филми, които зрителите могат да видят в експозиционната зала на Национален музей „Васил Левски“, представят един друг поглед към живота и образа  на Апостола на свободата. Учениците от карловските училища също ще могат да видят част от филмите, по време на организираните прожекции в СУ „Васил Левски“ и СУ „Христо Проданов“. Първата излъчена прожекция съдържа кадри, които киното е посветило Апостола, от негови чествания през годините и е направен от Българска национална филмотека през 2007 г. по повод 170 години от рождението на Васил Левски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.09", "title": " В Карлово започна Преглед на документални филми за Васил Левски"}
{"url": "https://trud.bg/35-%d0%b3%d0%be%d0%b4%d0%b8%d1%88%d0%b5%d0%bd-%d0%be%d1%82-%d0%b1%d1%80%d1%8f%d0%b3%d0%be%d0%b2%d0%be-%d0%b8%d0%b7%d0%b3%d0%be%d1%80%d1%8f-%d0%b7%d0%b0%d1%80%d0%b0%d0%b4%d0%b8-%d0%ba%d1%80%d0%b0%d0%b6/", "text": "35-годишен жител на пловдивското село Брягово е заподозрян за кражба на ток. Срещу мъжа е започнато бързо производство, след като било установено, че в дома му е осъществено неправомерно включване към електропреносната мрежа на населеното място. През последното денонощие на територията на Областна дирекция на МВР – Пловдив са регистрирани 11 криминални престъпления – 3 кражби, 3 притежания на наркотици и 5 други. Разкрити са 4 престъпления. По пътищата на Пловдивска област пък в сряда са станали 43  произшествия с материални щети. Регистрирана е и катастрофа с двама ранени и един загинал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.09", "title": " 35-годишен от Брягово изгоря заради кражба на ток"}
{"url": "https://trud.bg/%d1%81%d0%bb%d0%be%d0%b2%d0%b5%d1%81%d0%bd%d0%b8-%d1%82%d1%80%d0%b0%d0%b4%d0%b8%d1%86%d0%b8%d0%b8/", "text": "По повод  : „80 процента от населението са дебилни и дори трудно се подписват“, припомняме други исторически цитати:", "date": "2017.11.09", "title": " Словесни традиции"}
{"url": "https://trud.bg/89-%d1%88%d0%be%d1%84%d1%8c%d0%be%d1%80%d0%b8-%d1%81%d0%b0-%d0%bd%d0%b0%d0%ba%d0%b0%d0%b7%d0%b0%d0%bd%d0%b8-%d0%bf%d0%be-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-%d0%bf/", "text": "По обвинение на Районна прокуратура – Велико Търново 89 шофьори са наказани за извършени транспортни престъпления от началото на годината. При 77 от случаите прокуратурата е работила по незабавни и бързи производства, при което разследването е приключено, извършителят е предаден на съд и е осъден в изключително кратки срокове. Срещу лицата, осъдени за извършени транспортни престъпления, прокуратурата е внесла в съда 47 споразумения,  28 обвинителни акта и 14 предложения за налагане на административни наказания след освобождаване от наказателна отговорност. Осъдени са 63 лица за шофиране след употреба на  алкохол или наркотично вещества, 8 лица за управление на автомобил като неправоспособни водачи и 18 лица за управление на МПС в срока на изтърпяване на принудителна мярка. На три месеца затвор за шофиране след употреба на алкохол, след споразумение с Районна прокуратура – Велико Търново, е осъден 58-годишен мъж за това, че на 28 октомври на път преди Велико Търново управлявал лек автомобил “Фолксваген Голф” с концентрация на алкохол в кръвта си 1,68 на хиляда, установено с дрегер, след като е осъден с влязла в сила присъда за управление на МПС с концентрация на алкохол в кръвта си над 1,2 на хиляда. Водачът е лишен и от право да управлява МПС за срок от 9 месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.09", "title": " 89 шофьори са наказани по обвинение на прокуратурата в Търново за тази година"}
