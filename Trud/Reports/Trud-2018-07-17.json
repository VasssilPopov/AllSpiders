{"url": "https://trud.bg/400-%d0%bf%d1%80%d0%be%d0%b1%d0%b8-%d0%b7%d0%b0-%d1%87%d1%83%d0%bc%d0%b0%d1%82%d0%b0-%d0%b2%d1%8a%d0%b2-%d1%84%d1%80%d0%b0%d0%bd%d1%86%d0%b8%d1%8f-%d0%b7%d0%b0-%d0%b4%d0%b0-%d0%bf%d0%be%d1%82%d0%b2/", "text": "Солидарни стопани даряват на фермери в засегнатите райони кози и овце Не трябва да се допуска извозване на животни извън периметъра, отбеляза министър Порожанов Фермери ще дарят 150 животни от Перник и 80 от Кюстендил за хората в засегнатите от чумата по дребните преживни животни райони след карантинния период. Това стана ясно след среща на министъра на земеделието Румен Порожанов с животновъди. “Вече има две – три умрели животни, преди да се евтаназират, има изменена патология, наличие на тази болест със сигурност има”, категоричен бе земеделският министър. Над 6000 проби са взети до момента от петте огнища на чума по овцете и козите в страната, а 400 от тях са изпратени за проверка във Франция. Стопаните от засегнатите райони вече са получили средно по 327 лв. за животно под селекционен контрол, каза министърът и добави, че ще се издават протоколи за форс мажор, с които стопаните да ползват и подкрепа по линия на обвързаното подпомагане и преходната национална помощ. Ще бъдат отпуснати и допълнителни помощи в размер на 40 лв, на животно за стопанства под възбрана заради невъзможността да реализират добитото мляко. Помощта “де минимис” ще бъде в размер на 7 лв., въпреки че браншът настоява за 20 лв. Животновъдите, обаче, искат компенсация и за избитите агънца и кочове. “Има хора, които искат 300 евро, но това няма как да стане. Ако тръгнете да купувате овца, такава цена няма. Искането за 20 лв. де минимис означава 25 милиона лв. повече за обезщетения, които нямаме”, каза каза Порожанов. Проверка на цените за стадата в сайтове за обяви показа, че цените варират между 100 лв. и 150 лв. за кози и овце, с което част от браншът бе съгласен. Важно е да не се допуска извозване на животни извън периметъра, за да се спре заразата, каза министърът. “Никой не иска да прилага сила, но явно някой търси провокация. Изразяваме съчувствие към стопаните за евтаназията. Включително с баба Дора говорихме и тя се примири за сумата”, допълни той. По думите му министерството ще наеме компания, която да измие и след това да дезинфекцира оборите на малките стопанства с до 150 овце или кози. Трифон Цветков, председател на Българския ветеринарен съюз коментира, че заповедите, които са издадени, се оспорват, но мерките, които са взети са адекватни, бързи и своевременни. “Ако си спомняте за синия език, в продължение на месеци не се беше изяснило какво става и заболяването се разпространи в цялата страна. А в момента се взимат адекватни мерки. За всяко огнище има изградена епизодична комисия, които постоянно преценяват нещата. Към момента има проблем с осъществяване на държавна помощ на местата”, допълни той. По думите му с пренос на животни, това може да се разпространи, а последиците ще са големи. “Задължението на ветеринарите е първо да лекуват, но заради едно заразено животно, може да се рискува цялата продукция на страната”, допълни Цветков. Според Румен Порожанов обезщетенията, които фермерите са получили по сметки и в кметствата вече покриват стойността на животните, които са евтаназирани и припомни, че ще изплатя 190 лв. за овце и кози, а за тези по селекционен контрол ще получат минимум 250 лв.   Изливат мляко пред Министерски съвет “Не успяхме да постигнем консенсус с министерството за увеличаване на ставките за помощите. В сряда в 12 часа пред Министерски съвет фермери ще изливат млякото от козите си в знак на протест”. Това заяви Симеон Караколев, съпредседател на Националната овцевъдна и козевъдна асоциация след срещата в Министерството на земеделието и храните. Според него в протеста може да се включат 5000 фермери. Браншът иска по 20 лева помощ “де минимис” (de minimis) и по-високи компенсации за умъртвените животни заради чумата, тъй като предлаганата от министерството сума от 190 лв. няма да покрие всички разходи на козевъдите и овчарите.   БАБХ: Заповедите на директора са законосъобразни Във връзка с твърденията, че заповедите и мерките за ограничаване на огнищата с чума по дребните преживни животни са незаконни, от Министерството на земеделието уточниха: “Заповедите на изпълнителния директор на Българската агенция по безопасност на храните д-р Дамян Илиев са издадени законосъобразно, на основание чл. 47, ал. 1 и 2, чл. 50, ал. 1, чл. 117 и чл. 126, ал. 1 от Закона за ветеринарномедицинската дейност (ЗВД)”. “Екипите от ветеринари на Българската агенция по безопасност на храните (БАБХ) са изтеглени от селата Шарково и Крайново, заради барикади и стачки от доброволци”, заявиха от Съюза на ветеринарните лекари в България. Изпратените екипи няма как да си свършат работата. Техниката за обеззаразяване е изтеглена от района на ямболско заради посегателства върху нея от недоволни граждани. А станалата известна в социалните мрежи баба Дора продължава да чака евтаназията на стадото си кози. Засегнати са около 40 стопанства, а 4000 животни са евтаназирани досега.   Социалистите настояха за оставки Има основание за оставки. Да не си измиват ръцете с председателя на БАБХ. Той е най-ниската брънка в цялата тази работа. Г-н Порожанов и премиер-министърът носят отговорност за всичко. Това заяви лидерът на БСП Корнелия Нинова по повод мерките на правителството във връзка с чумата по овцете и козите в Бургаско и Ямболско. След извънредно свикания Председателски съвет в Народното събрание, Нинова обясни, че “мерките на правителството са неадекватни”. От ГЕРБ отвърнаха, че мерките за борба със заразата са били наложителни и адекватни. “Опозицията си има системен подход, за да иска оставката на това правителство, защото тя иска да влезе през служебния вход и да управлява”, заяви председателят на ПГ ГЕРБ Цветан Цветанов. Той обясни, че действията, които са предприемат срещу чумата по животните, целят да ограничат възможността страната ни да бъде потърпевша в последващ период от време. “Това за първи път се случва в Европа, действията бяха бързи. Ние решаваме така и се опитахме да докажем на народните представители, че мерките са адекватни”, посочи пък вътрешният министър Валентин Радев.   Фермерка: Ще искам ексхумация Мария Кехайова  ТРУД, Бургас Фермерката от ямболското село Шарково Дойка Панайотова се закани вчера, че ще иска ексхумация на овцете си. Причината – ветеринарят на селото є казал, че 31 бройки животни не є излизат. Стопанката имала 800 глави добитък, които гледала във ферма край селото. Всички те били загробени заради пламналата зараза от чума по добитъка. “Обвиняват ме едва ли не, че тези 31 животни са били болни и аз тайно съм ги заровила, след като са умрели. Или пък в нерегламентирана търговия. Това не е вярно. Нека ги преброят отново”, обяснява фермерката. Панайотова разказа, че да умъртвят животни в селото дошли много ветеринари – поне 20. От тях в Шарково познати били само двама – местните доктори. В другия район на Странджа – в село Кости, откъдето тръгна първото огнище, фермерът Венко Георгиев каза, че в сряда ще чакат представителите на ЕК и ако те дойдат, няма да могат да се включат в протеста на жълтите павета.   Полицията: Няма засечено движение на животни Няма засечено движение на животни от обявените рискови райони с огнища на чума към други в страната. Това заяви за “Труд” старши комисар Калоян Калоянов, директор на ОД на МВР в Бургас. Областният управител на Бургаска област Вълчо Чолаков обясни, че при селата Факия и Момина Църква, които са в 3 километровата зона на огнищата, са изградени пунктове. Там дежурят полицаи и експерти от Агенцията по храните, които следят да няма автомобили, превозващи животни, месо и млечни продук­ти. Полицаи проверяват на проходите Шипка и Хаинбоаз за превоз на заразени животни. От вчера е въведено постоянно полицейско присъствие на проходите Шипка и Хаинбоаз. МВР извършва проверки с цел да не се допуска превозване на заразени и потенциално опасни животни от Южна към Северна България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " 400 проби за чумата във Франция, за да потвърдят резултатите\t\t\t"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%b0%d0%bd-%d0%b2%d0%b8%d0%b3%d0%b5%d0%bd%d0%b8%d0%bd-%d0%b4%d0%b5%d0%b9%d1%81%d1%82%d0%b2%d0%b8%d1%8f%d1%82%d0%b0-%d0%bd%d0%b0-%d0%b1%d0%b0%d0%b1%d1%85-%d0%b8/", "text": "Действията на БАБХ и Министерство на земеделието в Шарково и другите села не са адекватни на заплахата. Имаме големи съмнения-необходими ли са такива драстични действия спрямо животните. Това стана ясно и от доклад на експерти от министерството. Това каза секретарят на ПГ на „БСП за България” Кристиан Вигенин пред БТВ. Той добави, че левицата смята, че докато не се покаже необходимост от евтаназиране на всички животни, е прибързано това да се прави. Вигенин бе категоричен: „До този момент всички действия на МЗГХ и БАБХ са незаконни, защото заповедта е издадена в противоречие със Закона за ветеринарномедицинската дейност. Станах свидетел-има драстична разлика в това, което трябва да се направи на теория и това, което се прави в Шарково и другите села. Не са изпълнени, например-предписанията по отношение на дезинфекцията”, обясни Вигенин. Народният представител заяви, че политическата отговорност в случая трябва да се носи от министъра на земеделието. „БАБХ и съответните звена не са си свършили работата и не я вършат и в момента. До днес нямаше необходимия контрол-кой влиза и излиза от населените места, не беше подсигурен периметърът, животните не се загробват по правилния начин”, изтъкна той. Кристиан Вигенин каза още, че между вземането на първите проби от с. Шарково и съседните села до излизането на резултатите на 9-ти юни минават около 20 дни. „Има съмнение, че това е силно заразна болест. В тези 20 дни обаче, не се предприемат никакви мерки за ограничаването на движението на животните. Не се отцепва периметърът, няма санитарна зона. 20 дни има съмнение за чума в тези села и през това време няма никакви мерки”, каза още народният представител. Той добави, че никой не е предупредил хората да държат животните затворени, за да не се разпространява потенциална зараза. „Всеки следващ ден води отговорността към министър-председателя заради поредицата от неадекватни действия”, категоричен бе Вигенин. „Аз съм в Шарково, защото тук е моят избирателен район. Познавам хората и съм длъжен да отстоявам техните интереси и интересите на страната. Когато виждаме, че определени структури не си вършат работата, няма как да си затворим очите и да кажем- да правят каквото могат”, каза още Кристиан Вигенин. Той добави, че Корнелия Нинова е била човекът, който е успокоил напрежението в Шарково, защото полиция и хората, които пазеха стадото, са били на път да се сбият. „През тези няколко дни, нито една коза не се е разболяла. Това продължава да поражда въпроси”, каза още Вигенин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Кристиан Вигенин: Действията на БАБХ и Министерство на земеделието  в Шарково  са незаконни\t\t\t"}
{"url": "https://trud.bg/%d0%ba%d1%81-%d1%80%d0%b5%d1%88%d0%b0%d0%b2%d0%b0-%d0%bd%d0%b0-27-%d1%8e%d0%bb%d0%b8-%d0%b7%d0%b0-%d0%b8%d1%81%d1%82%d0%b0%d0%bd%d0%b1%d1%83%d0%bb%d1%81%d0%ba%d0%b0%d1%82%d0%b0-%d0%ba%d0%be%d0%bd/", "text": "Генералният секретар на ПЕС пристига днес в София, за да провери ситуацията с домашното насилие у нас  Конституционният съд (КС) ще се произнесе дали Истанбулската конвенция противоречи на Конституцията за 27-и юли – последният работен ден на депутатите, преди да излязат в лятна ваканция. След вчерашното заседание се разбра, че 12-те съдии разполагат с множество позиции, изготвени от неправителствени организации, които се обявяват в подкрепа на международния документ. Въпросът дали той е конституционосъобразен отправиха 75 депутати от ГЕРБ след като правителството оттегли от НС решението, с което се искаше ратификацията му. До нужда от решение на КС се стигна след като Върховният касационен съд (ВКС) не успя да излезе с позиция по въпроса. Председателят на ВКС Лозан Панов възложи на трима върховни съдии да изготвят становище. Двама от тях посочиха, че тя противоречи на основния закон, а позицията на съдия от Търговската колегия на ВКС подкрепи спорния документ. Висшият адвокатски съвет също не успя да вземе решение заради разминаване в решението на председателя Ралица Негенцова според, което Истанбулската конвенция не противоречи на Конституцията. След реакция на членове на съвета обаче, които се оказаха противници, становището на адвокатурата беше оттеглено. Против подписването на спорната конвенция се обявиха Българската православна църква, БСП и Обединените патриоти. Основната теза на противниците на Истанбулската конвенция е, че чрез нея се отваря възможност за легализиране на еднополовите бракове у нас, което според сега действащата Конституция е невъзможно. Междувременно депутатите от ГЕРБ и ДПС подкрепиха ратифицирането на документа. За да провери ситуацията с домашното насилие в България днес в София пристигат генералният секретар на ПЕС Ахим Пост и председателя на Женската организация на ПЕС Зита Гурмай. Визитата има за цел да продължи започнатия диалог за Истанбулската конвенция с БСП.", "date": "2018.07.17", "title": " КС решава на 27 юли за Истанбулската конвенция\t\t\t"}
{"url": "https://trud.bg/%d0%b0%d0%ba%d0%b0%d0%b4%d0%b5%d0%bc%d0%b8%d1%87%d0%bd%d0%b0%d1%82%d0%b0-%d0%be%d0%b1%d1%89%d0%bd%d0%be%d1%81%d1%82-%d0%bf%d0%b0%d1%80%d1%82%d0%bd%d0%b8%d1%80%d0%b0-%d1%81-it-%d0%ba%d0%be%d0%bc%d0%bf/", "text": "Направление „Информатика и компютърни науки“ към Центъра по информатика и технически науки на Бургаския свободен университет организира поредна среща с партньорски ИТ компании, съобщиха от общината. Срещата ще се състои на 18 юли от 17:00 часа в конферентния център на БСУ. Представителите на фирмите ще връчат сертификати на отлично представилите се студенти в съвместните инициативи. ЦИТН ще връчи грамоти за успешно партньорство на Красимир Даскалов, „Art Media Group“; Виктор Каракашев, „IBA Group Bulgaria“; Арам Ховсепян, „Codific“; Георги Георгиев, „TechnoLogica“ и за принос към ИКН – на Александър Иванов, Димитър Тодоров, Димитър Томов, Стоян Узунов. Ще бъдат връчени и сертификати за изнесени доклади на конференцията BIMC 2018 на Георги Георгиев, „TechnoLogica“ и Димитрина Тодорова, директор на ПГ по компютърно програмиране и иновации в гр. Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Академичната общност партнира с IT компании в Бургас"}
{"url": "https://trud.bg/%d0%b5%d0%b2%d1%80%d0%be%d0%ba%d0%be%d0%bc%d0%b8%d1%81%d0%b0%d1%80%d1%8f%d1%82-%d0%bf%d0%be-%d0%b1%d0%b5%d0%b7%d0%be%d0%bf%d0%b0%d1%81%d0%bd%d0%be%d1%81%d1%82-%d0%bd%d0%b0-%d1%85%d1%80%d0%b0%d0%bd/", "text": "Евтаназията на заразените животни е единственият начин да се овладее ситуацията с чумата по овцете и козите в Южна България. Това коментира в ексклузивно интервю за   комисарят по здравеопазване и безопасност на храните Витянис Андрюкайтис. Брюксел ще покрие 75% от разходите, свързани с компенсирането на собствениците на умъртвени животни. В случай като този, когато вирусът се пренася между животните, единственият начин е тези, които са заразени, да бъдат убити. „Този вирус е много опасен и не е време за политически игри. Искам да напомня на българското общество, че момента имаме и друг вирус в Румъния – в Дунавския регион има африкански свински грип. В Румъния хората също не разбират какво става, но те виждат как прасетата им умират. Констанца е много близо до българската граница. Можете ли да си представите какво ще стане, ако африканския свински грип дойде и в Северна България, след като на на юг има чума. Моля ви – бъдете много бдителни и внимателни по отношение на вирусите и заболяванията“, заяви еврокомисарят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Еврокомисарят по безопасност на храните: Евтаназията на заразените животни е единственият начин да се овладее ситуацията с чумата\t\t\t"}
{"url": "https://trud.bg/%d0%bf%d1%80%d0%b5%d1%81%d0%ba%d0%be%d0%bd%d1%84%d0%b5%d1%80%d0%b5%d0%bd%d1%86%d0%b8%d1%8f%d1%82%d0%b0-%d0%bd%d0%b0-%d1%82%d1%80%d1%8a%d0%bc%d0%bf-%d0%b8-%d0%bf%d1%83%d1%82%d0%b8%d0%bd-%d0%b2-%d1%85/", "text": "Пълна стенограма на български език на вчерашната пресконференция на Доналд Тръмп и Владимир Путин публикува  . ВЛАДИМИР ПУТИН: Проучихме настоящото състояние и перспективите на руско-американските отношения, ключови въпроси в международния дневен ред. Очевидно е, че двустранните отношения преживяват труден период, но тези трудности, сегашната напрегната атмосфера, нямат обективни причини. Студената война отдавна е приключила, ерата на острата идеологическа конфронтация между двете страни е отишла далеч в миналото, ситуацията в света се е променила драстично. Днес Русия и Съединените щати са изправени пред съвсем различни предизвикателства: това са опасният дисбаланс на международните механизми за сигурност и стабилност, регионалните кризи и разпространението на заплахите на тероризма и трансграничната престъпност, увеличаващите се проблеми в световната икономика, екологичните и други рискове. Справянето с всичко това е възможно само чрез комбиниране на усилията. Надявам се, че ще достигнем до разбиране и с американските си партньори. Днешните преговори отразяват общото ни желание с президента Тръмп за отстраняване на негативната ситуация в двустранните отношения и да се очертаят първите стъпки за тяхното оздравяване, възстановяване на доверието до приемливо ниво и връщането към предишното ниво на сътрудничество по всички въпроси от взаимен интерес. Като най-големи ядрени държави, ние имаме специална отговорност за международната сигурност. Считам, че е важно, разговаряхме за това, да установим диалог по въпросите на стратегическата стабилност и неразпространението на оръжията за масово поразяване. Изпратихме бележка до американските колеги с редица конкретни предложения по тази тема. Считаме за необходимо да продължим да работим заедно, за да разработим целия комплекс от военно-политически досиета и досие за разоръжаването: това е разширяването на Договора за стратегическите настъпателни въоръжения, опасната ситуация, свързана с разработването на елементите от глобалната система на американската противоракетна отбрана, изпълнението на Договора за премахване на ракетите със среден и къс обсег и тематиката за разполагането на оръжие в космоса. Ние сме за продължаване на сътрудничеството в областта на борбата срещу тероризма и в областта на осигуряването на киберсигурността. И искам да отбележа, че нашите специални служби работят много успешно. Най-новият пример е тясното оперативно взаимодействие с група американски експерти по сигурността в рамките на завършилото вчера в Русия Световно първенство по футбол. Изобщо контактите между специалните служби е полезно да се преведат на системна основа. Припомних на президента на Съединените щати предложението за повторно създаване на работна група за борба срещу тероризма. Мнозина говореха за регионални кризи. Не навсякъде и не във всичко нашите позиции съвпадат, но има и много припокриващи се интереси. Необходимо е да се търсят точки на съприкосновение, на тясно взаимодействие, в това число на международните форуми. Разбира се, говорихме за регионални кризи, включително за Сирия. Що се отнася до Сирия, решението на проблема за установяването на мир и съгласие в тази страна може да стане пример за успешна съвместна работа. Русия и Съединените щати, разбира се, могат да поемат водеща роля по този въпрос и да организират сътрудничество за преодоляване на хуманитарната криза, за да помогнат за завръщането на бежанците по домовете им. За ефективното сътрудничество по сирийския сюжет имаме всички необходими елементи. Споменавам, че американските и руските военни придобиха полезен опит на взаимодействие и координация по оперативно установени канали за комуникация, които ще предотвратяват опасни инциденти и непредсказуеми сблъсъци на бойното поле, във въздуха и на земята. Бих искал също така да отбележа, че след последното поражение на терористите в Югозападна Сирия, в така наречената южна зона, положението на Голанските възвишения трябва да бъде напълно приведено в съответствие със споразумението от 1974 г. за разделянето на израелските и сирийските войски. Това ще възстанови спокойствието на Голанските възвишения, ще възстанови прекратяването на огъня между Сирийската арабска република и Израел и ще осигури сигурността на държавата Израел. Господин президентът обърна специално внимание на това днес. Искам да потвърдя, че Русия се интересува от това развитие на събитията и ще се придържа точно към тази позиция. Така ще бъде направена стъпка към установяване на справедлив и траен мир въз основа на резолюция №338 на Съвета за сигурност на ООН. Добре е, че проблемът на Корейския полуостров започна да се решава постепенно. В много отношения това стана възможно благодарение на факта, че президентът Тръмп лично се присъедини към споразумението, изграждайки диалог в духа на сътрудничество, а не на конфронтация. По време на разговорите пряко говорихме за нашата загриженост относно оттеглянето на Съединените щати от Всеобхватния план за действие за разрешаването на иранския ядрен въпрос. Американската страна знае нашата позиция, тя остава непроменена. Подчертавам, че благодарение на ядрената сделка, Иран се превърна в най-подлежащата на проверка страна в света под контрола на МААЕ. Това ефективно гарантира изключително мирния характер на иранската ядрена програма, допринася за укрепване на режима за неразпространение. При обсъждането на вътрешноукраинската криза, ние обърнахме внимание на значението на добросъвестното изпълнение на Минските споразумения. Съединените щати биха могли по-твърдо да настояват за това и да убедят украинското ръководство за тази работа. Особено внимание бе отделено на икономиката. Интересът към сътрудничеството от страна на бизнес средите на двете страни със сигурност е налице. Американската бизнес делегация беше една от най-големите в майския икономически форум в Санкт Петербург. На нея присъстваха повече от 500 представители на бизнес общността на САЩ. За да насърчим развитието на взаимната търговия и инвестиции, ние с президента Тръмп се съгласихме да създадем група на високо равнище, която да обедини капитаните на руския и американски бизнес. Предприемачите знаят най-добре как да изградят взаимноизгодно сътрудничество. Нека мислят какво може да се направи и да направят своите предложения по този въпрос. Президентът Тръмп отново се занимаваше с темата за така наречената намеса на Русия в избирателните процеси в Съединените щати. Трябваше да повтарям това, което казах многократно, включително и на личната си среща с президента: Руската държава никога не се е намесвала и няма да се намесва в американските вътрешни работи, включително и в избирателните процеси. Всички конкретни материали, ако са представени, сме готови да обсъдим заедно – например, в рамките на работната група за киберсигурността, за чието създаване ние разговаряхме с президента на среща в Хамбург. И, разбира се, е време да размразим руско-американските връзки по линия на обществените организации, в културната и хуманитарната сфера. Съвсем наскоро, вие знаете, ние приехме делегация от американски конгресмени, но тя се възприема почти като историческо събитие, и това трябва да бъде редовно текущо мероприятие. В тази връзка, ние направихме предложение до президента на Съединените щати да се мисли не само за практически въпроси, но и за философията на изграждане на двустранните отношения в дългосрочен план. Би било полезно да се извлече от този процес опитът на експертите, които добре познават историята, нюансите на руско-американското взаимодействие. Идеята е да се създаде експертен съвет на влиятелни руски и американски политолози, учени, бивши изтъкнати дипломати и военни, които да търсят обща основа и да разберат как да приведат двустранното сътрудничество в стабилна положителна траектория. Като цяло сме доволни от първата ни среща в пълен мащаб. Позволете ми да ви напомня, че преди това ние само за кратко общувахме на международни форуми. Имахме добър разговор с президента Тръмп – надявам се, че сме започнали да се разбираме по-добре един друг и съм благодарен на Доналд за това. Разбира се, остават многобройни проблеми и не можахме да изчистим всички, на първата среща това е невъзможно, но смятам, че направихме първата важна стъпка в тази посока. В заключение бих искал да отбележа, че нашите финландски домакини допринесоха значително за създаването на работна атмосфера за преговорите. Благодарни сме на ръководството на Финландия, на финландския народ, на жителите от Хелзинки за извършеното. Знаем, че сме причинили много неудобства на жителите на Хелзинки и се извиняваме за това. Благодаря ви за вниманието. ДОНАЛД ТРЪМП: Президент на САЩ: Току-що завърших срещата с президента Путин. Обсъдихме различни критични въпроси, които са важни и за двете страни. Имахме отворен и продуктивен диалог, много добре проведохме този диалог. Преди да започна, искам да благодаря на президента на Финландия, че ни прие и позволи да проведем срещата на високо равнище. Президентът Путин каза колко добре са се справили с работата, колко хубаво бе да останем тук. Аз също искам да поздравя Русия и президента Путин, че се справиха толкова добре със Световното първенство. Това беше едно от най-добрите и вашият отбор също игра добре. Днес продължаваме традицията на американската дипломация. Започвайки от първите дни на нашата страна, ние разбирахме, че трябва да дадем преимущество на дипломацията. Диалогът е много важен не само за САЩ, но и за Русия, а също така за целия свят. Разногласията между нашите държави са известни, днес с президента Путин ги обсъдихме подробно. Но ако искаме да решим проблемите, пред които е изправен нашият свят, трябва да намерим начин на сътрудничество и да намерим точки на съприкосновение. От доста време и напоследък сме свидетели на последствията от това, когато дипломацията е оставена извън вниманието. Видяхме и ползите от сътрудничеството през миналия век, когато страните се бореха рамо до рамо през Втората световна война. Дори когато имаше Студена война, светът изглеждаше съвсем различен, а не такъв като днес. САЩ и Русия успяха да поддържат един много продължителен диалог, но нашите отношения никога не са били по-лоши от това, което виждаме сега. Това обаче се промени преди около четири часа. Наистина вярвам в него. Нищо не е по-лесно от политическа гледна точка, отколкото просто да откажеш да се срещнеш, да се откажеш от преговори, но това няма да даде никакви резултати. Като президент не мога да вземам решения относно външната политика, за да укротя просто критиците, демократите и медиите, които не искат да правят нищо освен препятствия. Конструктивният диалог между САЩ и Русия дава възможност да се отвори нов път към мира и стабилността по света. Най-вероятно ще поема политически риск за себе си, за да постигна мир, вместо да рискувам света и да предам политиката. Като президент, най-напред мисля за най-доброто за Америка, за най-доброто за американския народ. По време на днешната среща аз разговарях с президента Путин за намесата на Русия в нашите избори. Мисля, че е по-добре да му кажа направо в лицето. Прекарахме много време в обсъждането на този въпрос и вероятно президентът Путин искаше да обсъди този въпрос. И той много ясно разбира този въпрос. Имаме и критичен въпрос – разпространението на ядрените оръжия. Миналият месец, заедно с Ким Чен Ну, обсъдих въпроса за ядреното разоръжаване на Северна Корея. И днес съм сигурен, че президентът Путин и Русия също искат да завършат този проблем и са готови да работят с нас по този въпрос. Благодаря им за това. Президентът и аз обсъдихме въпросите за радикалния ислямизъм, който засяга както Русия, така и Съединените щати. Ужасни терористични актове. Ние се съгласихме да продължим комуникацията между нашите отдели за сигурност, за да преодолеем това зло. Говорихме [за терористичната атака], планирана в Санкт Петербург, и ние [нашите специални служби] успяхме да го спрем. Намерихме ги, открихме ги и спряхме потенциална атака. Благодаря и на президента Путин, че ми се обади след това. Подчертах, че е важно да оказваме натиск върху Иран, за да спре кампанията си на насилие и ядрени амбиции в региона, в Близкия изток. Обсъдихме кризата в Сирия. Това е много труден въпрос. Сътрудничеството между нашите държави може потенциално да спаси стотици хиляди човешки животи. Аз също казах, че САЩ няма да позволят на Иран да се възползва от нашата успешна кампания срещу «Ислямска държава» . Всъщност ние почти напълно изкоренихем «Ислямска държава» в региона. Съгласихме се също така, че представителите на нашите Съвети за национална сигурност ще обсъдят въпросите, които обсъждахме днес, и напредъкът, който започнахме тук в Хелзинки, ще продължи. Днешната среща е само началото на дълъг процес, но направихме първата стъпка към по-добро бъдеще, в което ще има траен диалог и много размисли. Очакванията ни се основават на истинска цел, желаем приятелство, сътрудничество и мир. Мисля, че мога да кажа това не само от името на Америка, но и от името на Русия. Президенте Путин, искам още веднъж да ви благодаря, че се присъединихте към мен в тази дискусия, и че продължихте и продължавате открития диалог между нашите държави. Има дълга традиция на дипломация между Русия и Съединените щати за общото благо, и това бе много конструктивен ден. Днес имаше няколко много конструктивни часа, прекарани заедно, и това е важно и за двете страни, важно е да продължим този разговор. Съгласихме се, че най-вероятно ще се срещаме често в бъдеще и се надяваме, че ще решим всички проблеми, които обсъждахме днес. Още веднъж, президенте Путин, благодаря ви. ВЪПРОС: Имам въпрос за президента на Съединените щати. По време на последното ви европейско турне, казахте, че изпълнението на проекта за газопровода «Северен поток-2» и други проекти правят Европа заложник на Русия. Предложихте да спасите Европа от тази зависимост, като доставяте американски втечнен газ. Тази студена зима показа жизнеността на сегашната енергийна система в Европа, докато Съединените щати бяха принудени да купуват допълнителни количества втечнен газ, включително руски, за Бостън. Имам въпрос. Не е ли повече политическо осъществяването на вашата идея? Няма ли да доведе до факта, че в системата за енергийно снабдяване на Европа се образува дупка, в която на първо място попадат потребяващите страни? И втори въпрос, ако позволите. Преди срещата с господин Путин го нарекохте съперник, но оставихте надеждата, че може би ще успеете да приведете тези отношения в приятелски. Успяхте ли? ДОНАЛД ТРЪМП: Аз го нарекох съперник, добър съперник. Той наистина е добър съперник. «Съперник» всъщност е комплимент. Мисля, че ще се конкурираме, когато говорим за тръбопровода. Не съм сигурен дали това е добро за интересите на Германия или не, но това е тяхното решение и ще се конкурираме. Знаете Съединените щати сега са най-голямата държава на света по петрол и газ. Ние продаваме втечнен газ, трябва да се конкурираме с тръбопровода и ние ще се конкурираме успешно, въпреки че те имат някакво предимство. Обсъдих този въпрос с Ангела Меркел в доста сурови тонове. Но аз също знам къде е същността на въпроса. Те имат близък източник и ние ще говорим за това. Имаме много източници. САЩ са съвсем различна държава в сравнение с тази от преди няколко години. Ще можем да добиваме онова, което добиваме. Вярвам, че ще бъдем много силни конкуренти. ВЛАДИМИР ПУТИН: Ще си позволя две думи. Говорихме с президента, включително по тази тема. Познаваме позицията на президента. Но вярвам, че ние като най-голямата нефтена и газова държава ще можем да работим със САЩ конструктивно за регулиране на международните пазари, защото нямаме интерес от извънредния спад на цените под долната граница. Нашите производители ще страдат от това, между другото, включително в Съединените щати. След определена граница рентабилността на производството изчезва. Ние също не се интересуваме от прекомерно високи цени, защото това ще убие преработващата промишленост, инженеринга и други отрасли на икономиката. Тук имаме нещо, за което да говорим, има област за сътрудничество. Това е първото. Второто е по отношение на «Северен поток – 2». Г-н Президент изрази загриженост относно евентуалното изчезване на транзита през Украйна. Уверих господин президент, че Русия е готова да запази този транзит. Освен това, ние сме готови да удължим договора за транзит, който изтича следващата година, ако спорът между бизнес организациите бъде решен в Арбитражния съд в Стокхолм. ВЪПРОС: Господин президент, написахте днес в «Туитър», че глупостта, тъпотията на САЩ и Мюлер са отговорни за спада в отношенията между САЩ и Русия. Смятате ли, че Русия е отговорна за всичко или за нещо? За какво носят отговорност те? ДОНАЛД ТРЪМП: Да, вярвам, че и двете страни са отговорни за ситуацията. Мисля, че САЩ се държат глупаво, би трябвало да започнем този диалог отдавна, още преди да дойда на власт. Вярвам, че всички сме виновни, а Съединените щати всъщност заедно с Русия изграждат тези отношения в момента. Имаме шанс за сътрудничество по спирането на разпространението на ядрените оръжия – в крайна сметка това е най-важният въпрос, по който можем да работим. Мисля, че вие, и ние направихме грешки, а разследването е нещо ужасно за нашата страна. Мисля, че това не ни позволява да се обединим, т.е. няма таен сговор, а това ни разделя и всеки знаат за това. Хората ще покажат, че това в никакъв случай не е свързано с предизборната кампания. Много е трудно да се намери някой, свързан с кампанията. Имахме чиста кампания, спечелих, спечелих срещу Хилъри Клинтън и честно казано, дори не искам да говоря повече за това. Ние просто спечелихме тази надпревара. Просто е неприятно, че над него има някакъв облак. Хората разбират. Но ние обсъдихме този въпрос. Важно е да няма тайни споразумения, а това отрицателно, от своя страна, засяга отношенията между двете най-големи ядрени сили: ние разполагаме с 90% от ядрените оръжия взети заедно. Просто е удивително какво се случва с разследването. ВЪПРОС: Президенте Путин, може ли да продължа въпроса? Защо американците и Тръмп да вярват във вас, че Русия не се е намесвала в изборите през 2016 г.? Изхождам от разузнавателните данни Ще позволите ли екстрадирането на 12-те руски граждани? ДОНАЛД ТРЪМП: Вероятно знаете, че това понятие всъщност е изтъкнато като причина защо демократите са загубили. В действителност, те трябваше да спечелят, тъй като избирателната колегия, разбира се, дава повече предимства на демократите отколкото на републиканците, но [ние] спечелихе в голяма степен – 306 срещу 232. И тази борба бе справедлива, ние се справихме добре с нея. Честно казано, ще помоля президента да отговори на втората част от вашия въпрос. Аз просто искам да се повторя отново, че не е имало заговор, не познавах президента, и никой да влиза в конспирация. Нямаше тайни споразумения. Всички тези 12 или 14 – нямат нищо общо с изборите. Те признават, че тези хора не са свързани с предизборната кампания, но читателят може да повярва. Дори хорато, които са въвлечени в това, може би някои от тях са разказали нещо. В един от случаите ФБР каза, че никой не е излъгал, няма лъжа, въпреки че някой казва, че някой лъже там. Но имахме отлична предизборна кампания. ВЛАДИМИР ПУТИН: По повод на това на кого да се вярва и на кого да не се вярва и дали изобщо може да се вярва: не трябва да се вярва никому. Да не би да мислите, че президентът Тръмп ми вярва, че и аз му вярвам напълно? Той защитава интересите на Съединените американски щати. Аз защитавам интересите на Руската федерация. Имаме съвпадащи интереси и търсим общи точки на съприкосновени. Имаме въпроси, по които все още имаме разминаване.. Търсим възможности как да примирим тези различия, как да направим работата си конструктивна. Ние трябва да разчитаме не на непосредствените политически интереси на някои вътрешнополитически сили в нашите страни, а на фактите. Назовете ми поне един факт, който говори за някакво тайно споразумение по време на кампанията в САЩ. Това е пълна глупост. Не бяхме запознати, президентът просто каза това. Фактът, че в руското общество по време на предизборната кампания в Съединените щати имаше известно мнение по отношение на кандидатите, това е разбираемо. Какво е необичайно? Днешният президент Тръмп като кандидат говореше за необходимостта от възстановяване на руско-американските отношения. Естествено, в руското общество имаше съчувствие към този кандидат и различни хора можеха да покажат това съчувствие по различен начин. Не е ли естествено да имате съчувствие към човек, който иска да изгради отношения с нашата страна? Това е нормално. Чухме обвинения срещу компанията „Конкорд“. Доколкото ми е известно, тази компания е наела адвокати в САЩ, както и всички обвинения срещу нея , разпръснати в американски съд. Виждате какво се случва в американските съдилища. Това е, на което трябва да разчитате, а не на слухове. Това е първото. На второ място, що се отнася до твърденията за 12-те служители на специалните ни служби, нямам никаква представя.. Трябва да разбера какво става. Президентът повдигна въпроса пред мен. Какво мога да кажа? Ние обсъдихме общото, но какво дапредложа? Налице е валидно споразумение между Съединените щати и Руската федерация през 1999 г. за взаимопомощ по наказателноправните въпроси. Този договор, между другото, работи ефективно. Ние по молба на другите държави по 100-150 наказателни дела повдигаме в Русия. Преди няколко години бившият ни министър на атомната индустрия беше екстрадиран от САЩ в Руската федерация и осъден от руски съд. Това е работен договор. Това споразумение предвижда определени процедури за съвместна работа. Можем да ви предложим, че вашата съответна комисия, оглавявана от специалния прокурор … как му бе фамилията – господин Мюлер? Той може да ни изпрати официално искане в рамките на това споразумение с цел разпитване на онези хора, които счита за виновни за извършването на някакво престъпление. Служителите на нашата прокуратура и разследващи органи могат да провеждат тези разпити и да изпращат съответните материали на Съединените щати. Освен това можем да направим още една крачка напред. Ние можем да допуснем служители на Съединените щати, включително и от комисията на г-н Мюлер, да присъстват на тези разпити. Но тогава, в този случай, със сигурност ще повдигнем въпроса дали тези действия са реципрочни. Бихме очаквали от американска страна, да разпитат длъжностните лица, включително представителите на специалните служби на САЩ, които подозираме за извършване на незаконни действия на територията на Руската федерация, в присъствието на нашите следователи. Какво имам предвид? Известен е случаят с фирма „Hermitage Capital» на г-н Браудър. Според нашето проучване, група от лица, бизнес партньори Браудър незаконно са спечелили в Русия повече милиард и половина долара, без да платят данъци нито Русия, нито САЩ, но са прехвърлили пари в САЩ. 400 милиона са изпратени до кампанията на г-жа Клинтън. Това са официални данни, които се съдържат в техните доклади. 400 милиона изпратени. Но това е техният бизнес, може би те го правят законно, но парите са получени незаконно. Имаме основание да смятаме, че някои членове на службите за сигурност на Съединените щати са съпровождали тези незаконни сделки. Това е само една крачка напред. Можем да говорим за разширяване на сътрудничеството ни. Моля, има опции, които са предвидени в съответното междуправителствено споразумение. ВЪПРОС: Господин президент, вие сте искали президентът Тръмп да спечели изборите? ВЛАДИМИР ПУТИН: Защото той говори за нормализацията на руско-американските отношения… ВЪПРОС: Добър вечер! Първият въпрос към г-н Тръмп на английски. Г-н президент, може ли да посочите по-подробно, ако е възможно, конкретни споразумения за това как Русия и САЩ ще си сътрудничат в Сирия? Има ли някакви споразумения и дали този въпрос бе обсъден? Ако позволите, Владимир Владимирович, въпрос на руски език. Тъй като днес темата за футбола вече е докоснатаняколко пъти, ще задам въпрос на футболен език. Г-н Помпео каза малко по-рано, че когато става дума за сътрудничество в Сирия, сега топката е от страната на Русия. Владимир Владимирович, наистина ли е така? В такъв случай, ако е така, как се възползвахте от това притежание? ДОНАЛД ТРЪМП: Ще отговоря на първата част от въпроса. Работихме с Израел в продължение на много години, много десетилетия, никой, никоя страна не беше по-близо до тях от нас. Президентът Путин помага и на Израел, и двамата говорихме с Нетаняху, биха искали да направят нещо със Сирия, особено по отношение на сигурността в Израел. В това отношение бихме искали да си сътрудничим, за да помогнем на Израел. Израел ще работи с нас и ще работим заедно. Мисля, че когато разгледате целия напредък, постигнат в някои области, по-специално изкореняването на „Ислямска държава“, 98-99% от териториите всъщност са освободени, в действителност Русия ни помогна до известна степен. Русия работи с Израел и работата с Израел е добро нещо. Създаването на сигурност за Израел е нещо, което бихме искали да видим. И искам да добавя още едно нещо – да помагам на хората. Видях доклади, снимки, практически всичко какво се случва там. Ако можем да направим нещо, за да помогнем на сирийския народ да се върне в домовете или някаква хуманитарна помощ, за това говорихме – хуманитарна помощ. И двамата ще се интересуваме от това и ще го направим. РЕПЛИКА: Моля за извинение, но засега няма конкретно споразумение между въоръжените сили. ДОНАЛД ТРЪМП: Нашите въоръжени сили си сътрудничат добре. Освен това, те се справят добре, по-добре от нашите политически лидери, в продължение на много години, справят се добре, координират добре действията си в Сирия и другаде. ВЛАДИМИР ПУТИН: Ние говорихме, вече споменах за това, за сътрудничеството в хуманитарната сфера. Вчера обсъждах този въпрос с президента на Франция г-н Макрон и се бяхме разбрали, че ние и европейските страни, включително Франция, ще засилим тази работа. От наша страна ние сме готови да предоставим военен транспортен самолет за хуманитарна помощ. Ние говорихме за това днес с председателя на Тръмп, и аз мисля, че има работа за вършене. Какво е важно? Огромен брой бежанци вече са концентрирани в граничещите със Сирия, страни: Турция, Ливан, Йордания. Ако ние ще осигурим помощ за хората, които се завръщат в домовете си, миграционния натиск върху Европейския съюз, други страни може да бъдат намален няколко пъти. Мисля, че това е изключително важно от всички гледни точки и от хуманитарна и от гледна точка на решаването на проблемите на бежанците. Но като цяло наистина съм съгласен с президента Тръмп. Нашите военни много успешно работят едни с други. Надявам се, че те ще могат да преговарят, както беше досега. Ще работим във формат Астана, имам предвид Русия, Турция и Иран. Днес също информирах Доналд за това. Ние сме готови да съчетаем тези усилия с усилията на така наречената малка група държави, така че процесът да стане широк и да имаме максимални шансове за крайния успех. Що се отнася до факта, че топката е в нашата страна в Сирия. Г-н Президент току-що каза, че завършихме и успешно проведохме Световното първенство . За топката … Искам да предам тази топка на президента, а сега топката е на негова страна (Путин вади футболната топка и я предава на Тръмп), особено след като САЩ ще трябва да бъдат домакини на Световното първенство през 2026 г. ДОНАЛД ТРЪМП: Вие сте съвършено прави. Да, ще проведем това. Надяваме се, че също добре ще се справим с тази работа. А тази топка отива при сима ми Барън. Мелания, вземи я. ВЪПРОС: Въпрос и за двамата президенти. Президенте Тръмп, вие сте първият. Сега президентът Путин каза, че те не са се месили по никакъв начин на изборите през 2016 г. Цялото разузнаване казва, че Русия се е намесвала. Първият въпрос: на кого вярвате? По втория въпрос. Сега, когато целият свят наблюдава, ще кажете ли на президента Путин да се отрече от случилото се през 2016 г. и никога да не го прави в бъдеще? ДОНАЛД ТРЪМП: Интересно ми е защо сървърът така и не бе разгледан от ФБР. Защо в ФБР заявиха, че трябва да разгледат случилото се в кабинета на Националния комитет. Писах за това в «Туитър» и говорих в социалните мрежи: къде е сървърът? Искам да знам къде е този сървър и какво има в него. Въз основа на това мога само да задам един въпрос. Денкас и други дойдоха при мен, обърнаха се към мен и казаха, че смятат, че това е Русия. Президентът Путин току-що каза, че това не е Русия. Трябва да кажа следното. Не виждам причина, но искам да видя сървъра. Вярвам и в двете страни. Смятам, че това ще продължи за определен период от време. Мисля, че това не може да стане без да се налага да се разбере какво се е случило до сървърите пакистанския гражданин, които е работил в Националния комитет на Демократическата партия, какво се е случило с електронната поща на Хилари клинтън – 33 хиляди електронни писма са изчезнали просто. Срамота! Не можем да получим тези 33 хиляди електронни писма. Вярвам на моето разузнаване, но искам да кажа, че президентът Путин силно отрече днес. Той даде отлично предложение. Той каза, че хората, които работят по случая, трябва да работят със руските следователи за тези 12 заподозрени. ВЛАДИМИР ПУТИН: Позволете ми да добавя две думи. Аз също съм работил в разузнаването и знам как се изготвят съответните досиета. Това е първото. Второ. Считам, че Русия е демократична държава. Но дали Съединените щати са демократична държава? И ако това е така, окончателното заключение в подобен спор може да бъде направено само от съда, а не от оперативните служби. Компанията, която споменах, «Конкорд» и един от нашите ресторантьори, той е ангажиран в ресторантьорството, са обвинени в намеса. Но те не представляват руската държава. Имате много хора, включително с голямо, милиардно състояние – г-н Сорос, например, се намесва навсякъде, но какво е това? Да не би това да е позицията на американската държава? Не, не е така. Това е позицията на частно лице. Така е и тук. Има процес в американския съд, последната инстанция винаги е само съдът. Нека разберат, ще видим. Това се отнася само за отделни лица, а не до държавата. И най-новите обвинения срещу предполагаемите служители на нашите специални служби – моля ви, отговорих. Има междуправителствено споразумение, моля изпратете официално искане, нека комисията на Мюлер ни изпрати молба, ще проведем съответната работа и ще отговорим. Възможно е и да разширим това сътрудничество, както вече казах, но само на реципрочна основа. Тогава ще очакваме и от американската страна достъп до онези лица, които считаме за служители на специалните служби. Нека да обсъдим подробно и да не използваме руско-американските отношения като разменна монета във вътрешната политическа борба. ВЪПРОС: Имам въпроси към президента Путин. Два въпроса Можете ли да кажете, че президентът Тръмп ви е казал или ви е дал намек за официалното признаване на Крим като територия на Русия? Вторият: има ли руското правителство някакъв компрометиращ материал срещу президента Тръмп и семейството му? ВЛАДИМИР ПУТИН: Президентът Тръмп има добре известна позиция в Крим и той се придържа към нея. Той говори за незаконността на присъединяването на Крим към Руската федерация. Имаме различна гледна точка. Вярваме, че проведехме референдум в стриктно съответствие с международното право, с Хартата на Организацията на обединените нации. За нас, за Руската федерация, този въпрос е затворен. Това първо. Второ, доколкото се отнася до компроматите. Чух за това, че се твърди, че събираме мръсотия за г-н Тръмп, когато е идвал в Москва. Уважаеми колеги, когато г-н Тръмп е идвал в Москва, дори не съм знаел, че е бил там. Уважавам президента Тръмп като ръководител на американската държава, но когато дойде преди години като бизнесмен, дори не знаех, че е в Москва. На икономическия форум в Санкт Петербург пристигнаха над 500 американски бизнесмени с най-висок ранг, дори не помня имената им. Също така, какво мислите, че ние на всеки от тях ще организираме оперативна работа и ще събираме компромати? Трудно е да си представим по-големите глупости, просто е трудно да си представим. Моля, изхвърлете тази простотия от главата си. ДОНАЛД ТРЪМП: Трябва да кажа, че ако разполагаха с такъв материал, щяха да го представят. Ако някой е видял Петър Страк, когато свидетелстваше през последните няколко дни, когато бях в Брюксел, това е просто срам за ФБР. Това всъщност е срам за нашата страна. И трябва да кажем, че всъщност това е «лов на вещици». Благодаря на всички.", "date": "2018.07.17", "title": " Пресконференцията на Тръмп и Путин в Хелзинки (СТЕНОГРАМА)"}
{"url": "https://trud.bg/%d1%81%d0%b0%d0%bc%d0%be%d1%83%d0%b1%d0%b8%d0%b9%d1%81%d1%82%d0%b2%d0%b0%d1%82%d0%b0-%d1%83-%d0%bd%d0%b0%d1%81-%d0%bd%d0%b0%d0%bc%d0%b0%d0%bb%d1%8f%d0%b2%d0%b0%d1%82/", "text": "Броят на самоубийствата в България намалява през последните години според данни на Националния център по обществено здраве и анализи. Страната ни е на едно от последните места в Европа по опити за прекратяване на живота. Черната статистика показва, че 682 души са се самоубили през 2015 г. – 523 мъже и 159 жени. За сравнение година по-рано това са направили 714 българи. Пик бележат 2011 г. – 800 души и 2012 г. – 811. През 2015 г. средно по двама човека на ден са слагали край на живота си у нас. Общо самоубийствата и неуспешните опити са били около 3000 в съотношение приблизително 4:1 в полза на нереализираните. Сред водещите причини за този отчаян акт са психични заболявания, нещастна любов, тежко физическо страдание, финансови проблеми, загуба на работа. В ЕС самоубийствата са над 56 000 годишно, което е около 1% от всички смъртни случаи в Евросъюза – над 5 милиона. Най-много случаи на глава от населението са регистрирани в Латвия – 30 случая на 100 000 жители, Словения – 21 случая, Литва и Унгария – по 19. Най-малко самоубийства се регистрират в Кипър – 4 на 100 хиляди, Гърция – 5 и Италия – 6.   Населението се топи и през 2018 година Населението на България към 1 януари 2017 г. е 7,1 млн. души според европейската статистика, като се отчита отрицателен естествен прираст. Подобна е ситуацията и на стария континент, където общата популация към същата дата е 511,5 млн.; регистрирани са повече смъртни случаи – 5,3 млн., отколкото раждания – 5,1 млн. Въпреки това заради мигранската криза прогнозните данни показват, че към 1 януари 2018 г. населението в ЕС се е увеличило до 512,6 млн. души. По предварителни разчети нацията ни през 2018 г. е намаляла до 7,05 млн. души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Самоубийствата у нас намаляват\t\t\t"}
{"url": "https://trud.bg/%d1%88%d0%b5%d1%81%d1%82-%d0%b3%d0%be%d0%b4%d0%b8%d0%bd%d0%b8-%d0%bc%d0%b0%d0%b9%d1%81%d1%82%d0%be%d1%80%d1%8f%d1%82-%d0%be%d0%bb%d1%82%d0%b0%d1%80%d0%b0-%d0%b2-%d0%bc%d0%b0%d0%bd%d0%b0%d1%81%d1%82/", "text": "Шест години отнема направата на уникалния дървен иконостас на един от православните символи на Македония – манастирът „Свети Йоан Предтеча“ – Бигорски. Произведението на изкуството и вярата е дело на майстора Петър Филипов, който заедно с брат си и мнозина помощници създава през 30-те години на 19 век олтарът – шедьовър, смятан за един от най-красивите в православния свят. Майсторите изобразили в иконостаса и себе си, като своеобразните им автопортрети са включени в една от библейските сцени. Ако искате да посетите манастира имайте предвид, че той е дом на вярата. Затова и дамите се допускат да прекрачат прага му само ако облекат с дълги под коляното поли и дреха или шал, които скриват раменете им. Мъжката обител, в близост до град Дебър, е действаща и днес. Манастирът е изграден върху по-стара базилика от 11 век, като се предполага че чудотворната икона на Св. Йоан Предтеча в църквата, е стара колкото и мансатира. Комплексът е бил изоставен за известно време през годините на робството и е възстановен отново като действащ в средата на 18 век.  Освен чудотворната икона на Св. Йоан, която изцелява вярващите и сбъдва молитвите им, в манастира мжете да се поклоните и на сребърно ковчеже, също с мощи на светци. За този манастир и другите забележителности на нашата съседка Македония, можете да научите тук: ", "date": "2018.07.17", "title": " Шест години майсторят олтара в  манастира “Свети Йоан Бигорски”\t\t\t"}
{"url": "https://trud.bg/%d0%b1%d0%bd%d0%b1-%d1%81-%d0%bd%d0%be%d0%b2%d0%b8-%d0%bf%d1%80%d0%b0%d0%b2%d0%b8%d0%bb%d0%b0-%d0%b7%d0%b0-%d0%b7%d0%b0%d0%b5%d0%bc%d0%b8-%d0%ba%d1%8a%d0%bc-%d1%81%d0%b2%d1%8a%d1%80%d0%b7%d0%b0%d0%bd/", "text": "БНБ прие нови правила за отчитане и докладване на кредитите, които банките отпускат на свързани компании. Управителният съвет на БНБ прие Наредба № 37 за вътрешните експозиции на банките. С нея се уреждат изискванията към вътрешните правила и процедури за формиране, наблюдение и докладване на вътрешните експозиции, които банките трябва да приемат, за да гарантират, че са идентифицирали всички формирани от тях вътрешни експозиции, и че отчитат адекватно рисковете, свързани с тях. Предвижда се размерът на експозициите да се определя на база на тяхната брутна балансова стойност. Също така наредбата въвежда изискване банките да подават тримесечни отчети в БНБ във връзка с вътрешните експозиции. Управителният съвет на БНБ прие и промени в Наредба № 11 от 2007 г. за управлението и надзора върху ликвидността на банките. Промените са продиктувани от пълното влизане в сила на изискванията за ликвидно покритие, съгласно регламент на Европейската комисия.", "date": "2018.07.17", "title": " БНБ с нови правила за заеми към свързани фирми\t\t\t"}
{"url": "https://trud.bg/%d1%84%d1%80%d1%83%d0%bc-%d0%bf%d1%83%d1%81%d0%ba%d0%b0-%d1%81%d1%8a%d0%be%d1%82%d0%b1%d0%be%d1%80%d0%bd%d0%b8%d0%ba-%d0%b7%d0%b0-%d0%b6%d1%8a%d0%bb%d1%82%d0%b0%d1%82%d0%b0-%d1%84%d0%bb%d0%b0%d0%bd/", "text": "Четирикратният   шампион   на   Тур   дьо   Франс   Крис   Фрум   може   да   се   откаже   от   амбициите   си   за   пета   титла   и   да   помага   на   съотборника   си   Герент   Томас .  Британската   з везда   е   едва   на о   място   след ия   етап   на минути   след   лидера   Грег   ван   Авермет Белгия ВМС а   сънародникът   му   Томас   е   втори   с   пасив   от секунди „ Ако   и   след   четвъртък   остана   пред   него очаквам   нещата   да   се   променят   и   тимът   да   заложи   на   мен заяви   Томас Важното   е   да   си   свършим   работата   като   отбор Говорил   съм   с   Крис той   с   готовност   би   ми   помогнал Ние   се   държим   честно   един   с   друг", "date": "2018.07.17", "title": " Фрум пуска съотборник за жълтата фланелка?"}
{"url": "https://trud.bg/%d1%80%d0%b0%d0%b7%d0%b2%d0%b0%d0%bb%d1%8f%d1%82-%d0%b4%d0%be%d0%b3%d0%be%d0%b2%d0%be%d1%80%d0%b0-%d1%81-%d1%82%d0%b5%d1%86-aes-%d0%b3%d1%8a%d0%bb%d1%8a%d0%b1%d0%be%d0%b2%d0%be/", "text": "ТЕЦ AES-Гълъбово ще преговаря за компенсациите, които да получи при прекратяване на договора за изкупуване на електроенергията на преференциални цени. AES България одобрява предложената от правителството методология за компенсиране при предсрочно прекратяване на договора за изкупуване на електроенергията на преференциални цени. Това стана ясно от думите на изпълнителния директор на компанията Иван Цанков. Той обаче обясни, че двете страни са се разминали по отношение на сумата за компенсация. Предстоят преговори, и ако има съгласие по отношение на компенсациите, договорът ще бъде прекратен по взаимно съгласие. Така компанията не би трябвало да има претенции за неустойки. Цанков обясни, че банките кредитори са уведомени и очаква преговорите да започнат до няколко месеца. Министерството на енергетиката е изпратило предложението си за прекратяване на договора през юни. Документът обаче е бил върнат с предложения, като мотивите са запазване на работните места и гарантиране интересите на банките кредиторки. Цанков обаче смята, че има и други варианти за трансформиране на договорите с “американските” централи към свободния пазар.", "date": "2018.07.17", "title": " Развалят договора с ТЕЦ AES-Гълъбово\t\t\t"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d0%b8-%d1%81%d0%ba%d0%be%d0%bf%d0%b8%d0%b5-%d0%bd%d0%b0-%d0%bd%d0%be%d0%b6-%d1%81%d0%bb%d0%b5%d0%b4-%d1%80%d1%83%d1%81%d0%ba%d0%b0-%d0%bd%d0%b0%d0%bc/", "text": "Започна подготовката за преговори с ЕС Русия трябва да си даде сметка, че няма друга алтернатива за Македония, освен пълноправно членство в Европейския съюз и НАТО. Македонското правителство не само че иска да потвърди сътрудничеството с Русия, но и да го развие, заяви македонският премиер на пресконференция с еврокомисаря за добросъседство Йоханес Хан в Скопие, предаде МИА. Изказването бе направено по повод интервю на Заев за сайта “Бъзфийд”, в което той обвинява руски бизнесмен от гръцки произход във финансиране на антиправителствени протести в Македония. “Бъзфийд” на свой ред отбелязва, че въпросният бизнесмен Иван Савидис е сочен за близък до руския президент Владимир Путин. Според Заев усилията на Савидис целят да възпрепятстват референдума за името, който е ключов за бъдещото членство в ЕС и НАТО. Интервюто му обаче предизвика остра реакция от страна на руското посолство в Скопие, което се възмути от “политически безотговорните сплашвания на гражданите с измислена руска заплаха” и “разпространяването на русофобия”. В рамките на визитата на Йоханес Хан в Скопие бе даден официален старт на началото на процеса на скрининг и подготовка за стартиране на преговорите за членство в ЕС през юни 2019 г. “Вратите на Европейския съюз са широко отворени за Македония, благодарение и на постигнатите договори за добросъседство с България и за името с Гърция. Но от вас зависи дали ще използвате това или не”, отбеляза Хан. На заседание на правителството, на което присъства и той, за главен преговарящ с ЕС бе назначен македонският вицепремиер Буяр Османи.", "date": "2018.07.17", "title": " Москва и Скопие на нож след „руска намеса“ (обзор)\t\t\t"}
{"url": "https://trud.bg/%d0%b2%d1%80%d0%b5%d0%bc%d0%b5-%d0%b5-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b4%d0%b0-%d1%81%d0%b5-%d1%81%d0%b0%d0%bc%d0%be%d1%81%d0%b5%d0%b7%d0%b8%d1%80/", "text": "След като цяла седмица се плете в тъпи обяснения за чумата по овцете и козите и избиването на хиляди животни поради пълна безпомощност, нахалството на   в специално “пояснение” пуснато в публичното пространство. В него ведомството си позволява да иззема функциите на правораздаването и да твърди, че заповедите за умъртвяването на добитъка били законосъобразни. Дали е така може да се произнесе единствено българският съд. Ясно е, че прокуратурата има достатъчно основание да се самосезира по тези трагични събития. Още повече, че в закона за ветеринарната дейност изрично е посочено, че преди радикалните мерки при опасни заразни болести, агенцията по храните е длъжна да прилага мерки за профилактика. Заповедта на министъра се позовава на този пункт от споменатия закон, но в нея и дума няма за забравената профилактика. Да си брокер на европейските милиарди е сладко занимание, но от време на време е добре да видиш какво става по родните земи.", "date": "2018.07.17", "title": " Време е прокуратурата да се самосезира"}
{"url": "https://trud.bg/%d0%b5%d0%bb-%d0%bc%d0%b0%d0%b5%d1%81%d1%82%d1%80%d0%be-%d0%be%d0%b1%d1%8f%d0%b2%d0%b8-%d0%b3%d1%80%d1%83%d0%bf%d0%b0%d1%82%d0%b0-%d0%b7%d0%b0-%d1%80%d0%b8%d0%b3%d0%b0/", "text": "Старши треньорът Нестор Ел Маестро определи група от 19 футболисти за гостуването на Рига в Латвия. ЦСКА спечели първия мач от първия квалификационен кръг на Лига Евопа с 1:0. Реваншът е в четвъртък (19 юли) от 19:30 часа и ще бъде излъчен на живо по телевизия Диема Спорт. Групата за мача: Витаутас Черниаускас, Данте Стипица, Борис Секулич, Стивън Перейра, Николай Бодуров, Божидар Чорбаджийски, Пламен Гълъбов, Жеферсон Телес, Ангел Лясков, Валентин Антов, Кристиян Малинов, Жанио Бикел, Рубен Пинто, Тиаго Родригес, Едвин Джеси, Жоржиньо, Енрике Рафаел, Кирил Десподов, Тонислав Йорданов Тимът ни ще бъде на терминал 1 на летище „София“ утре сутрин в 8:15 часа. Официалната тренировка на ЦСКА ще се проведе на стадион „Сконто“ от 19:00 часа и първите 15 минути ще бъдат открити за представители на медиите.", "date": "2018.07.17", "title": " Ел Маестро обяви групата за „Рига“"}
{"url": "https://trud.bg/%d1%84%d0%b5%d0%bd%d0%be%d0%b2%d0%b5%d1%82%d0%b5-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%bf%d0%be%d0%b8%d1%81%d0%ba%d0%b0%d1%85%d0%b0-%d0%be%d1%81%d1%82%d0%b0%d0%b2%d0%ba%d0%b0%d1%82/", "text": "Близо 10 000 зрители на стадион „Георги Аспарухов“ поискаха оставката на наставника на „Левски“ Делио Роси. Привържениците изригнаха в 80-ата минута на двубоя с „Вадуц“ при резултат 2:2 и наближаващо отпадане от втородивизионния швейцарски тим, който обаче е представител на Лихтенщайн. Малко след това група фенове с маски опитаха да нахлуят на терена през сектор „А“, но само бързата намеса на полицията осуети плана им. Бяха счупени и няколко седалки, а в последствие захвърлени към резервната скамейка на „сините“.", "date": "2018.07.17", "title": " Феновете на „Левски“ поискаха оставката на Роси, опитват да нахлуят на терена (СНИМКИ)"}
{"url": "https://trud.bg/%d1%81-%d0%b4%d0%b2%d0%b0%d1%82%d0%b0-%d0%bf%d1%80%d0%be%d1%86%d0%b5%d0%bd%d1%82%d0%b0-%d1%89%d0%b5-%d1%81%d0%b5-%d1%81%d0%bf%d1%80%d0%b0%d0%b2%d0%b8%d0%bc-%d0%bd%d0%be-%d1%81-%d0%b4%d0%b2%d0%b0/", "text": "България си има план за постигане на 2 процента от БВП за отбрана. Така че не сме от изоставащите, заключи след срещата на върха на НАТО в Брюксел вицепремиерът и министър на отбраната Красимир Каракачанов. Да, но този план ще трябва да се актуализира и то още през септември, каза президентът Румен Радев, който водеше делегацията ни на високия форум. Впрочем, Консултативният съвет за национална сигурност от април т.г. вече беше направил своите препоръки в унисон със срещата на лидерите на Алианса, която се проведе три месеца по-късно. Така че тук изпреварихме събитията. Остава политиците да си удържат на думата. До октомври т. г. би трябвало да актуализират средносрочната бюджетна прогноза за периода 2019-2021 г. в съответствие с поетите ангажименти в „Национален план за повишаване на разходите за отбрана на 2% от БВП на Република България до 2024 г.“ Второ, до септември т.г. да разработят финансово осигурен план за възстановяване на техниката и въоръжението и осигуряване на жизнения им цикъл до снемане от въоръжение. Трето, също до септември, законодателната и изпълнителната власт да обединят усилията си по привеждане в изпълнение на поетите ангажименти от преди една година за усъвършенстване на нормативната уредба, която да регламентира устройството и функционирането на системата за защита на националната сигурност и включените в нея държавни органи и структури, както и за недопускане на външна намеса във вътрешнополитическия живот на страната. Всичко това трябва да се свърши в близките 2-3 месеца. Така, както бе сторено с ускоряването на трите основни проекта за модернизация на армията. „Милиардната“ парламентарна коалиция си свърши работата; Очевидно е, че президентът Румен Радев е имал достатъчно основания, когато е разговарял с колегите си от НАТО, включително с американския държавен глава Доналд Тръмп по бъдещото финансиране на отбраната на страните членки на Алианса, за да отстоява определени позиции. Не бива, обаче да затваряме очи пред общия извод от срещата, че бурята след искането на президента Тръмп разходите за отбрана да скочат на 4 процента от БВП, е отминала. Най-вероятно това решение е отложено. Поне такъв вятър духа от духа на декларацията след срещата. И то не само от геополитическите анализи и изводи и от ангажиментите ни да участваме в инициативата за готовност „4 по 30“. Който познава Българската армия, сериозно ще се замисли дали няма да покрием мечтата на президента Тръмп за 4 процента разходи за отбрана от БВП, ако изпълним на 100 процента задачата за освобождаване от „зависимостта си от въоръжение съветско и руско производство.“ Като си купим друго, разбира се. Едва ли би било разумно, ако го унищожим само за идеята, без да сме придобили ново, съответно от страни членки на Алианса. Всичко това е постижимо. Ще реализираме не само тези три, но поне още 13 проекта за превъоръжаване и модернизация и двата процента ще бъдат постигнати, а най-вероятно и надхвърлени. Дали обаче, бихме могли да си купим бойци и командири? За тези 20 процента става дума. За някои формирования недокомплектът от личен състав е още по-голям. Същият този Консултативен съвет за национална сигурност при президента поиска до септември да се преразгледат плановете на Министерството на отбраната за преодоляване недостига от личен състав и набелязване на нови конкретни мерки. Тук, разбира се, има малка неточност. Тези планове би трябвало да са не на Министерството на отбраната, а на правителството и на парламента. Защото каквото и да прави министерството, то се свива в бюджета си и толкова. Така крачките към по-доброто са малки, което не решава въпросите. Откакто издигнахме лозунга, че военната професия е на пазара на труда, не постигнахме нищо. Дори се стигна до обратен ефект. Пазарът на труда се оказа много по-силен от държавната гаранция на защитата на страната и наблюдаваме изтичане на жива сила от армията. Старата слабост за затваряне на проблемите на отбраната в Министерството на отбраната не води до бързи и желани резултати. В последно време ведомството променя наредби, търси изход в допълнителните възнаграждения, но каквото и да прави това те са си допълнителни. Основните, за които имат думата правителството и парламентът, остават трайно на едно от най-ниските нива в държавата. И едва ли скоро ще догонят с това увеличение по 8-10 процента на година нивото, което ще обърне тенденцията и пазарът на труда ще започне да се предава. Точно заради тези 20 процента недостиг, държавата следва да извади военната професия от надпреварата със заплащането във фирмите и компаниите, за да не понася армията още загуби в личен състав. Това, разбира се, си е национален проблем и едва ли вълнува другите държави от НАТО!   Какво е героизъм в мирно време? Нямаме много млади войници, казва един командир на механизиран батальон. Някои вече са стигнали пределната възраст за военна служба от 46 години и предстои да се уволнят. Други по тази причина са си тръгнали още в началото на годината. Средната възраст на войниците е доста над 35 години. Отгоре на всичко батальонът е със 120 по-малко. Това не се отнася само за тях. Офицерите са под 50 процента. И това, ако не е героизъм в мирно време! Определено за командира е героизъм, но за тези, които трябва да осигуряват армията, какво е? Дали лидерите на страните членки на НАТО слагат и този въпрос в процентите, които обсъждат и гласуват?", "date": "2018.07.17", "title": " С двата процента ще се справим, но с двадесетте?\t\t\t"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d0%bc%d0%b0%d0%bd%d0%b4%d0%b0%d1%82%d0%b8%d1%82%d0%b5-%d0%bd%d0%b0/", "text": "Надявам се в медиите да се покажат графиките, че по време на мандатите на БСП сивата икономика става огромна. Щом дойде наше правителство-изсветлява икономиката. Това каза пред журналисти премиерът Бойко Борисов след връчването на на наградите „Икономика на светло“ за 2017 г. от Асоциация на индустриалния капитал в България (АИКБ). „Това означава повече приходи в бюджета, повече пенсии, заплати. Повече средства за полицаи, тъмничари, за БАН, за университетите, за животновъдите, за инфраструктурата, за Великденски и Коледни надбавки“, заяви премиерът. „Това е изключително важно и обективно измерено от моите политически противници“, каза още Бойко Борисов. Министър-председателят Бойко Борисов заяви, че контрабандата на цигарите ще падне до 6% тази седмица на връчванетo на наградите. „Искам да честитя на победителите. Фактът, че сме поканени е достоен за гордост. Никой не може да обвини АИКБ и Васил Велев, че са близки на правителството. Когато водеща е жената на депутата от БСП Кристиан Вигенин най-малко някой може да е пипал данните“, коментира премиерът. „Много лесно се говори. Много глупости се изговарят. И това като се прави ежедневно, хората започват да вярват. Ето ги безапелационните данни. По време на служебния кабинет на БСП само за 2 месеца и половина – 120 млн. лева по-малко в митниците. Когато някой се прави на по-почтен от папата – да погледне данните“, посочи Бойко Борисов. „Полагаме огромни усилия и боят по контрабандата няма да го изпуснем. Виждате издиханията и яростната агресия на опозицията със жълти новини. Акция „пречупване“ се казва, а няма изобщо да им се дадем този път. Аз го обещавам. На победителите честито“, каза още Бойко Борисов. Наградите „Икономика на светло“ за 2017 г., организирано от Асоциацията на индустриалния капитал в България (АИКБ) бяха връчени за пети пореден път. Целта на конкурса е да открои стимулиращи примери за успехи в борбата с неформалната икономика и да отличи водещи институции и личности с активна позиция и принос в ограничаването на сивата икономика. По този начин АИКБ цели да повиши обществената нетърпимост към неформалната икономика, да поощри предприемането на активни действия в тази посока и да популяризира градивната роля на бизнеса в обществото за подобряване на социално-икономическата среда. Призът „Икономика на светло“ за 2017 г. ще се присъди в три категории:  -За нормативен акт или административна практика, които водят до ограничаване на сивата икономика и подобряване на бизнес средата. Присъжда се на държавна/общинска администрация или на нейни представители за предлагането/въвеждането на нормативен акт или административна практика, които водят до ефективно ограничаване на сивия сектор и подобряване на бизнес средата. Номинирани в категорията са: Национален съвет за тристранно сътрудничество; Министерство на финансите на Р България и Комисия по енергетика към 44-то Народно събрание на Р България. -За личност или организация, допринесли за ограничаване и превенция на неформалната икономика посредством активна позиция. Присъжда се на личност, НПО, научна организация, компания, която има задълбочени изследвания по темата, постоянни и активни медийни изяви, или е генерирала предложения за промени в законови актове и/или административни практики и т.н. Номинирани в категорията са: Асоциация на организациите на българските работодатели; Асоциация „Активни потребители“; Д-р Жанет Захариева, главен съветник на УС на Виваком и председател на работната група по законодателство на Българската асоциация на кабелните и комуникационни предприятия (БАККО): Българската асоциация нна частните училища. -За журналист или медия, допринесли за промяна на обществените нагласи към нетърпимост към неформалната икономика. Присъжда се на журналист или медия за принос в актуалното и многостранно отразяване на проблемите и постиженията, свързани с дейностите по ограничаване и превенция на неформалната икономика, в насърчаване и промотиране на светлия бизнес и формиране на обществена нетърпимост към сивия сектор. Номинирани в категорията са: Биляна Гавазова за рубриката „Чети етикета“; Вестник „Сега“ – Красимир Цигуларов и отдел „Икономика“; Телевизия „Европа“; Нова ТВ – „Господари на ефира“ – репортери Борис Ваклинов, Влади Василев и Димитър Върбанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Бойко Борисов: По време на мандатите на БСП сивата икономика става огромна\t\t\t"}
{"url": "https://trud.bg/%d0%b8%d1%81%d0%bf%d0%b0%d0%bd%d0%b8%d1%8f-%d0%b2%d0%b5%d1%87%d0%b5-%d0%b5-%d1%81%d1%82%d1%80%d0%b0%d0%bd%d0%b0%d1%82%d0%b0-%d0%bf%d1%80%d0%b8%d0%b5%d0%bc%d0%b0%d1%89%d0%b0-%d0%bd%d0%b0%d0%b9-%d0%bc/", "text": "Испания измести Италия като държава, през която влизат най-много мигранти, прекосили Средиземно море, съобщи Международната организация по миграция (МОМ). От началото на годината до 15 юли на испанските брегове са пристигнали 18 016 мигранти, при 16 566 в Италия и 14 678 в Гърция, посочи на брифинг агенцията на ООН. В Испания потокът от мигранти, идващи по море, се е утроил в сравнение със същия период на миналата година; в Италия броят на мигрантите, дошли с лодки, е спаднал с над 80 процента, а в Гърция броят на пристигналите се е увеличил спад 50 на сто. МОМ каза, че броят мигранти в Испания е скочил през последния месец и половина и сега пристигат средно по 220 души дневно, сравнено с 54 на ден през първите пет месеца на 2018 г. В Италия спадът на новопристигащите съвпадна с встъпването в длъжност през юни на популисткото правителство, което започна борба срещу новите мигранти. Италианският вътрешен министър Матео Салвини забрани на кораби на благотворителни организации да отвеждат спасени мигранти в италиански пристанища и предложи всички, спасени в морето, да бъдат връщани в Либия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Испания вече е страната, приемаща най-много мигранти от Средиземно море"}
{"url": "https://trud.bg/%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%82%d0%b5-%d1%81%d0%be%d1%86%d0%b8%d0%b0%d0%bb%d0%b8%d1%81%d1%82%d0%b8/", "text": "Мисия на Партията на Европейските Социалисти (ПЕС), ръководена от генералния секретар на ПЕС и депутат в Германския Бундестаг Ахим Пост и председателя на Женската организация на ПЕС Зита Гурмай пристига в София утре. Визитата има за цел да провери на място ситуацията с домашното насилие в България, отношението към жените, станали жертва на дискриминация или насилие и да продължи започнатия диалог за Истанбулската конвенция с Българската Социалистическа партия. Участниците в проучвателната мисия па ПЕС ще имат в София и официална среща с председателя на БСП, Изпълнителното бюро на партията и ръководството на парламентарната група на българските социалисти. Решението ПЕС да изпрати проучвателна мисия в България бе взето на президиум на ПЕС през март, а съставът й бе определен по време на изнесено заседание на президиума, проведено в латвийската столица Рига преди месец.", "date": "2018.07.17", "title": " Партията на Европейските Социалисти на проучвателна мисия в София"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d0%b8%d0%b7%d0%bb%d0%b5%d1%82%d1%8f%d0%bb-%d0%be%d1%82-%d0%bb%d0%b5%d1%82%d0%b8%d1%89%d0%b5-%d1%81%d0%be%d1%84%d0%b8%d1%8f-%d0%b1%d0%b5%d0%b7-%d0%bf/", "text": "Частен самолет с петима души не бил проверен от граничната полиция на столичното летище. Самолетът е излетял от Габрово с междинно кацане в София на път за Гърция, обясни главният секретар на МВР Младен Маринов днес. Наземният оператор на полета на столичното летище не е уведомил гранична полиция, каза директорът й Светлан Кичиков и допълни, че това е сериозна грешка. Летищните оператори и гранична полиция се събират на съвещание утре. За грубото нарушение вече има разследване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Самолет излетял от Летище „София“ без проверка"}
{"url": "https://trud.bg/%d0%b1%d0%b5%d0%bb%d0%be%d0%b3%d1%80%d0%b0%d0%b4%d1%87%d0%b8%d1%88%d0%ba%d0%b8%d1%8f%d1%82-%d0%b5%d0%bf%d0%b8%d1%81%d0%ba%d0%be%d0%bf-%d0%bf%d0%be%d0%bb%d0%b8%d0%ba%d0%b0%d1%80%d0%bf-%d0%be%d1%82/", "text": "Белоградчишкият епископ Поликарп отслужи празнична света литургия за деня на Св.Великомъченица Марина в едноименния храм в столицата. Светицата дава съвети, спасява от нещастия, лекува болните и помага на вярващите, които я сънуват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Белоградчишкият епископ Поликарп отслужи празнична света литургия за деня на Св.Великомъченица Марина (СНИМКИ)"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82-%d0%b8%d1%81%d0%ba%d0%b0-100-000-%d0%bb%d0%b2-%d0%be%d1%82-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0/", "text": "Бил обвинен в измама Адвокат от Велико Търново, който е бил разследван и съден в продължение на 8 години, а наскоро напълно оправдан, предяви иск срещу прокуратурата за 100 000 лева. Пламен Пенков настоява да получи обезщетение от 30 000 лева за имуществени вреди заради направени разноски по общо десетте съдебни процеса, които са водени срещу него и още 70 000 лева за неимуществени щети от претърпени психическо напрежение и уронване на доброто му име. Разследването срещу юриста започнало на 3 януари 2011 г. и е приключило окончателно на 29 март тази година. Наказателното производство по чл.209 от НК за измама срещу адвокат Пламен Пенков стартирало по жалба на Ангел Станев от Горна Оряховица, известен като Барабината. Сагата продължила години, след като прокуратурата повдигнала обвинение на Пенков и му наложила мярка за неотклонение “подписка”. Държавното обвинение внесло обвинителен акт в Районния съд във Велико Търново срещу адвоката, но съдиите си направили отвод. Така делото било изпратено в Районния съд в Казанлък, но магистратите го върнали на наблюдаващия прокурор за отстраняване на нередности и той прекратил делото. След жалба на Станев срещу прокурорското постановление, казусът отново бил възобновен и минал през съдилищата в Стара Загора, София и Габрово. В постановлението наблюдаващият прокурор изрично е подчертал, че прекратява наказателното производство, защото деянието, извършено от адвокат Пламен Пенков, не съставлява престъпление по смисъла на НК. Съдът в Габрово сложил край на сагата като се е произнесъл с определение, че прокурорското постановление е изцяло правилно и законосъобразно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Адвокат иска 100 000 лв. от прокуратурата\t\t\t"}
{"url": "https://trud.bg/%d0%b5%d0%ba%d0%b8%d0%bf%d0%b8%d1%82%d0%b5-%d0%bd%d0%b0-%d0%b1%d0%b0%d0%b1%d1%85-%d0%b8%d0%b7%d1%82%d0%b5%d0%b3%d0%bb%d0%b5%d0%bd%d0%b8-%d0%be%d1%82-%d1%88%d0%b0%d1%80%d0%ba%d0%be%d0%b2%d0%be-%d0%b8/", "text": "Екипите от ветеринари на БАБХ са изтеглени в момента от селата Шарково и Крайново заради барикади и стачки от доброволци. Те няма как да си свършат работата, коментираха за медиите от БАБХ. 115 животни ще бъдат евтаназирани само в Шарково. А баба Дора продължава да чакат евтаназията на стадото си кози. Пет огнища са потвърдени досега от в селата Воден, Кости, Шарково, Крайново, Странджа. Засегнати са около 40 стопанства, а 4000 животни са евтаназирани досега, заяви и д-р вайла Давидова от БАБХ. „Чумата е особено опасна, силно заразна и ето защо мерките за превенция изискват най-високо ниво на биосигурност. Убийството във всяко населено място, в което има дори едно заразено животно, е нужно, но по хуманен начин. А другите животни се смятат за рискови и контактни“, каза Михаил Бащавелов, председател на съюза на ветеринарните лекари в Благоевград. По думите му, за да се ограничи болестта, е нужна дезинфекция на стопанството, превозните средства и личното облекло. По думите на Камен Николов, от БАБХ ветеринарните специалисти са уведомили хората по местата чрез срещи в общините, а в огнището са изпратени хора с много висок опит. „Няма друг начин да се справим с чумата, освен евтаназия на животните“, допълни той. От БАБХ потвърдиха, че заразата най-вероятно е станала чрез нелегален пренос на животни от Турция. По време на срещата с медиите стана ясно,  че техниката за дезинфекция в заразените райони днес е била изтеглена, заради посегателства върху нея. Това означава, че заразата може да се разнесе. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Екипите на БАБХ изтеглени от Шарково и Крайново"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b7%d0%b0%d0%bf%d0%be%d1%87%d0%b2%d0%b0-%d1%80%d0%b0%d0%b7%d1%80%d0%b0%d0%b1/", "text": "От днес започват дейностите по разработване и внедряване на Единна система за туристическа информация (ЕСТИ). Още със създаването на Министерството на туризма основната цел бе създаването на този регистър, който ще даде възможност да се увеличат приходите от нощувки, системата е и част от борбата със сивия сектор. Това заяви министърът на туризма Николина Ангелкова при подписването на договора за създаване на системата ЕСТИ. Фирмата изпълнител е „ТехноЛогика“ ООД, тя бе е избрана чрез открита процедура на база комплексна оценка за техническо предложение и цена. Общата стойност на договора е 1,125 млн. лв. с ДДС. Шест месеца е срокът за реализация на техническото задание, след това има предвиден тестови период, информира министърът. И посочи, че се очаква през месец май следващата година, преди началото на активния летен туристически сезон системата ЕСТИ да бъде внедрена във всички места за настаняване. Очакваме изпълнението на договора да е качествено и в срок, категорична бе министърът. Тя посочи още, че от страна на министерството ще бъде извършван непрекъснат мониторинг и контрол. В системата ще бъдат включени местата за настаняване от клас А и Б, като въвеждането на данните е задължително по закон. Хотелиерите сами ще попълват информацията и това трябва да се прави в реално време при пристигане на туриста. Министър Ангелкова подчерта, че внедряването на ЕСТИ няма да струва нищо за бизнеса, тъй като тя ще бъде интегрирана в системата, с която те работят в момента. Системата ще бъде така изградена, че да дава възможност тези данни да се въвеждат и през смарт телефони. Така ще се възползваме от възможностите на съвременните технологии и допълнително ще се улеснят потребителите, коментира министърът. Хижи, къщи за гости, апартаментите за гости и други места за настаняване, които се намират в по-трудно достъпни райони, ще могат да предоставят нужната информацията на хартиен носител в кметствата. Те ще трябва да дават своите данни един път месечно и се надяваме така ще улесним максимално хората, които работят в бранша и биха имали трудности с ЕСТИ, каза министър Ангелкова. Кои ще са местата в трудно достъпните райони ще стане ясно, след като изпълнителните извършат първите анализи, които трябва да са готови през август. Предполагам, че те ще са ограничени, защото България е една от страните с най-добър интернет, поясни министърът. Предварителните прогнози показват, че в рамките на 3 години след въвеждането на ЕСТИ приходите от нощувки трябва да се повишат с 20% спрямо сегашните стойности, каза министър Ангелкова. Тя подчерта, че със системата изцяло се гарантира защитата на личните данни на всички потребители. Ще има ограничен достъп на база на различните правомощия, разписани по закон. ЕСТИ ще се администрира от министъра на туризма, достъп до нея ще имат кметовете, МВР, НАП – съобразно техните компетенции. Достъп само до собствените си профили ще имат представителите на бранша и управителите на хотелите, които въвеждат данните, така че максимално се гарантира защитата на личните данни, заяви министърът. Последният етап от изграждането включва обучение на потребителите и администраторите на ЕСТИ. Предвидени са присъствени курсове с лектори-треньори, така и видеоматериали и информация на хартиен носител, информира Огнян Траянов, изпълнителен директор на „ТехноЛогика“. Той коментира още, че чрез системата ще могат да се правят различни справки, на база на които да се правят анализи. ЕСТИ защитава светлия бизнес от лошите практики и дава възможност за планиране от Министерството на туризма и бизнеса, обобщи той предимствата на системата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Николина Ангелкова: Започва разработването на Единната система за туристическа информация"}
{"url": "https://trud.bg/%d0%b1%d0%b0%d0%bb%d1%8a%d0%ba%d0%be%d0%b2-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d1%86%d1%81%d0%ba%d0%b0-%d0%b7%d0%b0-%d1%80%d0%b8%d0%b3%d0%b0/", "text": "Легендата на българския футбол Красимир Балъков предупреди ЦСКА да внимава на реванша с „Рига“. „Червените“ гостуват в четвъртък в Латвия след минимален успех с 1:0 на „Българска армия“.  „Първите кръгове в Европа са много трудни – коментира треньорът на „Етър“ на пресконференция в пресклуб „България“. – Вече няма малки отбори. „Рига“ вече играе за първенство, докато ЦСКА още не е започнал новия сезон. Трябва да стискаме палци всички български отбори да продължат напред. Във втория кръг вече ще имаме ритъм. Като махнем двубоя „Вадуц“ – „Левски“ (1:0), другите си свършиха работата.“ В същото време Бала призова държавата да помогне на малките клубове у нас.  „Отборите имат нужда от финансиране, за да плащат на треньорите си. В „Етър“ имам 12 наставници, които си очакват парите. Всеки месец се борим, за да си получим доходите. Не говорим за милиони, а за нормални заплати. Това не е нормално в XXI век. Държавата трябва да се намеси и да помогне, за да имаме сигурни средства.“ Опитният специалист призна, че целта пред „виолетовите“ през новата кампания е да стоят далеч от борбата за изпадане.  Първа тренировка с болярите вече направи британският футболист Флорент Боджадж. Нападателят идва от „Пирин“, където през пролетта записа 11 мача и 5 гола. Младият таран ще играе с №88 за „Етър“. По-рано това лято тимът се подсили още с естонския национал Артьом Арюнин, Крум Стоянов и Жилсон Варела.", "date": "2018.07.17", "title": " Балъков предупреди ЦСКА за „Рига“"}
{"url": "https://trud.bg/%d0%b8%d0%b7%d0%b3%d0%be%d1%80%d1%8f-%d0%bc%d0%b5%d1%80%d1%86%d0%b5%d0%b4%d0%b5%d1%81%d0%b0-%d0%bd%d0%b0-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd-%d0%b2-%d1%80%d0%b0%d0%b2%d0%b4%d0%b0/", "text": "Мерцедесът на бизнесмен от Равда е изгорял. Не е ясно дали палежът е умишлен или е от късо съединение, казаха местни жители. Бизнесменът Стилиян П. имал в курорта хотел и хранителен магазин. Пред журналисти той е споделил, че няма врагове и не вярва да е с цел сплашване или отмъщение. Основната версия е, че палежът не е умишлен, назначени са експертизи, казаха разследващи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Изгоря мерцедеса на бизнесмен в Равда"}
{"url": "https://trud.bg/%d0%b4%d0%bb%d1%8a%d0%b6%d0%bd%d0%b8%d1%86%d0%b8-%d1%81%d0%b5-%d1%80%d0%b0%d0%b7%d0%b4%d0%b5%d0%bb%d0%b8%d1%85%d0%b0-%d1%81-%d0%be%d0%b1%d0%be%d1%80%d0%be%d1%82%d0%b0-%d1%81%d0%b8-%d0%be%d1%82-%d0%b7/", "text": "Екипи на бургаското звено „Фискален контрол“ и публични изпълнители от териториалната структура на НАП в морския град извършиха изненадващи проверки на търговски обекти по Южното Черноморие, които се стопанисват от фирми неплащащи просрочените си задължения към приходното ведомство, а същевременно формират всекидневни обороти и приходи. Мярката изземване на пари от каси на длъжници бе приложена спрямо 11 обекта – предимно заведения и хранителни магазини. Целта на данъчните е да принудят некоректните платци да започнат плащания към бюджета. Ако това не се случи, принудителните действия се повтарят. Продължава активният контрол на Националната агенция за приходите по спазване на данъчното и осигурително законодателство през летния туристически сезон. Дисциплиниращият ефект вече се усеща, в сравнение с месец юни намаляват засичаните нарушения, коментират от НАП Бургас. От началото на юли динамиката на проверките отбелязва нередности при всяко пето контролно действие, докато през юни всяка трета проверка е установявала пропуски. От началото на месец юли по Южното Черноморие екипи на звеното „Фискален контрол“ са проверили 686 търговски обекта, в 530 не са установени нарушения. Неиздаването на касова бележка и разлики в касовата наличност остават най-честите нарушения. Контролните действия обхващат не само големите черноморски курорти, но и всички морски общини, НАП Бургас следи и обектите във вътрешността на трите области Бургас, Ямбол и Сливен, добавят от приходното ведомство. Данъчните апелират да се изисква фискален бон, а при неиздаването му да се сигнализира в НАП. Това може да стане на телефон 0700 18 700 или на електронен адрес  . Основната цел на контролните действия е да се подобри поведението на търговците по Черноморието в посока доброволно спазване на законодателството, напомнят от НАП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Длъжници се разделиха с оборота си от заведения по морето"}
{"url": "https://trud.bg/%d0%be%d1%85%d1%80%d0%b8%d0%b4-%d0%b3%d1%80%d0%b0%d0%b4%d1%8a%d1%82-%d0%bd%d0%b0-%d1%81%d0%b2%d0%b5%d1%82%d0%bb%d0%b8%d0%bd%d0%b0%d1%82%d0%b0-%d0%b8-%d1%86%d1%8a%d1%80%d0%ba%d0%b2%d0%b8/", "text": "Охрид неслучайно е наричан град на светлинат Не само заради слънчевото време, което огрява многобройните църкви и безкрайни води на Охридското езеро, но и заради факта, че градът е люлка на културата и духовността. В града се намира най-старият университет в Европа, основан през IX век благодарение на дейността на св. Климент и св. Наум. Поради големия брой църкви и манастири градът е известен и като балкански и европейски Ерусалим. За да откриете и посетите всяка от 365 църкви и манастири – за всеки ден от годината, ще ви е нужно и повече време в града. И няма да съжалявате заради прекрасните гледки, спокойната атмосфера, вкусната храна и възможностите за релакс. Сред най-предпочитаните за снимка и посещение е Църквата на св. Йоан – Канео, от която се разкрива гледка към града и необятната езерна шир.  Охрид предлага множество възможности за отдих дори и за най-изтънчените вкусове. Огромният брой събития през цялата година са още една причина да се върнете в красивия град. През лятото в Охрид можете да срещнете и много световноизвестни звезди.  Всъщност Охрид е и люлката на Ренесанса. Защото не във Флоренция, а именно в една от църквите на крайезерния град „Света Богородица Перивлепта“ двамата стенописци Михаил и Евтихий дръзват да нарушат каноните и да променят правилата на византийската живопис. Фреските им, оставени по стените на храма, се считат за първите предренесансови творби. Те са създадени години преди италианският художник и архитект Джото да дръзне да разчупи рисунките в катедралите и да вмъкне светски характер, цвят и обем в тях. Църквата, която се намира до долната порта на крепостните охридски стени е построена през 1260 година. Двамата зографи рисуват групови сцени, развълнувани изражения на лицата, перспектива на изображенията и поставят светското на централно място, като по този начин късат с дотогавашните канони. Майсторите са и сред първите църковни зографи, при които егото и гордостта от свършената работа по изрисуване на църквата надделяват. За разлика от мнозина техни предшественици и следовници, двамата дръзват да подпишат изписаните стенописи в храма с имената си. Сред най-оригиналното хрумване на единия от тях е да впише подписа си в архангелски меч, като името му е „прикрито“ като орнаменти върху оръжието. Интересно е и изображението на Богородица над олтара в църквата. Тя е разперила ръце и сякаш гледа към Охрид, за да се знае, че Божията майка вижда и знае всичко, което се случва в града. Дълго време именно в тази църква са съхранявани и мощите на свети Климент, преди да бъдат пренесени в „Свети Пантелеймон“.  Тази църква е само една от десетките причини, заради които Охрид е включен в списъка на Световното културно наследство на ЮНЕСКО.  Сред задължителните спирки в града е и възстановеният манастирски комплекс, в който свети Климент основава прочутата Охридска школа и продължава делото на светите братя Кирил и Методий. Според житието на св. Климент изграждането на комплекса започва през 886 г. Можете да се отбиете и до патриаршеската църква „Света София“. В нея можете да видите как точно са реставрирани изписаните върху стените икони на храма, който е превърнат от мюсюлманските нашественици в джамия. В храма можете да видите запазени фрески от ХI,ХII и ХIII век.Сред атрактивните места в града са и запазените крепостни стени от времето на цар Самуил. От тях се разкрива уникална гледка към Охрид, както и към едноименното езеро. Повече за Македония, можете да научите от   ", "date": "2018.07.17", "title": " Охрид – градът на светлината и църквите\t\t\t"}
{"url": "https://trud.bg/%d0%b4%d0%b0%d0%b2%d0%b0%d1%82-%d0%bd%d0%b0-%d1%81%d1%8a%d0%b4-51-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%bf%d0%be%d0%b4%d0%b3%d0%be%d1%82%d0%b2%d1%8f%d0%bb-%d0%bf%d0%b0/", "text": "Окръжна прокуратура-Пловдив внесе в съда обвинителен акт спрямо А.Ч., на 51 г., за това, че в периода от месец юни 2017 г. до месец септември 2017 г., в гр. Пловдив, е извършил приготовление за запалване на имущество със значителна стойност – специален автомобил- линейка, марка „Мерцедес Спринтер“, с пловдивска регистрация, на стойност 14 207 лева. Това съобщиха от държавното обвинение. По делото са разпитани свидетели, извършени експертизи, иззети веществени доказателства и др. Обвиняемият е задържан по друго дело със сходен предмет. Предвиденото от закона наказание за това престъпление е „лишаване от свобода“ е от една до осем години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Дават на съд 51-годишен мъж, подготвял палеж на линейка"}
{"url": "https://trud.bg/14-%d0%b4%d1%83%d1%88%d0%b8-%d0%bf%d0%be%d1%87%d0%b8%d0%bd%d0%b0%d1%85%d0%b0-%d0%b7%d0%b0%d1%80%d0%b0%d0%b4%d0%b8-%d0%b6%d0%b5%d0%b3%d0%b8-%d0%b2-%d1%8f%d0%bf%d0%be%d0%bd%d0%b8%d1%8f/", "text": "Жегата в Япония взе 14 жертви през последните три дни. Стотици други са били в болница заради проблеми със сърцето, предаде БНТ. Горещините смениха пороите и наводненията в страната на изгряващото слънце. Температурите достигнаха до 39 градуса. В столицата Токио термометрите показват 34 градуса, като в същото време се задържа висока влажност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " 14 души починаха заради жеги в Япония"}
{"url": "https://trud.bg/%d0%bc%d0%b8%d0%bd%d0%b8-%d1%86%d1%83%d0%bd%d0%b0%d0%bc%d0%b8-%d1%83%d0%b4%d0%b0%d1%80%d0%b8-%d0%b4%d0%b2%d0%b0-%d0%b8%d1%81%d0%bf%d0%b0%d0%bd%d1%81%d0%ba%d0%b8-%d0%ba%d1%83%d1%80%d0%be%d1%80%d1%82/", "text": "Мини цунами удари два испански курорта, като наводни заведения и тераси на плажа, предаде БТВ. Според потребители в социалните мрежи, вълна с височина метър и половина заляла курортен град на остров Менорка в понеделник сутрин. Феноменът е засегнал и ваканционни селища в Майорка. Плажовете са наводнени рано сутринта преди идването на туристите. Няма данни за пострадали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Мини цунами удари два испански курорта\t\t\t"}
{"url": "https://trud.bg/%d0%bb%d0%b5%d1%82%d0%b8%d1%89%d0%b5-%d1%81%d0%be%d1%84%d0%b8%d1%8f-%d1%81%d0%b0%d0%bc%d0%be%d0%bb%d0%b5%d1%82%d1%8a%d1%82-%d0%b8%d0%b7%d0%bb%d0%b5%d1%82%d1%8f%d0%bb-%d0%b1%d0%b5%d0%b7-%d0%bf%d1%80/", "text": "На 13 юли 2018 г. в 15:30 ч.   с 5 души на борда каца на летище София. Полетът е пристигнал от летателна площадка „Драгановци“ и същия ден в 16:48 ч. е излетял за Скиатос, Гърция. „Летище София“ ЕАД води разследване по случая. Предварителните данни сочат за човешка грешка, свързана с обслужването на полета от наземния оператор „Летище София“. До изясняване на обстоятелствата по случая рамп-агентът е с отнет служебен пропуск и е отстранен от изпълняване на служебните задължения, съобщиха от пресцентъра на летището.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Летище София: Самолетът излетял без проверка заради „човешка грешка“"}
{"url": "https://trud.bg/%d1%82%d1%80%d0%b0%d0%ba%d1%82%d0%be%d1%80-%d1%81%d0%b5-%d0%b7%d0%b0%d0%b1%d0%b8-%d0%b2-%d0%ba%d1%8a%d1%89%d0%b0-%d0%b2-%d1%81%d0%b5%d0%bb%d0%be-%d1%86%d0%b0%d1%80%d0%b5%d0%b2%d0%b5%d1%86/", "text": "Трактор се заби в крайпътен имот в свищовското село Царевец, научи „Труд“. Като по чудо жертви и пострадали няма. Инцидентът станал около 15,30 часа във вторник. В злополучния следобед на пътя за Свищов неправилно бил спрял лек автомобил. В същото време 20-тонен тир се опитал да заобиколи возилото, но насреща му излязъл трактор с тороразхвърлящо ремарке. Водачът на земеделската машина реагирал светкавично. Рязко свил в дясно, за да избегне сблъсъка, но разбил ограда и влетял в частен двор. Тракторът спрял до самата стена на къщата. За щастие в момента стопаните не били в дома си. За злополуката бил уведомен кметът на община Свищов Генчо Генчев, който е от Царевец и е бивш управник на селото. След броени минути градоначалникът отишъл на мястото на произшествието. „Движението е спряно. Осигурена е специална техника, която да изтегли трактора и ремаркето, което е празно“, обясни Генчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Трактор се заби в къща в село Царевец\t\t\t"}
{"url": "https://trud.bg/%d1%81%d0%b0%d0%bc%d0%be-8-%d0%be%d1%82-%d0%b8%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b8-21-%d0%b3%d0%be%d1%80%d1%81%d0%ba%d0%b8-%d0%b8-%d0%ba%d1%80%d0%b0%d0%b9%d0%b3%d1%80%d0%b0%d0%b4/", "text": "Само 8 от изследваните 21 горски и крайградски чешми около Сливен са с вода, годна за пиене, съобщиха от „В и К“. Това показа третото поредно обследване на чистотата на водата на най-посещаваните от туристите чешми в околностите на Сливен, което се извършва в четири поредни сезона по гражданска инициатива на фондация „Старият бряст“ и водното дружество. Изследванията се извършват в неговата лаборатория, по физикохимични и микробиологични показатели. Последните проби са взети в края на пролетния сезон. Повтарят се добрите резултати на водата от чешмите на Долна лифтена станция и в началото на Хайдушката пътека – срещу Информационния център на природния парк „Сините камъни“, Чешмата над крепостта „Туида“, чешмата в края на Хайдушката пътека на Карандила, Турската и Думановата чешма по пътя от Сливен за Ичера. Добрата новина за посетителите на Тодоровото аязмо е, че последната проба от чешмата дава отлични микробиологични резултати. Районът около нея обаче, трябва да се пази от замърсяване. За пръв път с добри резултати е пробата и от чешмата Разсадника в местността Абланово, по пътя за Карандила. Водата от чешмата на манастира „Св. Илия“ има леки отклонения в микробиологията, които са преодолими. Според специалистите по пречистване, манастирските власти трябва да се погрижат да циментират и санират кладенеца, от който идва водата, защото по неговата зидария се оттича и вода, която не е изворна. Не е годна за пиене водата от останалите 13 чешми с взети пролетни проби. Замърсена остава водата от Твоята чешма в местността Абланово, от Кръстовата чешма, от Бялата чешма по пътя за Бургас, чешмите Харамията, Златко чорбаджи, на Меча поляна, при фурната и на извора Кушбунар в местността Карандила. Замърсяване с колиформи отново имат хранителната тръба от каптажа „Гюрчешма“ зад Техникума по текстил, Кендаловата чешма в местността Айвалъдере, Жейнина чешма по пътя за Ичера и чешмата в центъра на с. Глушник. При тройно повтарящия се лош резултат, препоръчително е табелата на Кръстова чешма „Водата е годна за пиене“ да се премахне от екипа, който я е поставил, защото дава подвеждаща информация. Кампанията за обследване на горските и крайградските чешми се провежда от „В и К“, по съвместна инициатива с фондация „Старият бряст“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Само 8 от изследвани 21 горски и крайградски чешми около Сливен са с годна за пиене вода"}
{"url": "https://trud.bg/%d0%b1%d1%81%d0%bf-%d0%b8%d1%81%d0%ba%d0%b0-%d0%b8%d0%b7%d1%81%d0%bb%d1%83%d1%88%d0%b2%d0%b0%d0%bd%d0%b5-%d0%bd%d0%b0-%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be%d1%82%d0%be/", "text": "Общинските съветници от БСП ще поискат изслушване на ръководството на „Топлофикация София“ в комисиите на Столичния общински съвет по икономика и собственост, финанси и бюджет и иженерна инфраструктура и енергийно планиране. Поводът за искането е информацията, че “Булгаргаз“ ще даде „Топлофикация София“ на частен съдебен изпълнител, ако не плати просрочените си задължения за природен газ, които вече са почти 100 милиона лева. Само за периода от септември миналата година до юли тази година са натрупани близо 52 милиона лева. Според изпълнителния директор Николай Павлов „Булгаргаз“ ще предприеме действия по принудително събиране на вземанията, ако „Топлофикация София“ не заплати 40 милиона лева до края на юли, а останалата част до 52 милиона – до края на август. „Отдавна се знае, че отоплителното дружество е в тежко финансово състояние, а управляващите от ГЕРБ, без много да мислят, го натовариха с още един кредит от 67 милиона евро за изграждането на RDF-инсталацията. Вероятността „Топлофикация София“ да изпадне във фактически фалит става все по-реална, а това общинско дружество изпълнява важна социална функция. Ето защо е нужно в най-кратък срок да бъде изслушано ръководството му и да бъдат предприети мерки за стабилизиране преди новия отоплителен сезон“, считат от БСП – София. „Безхаберното отношение на ГЕРБ към финансовото състояние на „Топлофикация София“, оставя неприятното усещане, че целта е някой да придобие активите на дружеството на безценица“, категорични са столичните социалисти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " БСП – София иска изслушване на ръководството на „Топлофикация София“"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%88%d0%be%d1%84%d1%8c%d0%be%d1%80-%d0%b1%d0%bb%d1%8a%d1%81%d0%bd%d0%b0%d0%bb-%d1%84%d0%b0%d1%82%d0%b0%d0%bb%d0%bd%d0%be-%d0%b4%d0%b5%d1%82/", "text": "42-годишен шофьор бе задържан за 72 ч от Варненската окръжна прокуратура и бе обвинен в причиняване на смърт по непредпазливост на дете. На 5 юли около 0,45 ч в град Игнатиево Иван Д. блъснал с колата си „Рено“ непълнолетния пешеходец, който вървял по пътното платно. След инцидента мъжът не спрял да окаже помощ на момчето. То било настанено с опасност за живота в МБАЛ „Св. Анна“ във Варна с множество фрактури на крайниците и луксация на двете рамена. 11 дни по-късно раненият Дейвид Ф. починал, а образуваното по случая досъдебно производство било преквалифицирано и изпратено от Районната в Окръжната прокуратура. Виновният шофьор се укривал, но в деня на смъртта на момчето сам се предал в полицията. От прокуратурата съобщиха, че ще искат от Варненския окръжен съд да му наложи постоянна мярка за задържане под стража. За престъплението законът предвижда лишаване от свобода от 3 до 15 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Задържаха шофьор, блъснал фатално дете и избягал"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-4-7-%d0%bf%d0%be-%d1%81%d0%ba%d0%b0%d0%bb%d0%b0%d1%82%d0%b0-%d0%bd/", "text": "Земетресение с магнитуд 4.7 по скалата на Рихтер е регистрирано в Албания, показва справка на интернет страницата на  Европейския средиземноморски сеизмологичен център (EMSC). Земетресението е регистрирано в 15:05 часа (16:05 часа българско време) на дълбочина от 10 км. Епицентърът се намира на 30 км от столицата Тирана. Няма данни за жертви и материални щети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Земетресение с магнитуд 4.7 по скалата на Рихтер е регистрирано в Албания"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%b0%d0%bd%d1%81%d0%ba%d0%be-%d0%bf%d1%80%d0%be%d0%b2%d0%b5%d0%b4%d0%b5-%d1%83%d1%87%d1%80%d0%b5%d0%b4%d0%b8%d1%82%d0%b5%d0%bb%d0%bd%d0%be/", "text": "По инициатива на кмета на община Банско, Георги Икономов, в Областна администрация – Благоевград се проведе учредителното събрание на Организация за управление на туристически район Рила – Пирин, всъобщиха от общината. Съгласно разпоредбите на Закона за туризма, туристически район Рила – Пирин е един от общо деветте национални района. Целта на подобно райониране е обединяване на усилията и сътрудничеството между общините и неправителствените туристически асоциации в посока формиране на общ регионален туристически продукт и съответно реализиране на обща маркетингова и рекламна стратегия. На събранието взеха участие представители на общините Благоевград, Банско, Белица, Гърмен, Гоце Делчев, Дупница, Кресна, Костенец, Петрич, Разлог, Сандански, Сапарева баня, Сатовча, Хаджидимово и Якоруда, както и сдруженията „Долината на Места” и „Съюз на туристическия бизнес – Банско”. За председател на новата организация ОУТР Рила – Пирин те единодушно избраха планинския градоначалник. Така Георги Икономов стана и първия член на управителния съвет. В управителния съвет за членове бяха избрани още представители на сдружение „Долината на Места“ и общините Благоевград, Сапарева баня и Дупница. В контролния съвет към новата туристическа организация бяха избрани представителите на Министерството на туризма, община Гоце Делчев и Съюза на туристическия бизнес – Банско. Членският внос бе определен, както следва: за общините – 500 лева при приходи от туристически данък до 100 000; 1000 лева при приходи от туристически данък над 100 000 лева; за сдруженията – 250 лева. Съгласно законовите изисквания седалище ще бъде областния град Благоевград, а първоначално финансиране на тези регионални туристически организации ще бъде подсигурено от ресорното министерство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Кметът на Банско проведе учредително събрание на  Организацията за управление на Туристически район Рила – Пирин"}
{"url": "https://trud.bg/%d1%81%d0%b5%d1%80%d1%85%d0%b8%d0%be-%d1%80%d0%b0%d0%bc%d0%be%d1%81-%d1%81%d0%b5-%d1%81%d0%b3%d0%be%d0%b4%d0%b8-%d0%b7%d0%b0-%d0%bc%d0%b0%d0%b9%d0%ba%d0%b0%d1%82%d0%b0-%d0%bd%d0%b0-%d1%82%d1%80%d0%b8/", "text": "Една от големите звезди на „Реал“ Мадрид Серхио Рамос се сгоди за дългогодишната си приятелка и майка на трите му деца Пилар Рубио. Това съобщи двойката в социалните мрежи. Рамос и Пилар публикуваха снимки в профилите си в Инстаграм, към които написаха, че красавицата е казала „да“. 32-годишният футболист и 40-годишната телевизионна водеща имат трима синове – Серхио-младши, Марко и Алехандро. Те са заедно от 2012 година, но досега не бяха узаконили връзката си. На кадрите синеоката красавица и футболната звезда изглеждат много щастливи на приказна тераса и с огромен букет цветя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Серхио Рамос се сгоди за майката на трите си деца\t\t\t"}
{"url": "https://trud.bg/%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2-%d0%b2%d0%b8%d0%ba%d0%b0-%d0%b4%d0%b2%d0%b0%d0%bc%d0%b0-%d0%bd%d0%be%d0%b2%d0%b8-%d0%b7%d0%b0-%d1%81%d0%b2%d0%b5%d1%82%d0%be/", "text": "Две   нови   попълнения   повика   селекционерът   на   националния   отбор   по   волейбол   Пламен   Константинов   преди   подготовката   за   световното   първенство ,  на   което   България   е   домакин   през   септември .  Към  „ лъвовете “  се   присъединиха   разпределителят   Иван   Станев ,  който   от   новия   сезон   ще   играе   за  „ Хебър “,  както   и   диагоналът   Данаил   Милушев ,  завърнал   се   в   родния  „ Черно   море “. Все   още   не   е   ясно   дали   Константинов   ще   може   да   разчита   на   звездите   си   Николай   Николов ,  Теодор   Тодоров   и   Георги   Братоев ,  които   лекуват   травми .  Тримата   се   очаква   да   бъдат   възстановени   за   шампионата   на   планетата ,  но   не   се   знае   на   какъв   етап   от   подготовката   тримата   ще   може   да   се   включат   в   тима . Националите   ще   тренират   в   София   до  23  юли ,  след   което   заминават   на   триседмичен   лагер   на   Белмекен ,  а   последният   месец   преди   мондиала   ще   прекарат   във   Варна . Местният  „ Черно   море “  пък   се   подсили   с   две   попълнения   преди   предстоящия   сезон .  Освен  34- годишния   диагонал   Милушев   в   тима   пристига   и   либерото   Христо   Христов ,  който   през   миналия   сезон   бе   част   от  „ Добружда  07“,  но   пропусна   някои   от   мачовете   заради   работата   си   като   пожарникар .", "date": "2018.07.17", "title": " Константинов вика двама нови за световното"}
{"url": "https://trud.bg/%d1%80%d1%83%d1%81%d0%b8%d1%8f-%d0%b7%d0%b0%d0%b4%d1%8a%d1%80%d0%b6%d0%b0-%d0%b1%d0%b8%d0%b2%d1%88-%d1%82%d0%be%d0%bf-%d1%81%d0%bb%d0%b5%d0%b4%d0%be%d0%b2%d0%b0%d1%82%d0%b5%d0%bb-%d0%b7%d0%b0-%d0%b2/", "text": "Руските служби за сигурност задържаха бившия главен следовател на Москва заради предполагаеми връзки с мафиотски босове, предаде АФП. Генерал Александър Дриманов (50 г.), бивш ръководител на клона на Следствения комитет в руската столица е бил арестуван от Федералната служба за сигурност (ФСС) в апартамента си в понеделник, съобщиха руски информационни агенции. Той е задържан по случай за приемане на подкупи от високопоставени представители в замяна на освобождаването на известен престъпник, заявил източник на Интерфакс. Генералът, който се пенсионира миналия месец, е бил разпитан от ФСС в затвора със засилени мерки за сигурност Лефортово, казал адвокатът му Александър Карабанов. През 2016 г. Дриманов бе свидетел по наказателно разследване срещу няколко висши следователи, обвинени в получаване на подкупи в замяна на освобождаването на Андрей Кочуйков – съратник на мафиотския бос Захари Калашов, смятан за един от най-влиятелните руски престъпници. Един от тях – Михаил Максименко, който е бивш колега на Дриманов, получи 13 години затвор и глоба от 165 милиона рубли ($2,6 млн.). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Русия задържа бивш топ следовател за връзки с мафията"}
{"url": "https://trud.bg/%d0%ba%d0%be%d1%80%d0%b0%d0%b1%d0%b8%d1%82%d0%b5-%d0%be%d1%82-%d0%b1%d1%80%d0%b8%d0%b7-2018-%d0%b8%d0%b7%d0%bb%d1%8f%d0%b7%d0%be%d1%85%d0%b0-%d0%bd%d0%b0-%d0%bc%d0%be%d1%80%d0%b5/", "text": "Корабите в учението „Бриз 2018“ напуснаха Пункта за базиране Бургас и излязоха на море под командването на командира на флотилия бойни и спомагателни кораби флотилен адмирал Мален Чубенков. Те ще извършват задачи по откриване и отразяване атаките на бързоходни лодки, водене на бойни действия с надводен противник самостоятелно и в състава на групите през деня и нощта, приемане и предаване на товари по вертикален способ от вертолет от българските ВМС, тактическо маневриране, търсене на мини, свързочни учения и борба с подводен противник, съобщиха от пресцентъра на ВМС. Общо в учението ще участват 11 държави с 25 бойни и спомагателни кораби и катери, 1 подводница, 4 самолета, 5 вертолета и 2340 военнослужещи от военноморските сили на България, Белгия, Гърция, Германия, Италия, Полша, Румъния, САЩ, Турция, Франция, Холандия, Втората постоянната група кораби на НАТО и Втората постоянната група противоминни кораби на НАТО от силите за отговор на Алианса, както и 124 души от 20 държавни организации, институции и ведомства от 4 министерства, местни органи на управление, неправителствени и частни организации. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Корабите от „Бриз 2018“ излязоха на море"}
{"url": "https://trud.bg/%d1%81%d1%8a%d0%b2%d0%b5%d1%82%d0%bd%d0%b8%d0%ba-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%be%d1%82%d0%bf%d1%83%d1%81%d0%ba%d0%b0%d0%bd%d0%b5-%d0%bd%d0%b0-%d1%81%d1%80%d0%b5%d0%b4%d1%81/", "text": "Да бъдат отпуснати средства на Училищното настоятелство на ПГЕЕ „Константин Фотинов“ за закупуване на униформи за Втори ученически гвардейски оркестър и доокомплектоване на униформите на Четвърти ученически гвардейски отряд. Това предлага общинският съветник Георги Дракалиев в своя докладна, която се очаква да бъде разгледана на предстоящото заседание на ОбС-Бургас. Заложената сума е 5 000 лв, като средствата да бъдат отделени от издръжката на общинската администрация. „В своята 50-годишна история, ПГЕЕ „Константин Фотинов“ е съхранила и запазила традициите на училището, възпитавайки у подрастващите чувство на принадлежност към родината. През 2011 г. е създаден Представителен гвардейски блок“ от момчета, облечени в гвардейски униформи, както и ученически гвардейски оркестър. През ноември 2011 г. са закупени и униформи на гвардейския блок, съобразени с националните традиции и традициите от българската военна история“, коментира Дракалиев. Бургаската гимназия е първата, удостоена със знаме и тамбурмажор. Това се случи на церемония на 3 юни тази година в морския град. Тогава знамето на Четвърти ученически гвардейски отряд и тамбурмажора на Втори ученически гвардейски оркестър бяха връчени от зам.-министър председателя и министър на отбраната Каракачанов. Събитието се проведе под патронажа на президента Радев, с подкрепата на Министерството на отбраната и с участието на Националната гвардейска част. В своите мотиви общинският съветник Георги Дракалиев излага и необходимостта от отпускането на съответната сума. „Необходимо е униформите на младите бургаски гвардейци да бъдат идентични с автентичните униформи на Националната гвардейска част, за да могат те да вземат участие в даването на тържествено обещание пред президента. Това е ритуал, който ще се състои през септември. За целта училищното настоятелство се нуждае от средства за закупуване на нови униформи за оркестъра и доокомплектоване на униформите на отряда. Цялата сума е 9500 лв., като в нея се включват различните елементи на облекло и аксесоари“. По думите на Дракалиев със закупуването на униформите бургаските младежи ще могат да участват във всяко представително събитие на община Бургас. „Хубаво е да се поощряват всички прояви на патриотизъм сред младите и така да се дава пример на подрастващото поколение“, мотивира се още вносителят на докладната. Георги Дракалиев е областен лидер на ВМРО, част от групата на ГЕРБ в местния парламент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Съветник предлага отпускане на средства за гвардейски униформи в гимназия"}
{"url": "https://trud.bg/%d0%b0%d1%80%d0%b5%d0%bd%d0%b0-%d1%88%d1%83%d0%bc%d0%b5%d0%bd-%d0%bf%d0%be%d0%bb%d1%83%d1%87%d0%b8-%d0%b0%d0%ba%d1%82-16-%d0%be%d1%82%d0%ba%d1%80%d0%b8%d0%b2%d0%b0-%d1%8f-%d0%bf%d1%80%d0%b5%d0%bc/", "text": "Многофункционалната спортна зала „Арена Шумен“ е готова, вече има акт 16 и в събота ще бъде официално открита от премиера Бойко Борисов. Документът за готовност на залата бе връчен във вторник на кмета Любомир Христов от Емил Мартинов, ръководител на обекта от фирмата-изпълнител „Джи Пи Груп“. 13-членна държавна комисия е приела уникалната по архитектурата си сгада без забележки. В момента се завършват две кръгови кръстовища в района. „Арена Шумен“ беше изградена точно за година и половина върху терена на бившия Пети полк /казармите бяха съборени б.а/ за 8,5 млн.лв., отпуснати от държавата. Пред журналисти градоначалникът припомни всичко свършено от 2015 г., когато обещал нужната за града зала, през убеждаване на министрите на премиера Борисов до днес. „Удовлетворен съм и горд от това, което успяхме да направим като екип“, каза Христов, благодари и на фирмата-изпълнител. По думите на Мартинов, който е на строежа от първия ден, това е един от най-красивите спортни обекти в държавата със забележителна архитектура, сложни конструкции и двойно усукана фасада. Залата има 1500 места и възможност да расте с още 800 при по-мащабни събития. Подът е изпълнен със специално сертифцириан паркет за състезания. „Арена Шумен“ е изградена и с отлична акустика и това ще стане ясно още при откриването й, за което се готви грандиозен концерт. Ансамбъл „Българе“ ще представят най-новия си спектакъл „Как ще ни стигнат американците“, поканени са и още изпълнители. Официалното откриване ще бъде от 19 ч., но още в 17 ч. в района на залата ще има демонстрации на шуменски спортни клубове, ще бъдат подредени и шахматни дъски за любители на умната игра. На тържествената церемония входът е с покани и пропуски, но шуменци ще могат да разгледат обстойно залата отвътре през следващата седмица, когато ще бъдат обявени специални часове от общината. Край залата има 21 дка паркова територия с близо 200 новозасадени дървета, пейки, фонтани и 300 паркоместа. Шуменци вече отмарят в района. Засега обектът ще се стопанисва от общинските предприятия. Разчита на общинска охрана и на 32 камери в района. Предстои общинският съвет да одобри цени за ползване на залата за спортни състезания, културни събития и концерти. При приемлива оферта общината е готова на партньорство за стопанисване на новата база. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " „Арена Шумен“ получи акт 16, открива я премиерът Борисов\t\t\t"}
{"url": "https://trud.bg/%d0%b1%d0%b8%d0%b2%d1%88-%d1%85%d0%b0%d0%bb%d1%84-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d1%89%d0%b5-%d0%b8%d0%b3%d1%80%d0%b0%d0%b5-%d1%81%d1%80%d0%b5%d1%89%d1%83-%d0%ba%d1%80%d0%b8/", "text": "Мехди Бурабия, бившият халф на „Левски“, ще играе от новия сезон в Серия А. Звездата на „Коняспор“ бе продаден за 2.25 млн. евро на „Сасуоло“. По този начин турският клуб генерира солидна печалба само година, след като привлече френския играч от „Герена“. За Бурабия „орлите“ броиха 500 хил. евро през лятото на 2017 година. Тогава играчът сам пожела да си тръгне от родния гранд, след като остана разочарован от феновете, потърсили саморазправа с него след поражение от ЦСКА (0:3).  Сега в касите на „сините“ няма да постъпи нищо, тъй като няма заложена клауза в договора между двете страни за процент при бъдеща продажба на Бурабия.  В Италия полузащитникът, който у нас игра и за „Черно море“, ще прибира по 650 000 евро на година плюс бонуси.  През изминалия сезон тимът от Серия А завърши 11-ти с 43 точки. В „Сасуоло“ от това лято е и Кевин-Принс Боатенг, бившият играч на „Милан“.", "date": "2018.07.17", "title": " Бивш халф на „Левски“ ще играе срещу Кристиано Роналдо през новия сезон"}
{"url": "https://trud.bg/%d0%b4%d0%b8%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d0%b1%d1%83%d1%80%d0%b3%d0%b0%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%bf%d1%80%d0%b5/", "text": "Няма засечено движение на животни от обявените рискови райони с огнища на чума към други в страната. Това заяви за „Труд“ старши комисар Калоян Калоянов, директор на ОД на МВР в Бургас. Областният управител на Бургаска област Вълчо Чолаков обясни, че при селата Факия и Момина Църква, които са в 3 километровата зона на огнищата, са изградени пунктове. Там дежурят полицаи и експерти от Агенцията по храните, които следят да няма автомобили превозващи животни, месо и млечни продукти.", "date": "2018.07.17", "title": " Директорът на бургаската полиция пред „Труд“: Няма засечено движение на животни от огнища на чума"}
{"url": "https://trud.bg/%d1%85%d1%80%d0%be%d0%bd%d0%b8%d0%ba%d0%b8%d1%82%d0%b5-%d0%bd%d0%b0-%d0%bd%d0%b0%d0%b9-%d0%bb%d1%83%d0%b4%d0%b8%d1%8f-%d0%bc%d0%be%d0%bd%d0%b4%d0%b8%d0%b0%d0%bb/", "text": "736 футболисти. 23-а треньори. 35 съдии. И проклятието на световния шампион. Тази история под знака на Русия 2018 заслужи място сред шедьоврите на големите форуми. Спектакъл по терените, колоритни фенове и перфектна организация. И като цяло карнавал, който създаде своите кумири и паметни моменти. Представяме ви един последен поглед на световното, наречено „най-добро в историята“ не само от президента на ФИФА Джани Инфантино.  И не само от дежурната при подобни случаи куртоазия.  Започна се със световния шампион. Историята показва, че всеки носител на Купата на конфедерациите никога не става първи на мондиала. А след Бразилия през 1962-а никой първенец не е защитил титлата си. Германците сами се взривиха. Йоаким Льов пренебрегна своите от победния марш в „Конфедерейшън къп“, за да заложи на старите пушки. Позволи снимките на асовете Месут Йозил и Илкай Гюндоган с турския президент Реджеб Ердоган да се превърнат накрая и в етнически конфликт, който повлия негативно на бундестима. Странно опитният Льов взе много грешни решения, довели до историческото последно място в груповата фаза. Треньорът не намери средство, с което да спре фиаското. Тепърва германският футбол ще прави тежък анализ. Ако успее, както след провала на Евро 2004, то трябва да очакваме могъщ Бундестим в близко бъдеще.  Немските ядове бяха големи, включително и на съдията от тази страна – Феликс Брих. Само веднъж елитният рефер на УЕФА получи наряд. В него Швейцария победи Сърбия с 2:1. Заради неотсъдена дузпа сръбският треньор Младен Кръстаич сравни Брих с „герой“ от Втората световна война.  Германия се провали, а ВАР излезе на сцената. Вярно е, че имаше и недоволни, но системата за видео съдии заслужи безброй аплодисменти по руските терени. Тя функционира от Купата на конфедерациите през 2017-а, въведоха я в Бундеслигата и Серия А, както и в Купата на Англия. Натискът да влезе и в Шампионската лига става все по-голям. Заради ВАР на световното видяхме много дузпи, включително на финала между Франция и Хърватия, когато обаче бе една от най-дискусионните.  Смъртта на „тики така“ е друг извод от световното. Испания направи над 1000 точни паса и отпадна от Русия. А Белгия вкара победно за 3:2 над Япония в последната минута с контраатака за по-малко от десет секунди. Триумф на директния футбол!  Из руската шир видяхме и ренесанса на „деветката“. В последното десетилетие типичният централен нападател бе „заспал мечешки сън“. Новият носител на „Златната обувка“ Хари Кейн е истински №9. Подобно на Марио Манджукич и Ромелу Лукаку, които играха до последния уикенд.  Най-славният национален отбор искаше мъст за Мондиал 2014. Но получи шамар. Вместо да спечели Шестата, както предричаха букмейкърите, Бразилия се срина, а нейният лидер Неймар се превърна в мишена за подигравки. Много повече се говореше за циркаджийските изпълнения на най-скъпия футболист в света, отколкото за головете му. Бразилия капитулира на четвъртфинала срещу Белгия. В отговор за „Добре дошли“ при завръщането в Рио феновете замерваха играчите с яйца.  Мондиал 2018 показа и дупката в класата, която отваря Шампионската лига. В един момент световното се превърна в типично европейско първенство. Факт – големите пари са в Европа. Футболистите -също.  Колкото и да бе слаба Бразилия, два пъти повече бе Аржентина. На четвъртото си световно Лионел Меси не успя да донесе титлата, както редовно го прави за „Барселона“. Дори изпусна дузпа срещу Исландия. Подобно на Меси и Кристиано Роналдо се оказа „бомба за ден“. Направи хеттрик за 3:3 срещу Испания и изчезна. Роналдо все пак успя да позасенчи новините от световното с трансфера си в „Ювентус“.  „Реал“ пък явно намери заместник на нападателя, покрил се за девет години със слава на „Сантяго Бернабеу“. На световното Едер Азар показа, че е футболист за много повече от „Челси“. Най-добрият дрибльор на турнира! „Знаете къде ми се играе“, каза Азар след победата с 2:0 над Англия в малкия финал. От дете той е фен на… „Реал“.  Ако във футбола има истински свръхзвук, то името му е Килиън Мбапе. Цената на 19-годишното хлапе вече е 400 милиона евро. След Галата из Русия кой вече пита за Меси, Роналдо и Неймар? Мбапе е новият мускетар на Цар Футбол. Благодарение на него Франция стана за втори път световен шампион след 20 години пауза.  Хърватия се гордее със своя национален отбор, с Лука Модрич и ефектната своя президентка Катарина Грабар-Китарович. Халфът на „Реал“ вече е големият фаворит за „Златната топка“. А това би означавало край на ерата „Меси-Роналдо“. Хърватите станаха първият тим в историята, спечелил два последователни мача на дузпи.  Франция е световен шампион, Русия – също с блестящата си организация. Небивало за голям форум ги нямаше струпванията пред точките за контрол, на транспортните спирки и където и да било по трасето. Немалко европейските фенове не посмяха да отидат на Червения площад, повлияни от черна пропаганда, но сега могат само да съжаляват. Никога в историята не е имало по-добра организация и никога нито веднъж не е говорено за побои. Затова пък латиноамериканците се купонясваха здраво и скандираха „Спосибо Русия!“. Владимир Путин заслужено получи похвала от Доналд Тръмп. Руският народ може да се гордее със своя мондиал и със своята „сборная“.  Не си мислете, че ще забравим Диего Марадона. Ех, този славен дебелак! Колкото пъти се появи по стадионите, толкова пъти се забърка в скандал. ФИФА първо направи забележка на Дон Диего, а после му спря хонорара от 10 000 евро на ден. Иначе и до днес той можеше да се вихри някъде из необятната руска шир. Вместо това избра Беларус, където с военна кола, влезе на стадиона на „Динамо“ (Брест) – клуба, на който вече е президент.  За първи път в историята осминафиналист се реши с правило за феърплей. Япония и Сенегал завършиха с равни точки и голове. Заради два жълти картона по-малко „самураите“ продължиха напред. Англия пък направи чудо – най-накрая победи съперник на дузпи. А вратарят Пикфорд не само не се провали, а бе избран в идеалния отбор.  Световно като за … световно. Мондиал 2018 приключи под дъжд и фойерверки, но спомена за него няма как да бъде изтрит. Най-вече край Айфеловата кула и Загреб, както и от сърцата на феновете.", "date": "2018.07.17", "title": " Хрониките на най-лудия мондиал"}
{"url": "https://trud.bg/%d0%ba%d0%be%d1%80%d0%b0%d0%b1%d0%b8%d1%82%d0%b5-%d1%83%d1%87%d0%b0%d1%81%d1%82%d0%b2%d0%b0%d1%89%d0%b8-%d0%b2-%d1%83%d1%87%d0%b5%d0%bd%d0%b8%d0%b5%d1%82%d0%be-%d0%b1%d1%80%d0%b8%d0%b7-2018/", "text": "На националното военноморско учение с международно участие „Бриз 2018” днес започна изпълнението на предварително планираните епизоди на море. Под командването на командира на флотилия бойни и спомагателни кораби флотилен адмирал Мален Чубенков корабите от многонационалното оперативно съединение напуснаха Пункта за базиране Бургас, Пристанище Бургас и излязоха на море. Те извършиха преход, по време на който бяха отработени задачи по осигуряване на безопасен маршрут, свободен от морски мини, за преминаване на корабите при напускане на пункта за базиране и пристанището и съвместно маневриране в състава на тактическата група, след което заеха районите за отработване на планираните епизоди. Действията на корабните групи включват: отработване на задачи по откриване и отразяване атаки на бързоходни лодки; водене на бойни действия с надводен противник самостоятелно и в състава на групите през деня и нощта; приемане и предаване на товари по вертикален способ от вертолет от българските ВМС; тактическо маневриране; търсене на мини; свързочни учения и борба с подводен противник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Корабите, участващи в учението „Бриз 2018“, започнаха действия на море"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b7%d0%b0%d1%8f%d0%b2%d0%b8-%d1%87%d0%b5-%d1%81%d1%80%d0%b5%d1%89%d0%b0%d1%82%d0%b0-%d0%bc%d1%83-%d1%81-%d0%b2%d0%bb%d0%b0%d0%b4/", "text": "Президентът на САЩ Доналд Тръмп счита, че е провел отлични дискусии в рамките на срещата на върха на НАТО, но въпреки това срещата му с президента на Русия Владимир Путин е била по-добра, предава ТАСС. „Докато имах страхотна среща с НАТО, набирайки големи суми пари, имах дори по-добра среща с руския лидер Владимир Путин. За съжаление, това не се предава по такъв начин – фалшивите новини става ненормални!“, написа Тръмп в социалната мрежа „Туитър“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Доналд Тръмп заяви, че срещата му с Владимир Путин е преминала по-добре от срещата на върха в НАТО"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-29/", "text": "1. ПРОЕКТ НА РЕШЕНИЕ ЗА ПРИЕМАНЕ НА НАЦИОНАЛНА СТРАТЕГИЯ ЗА НАМАЛЯВАНЕ НА РИСКА ОТ БЕДСТВИЯ 2018-2030 Г.  Внася: министърът на вътрешните работи 2. ПРОЕКТ НА РЕШЕНИЕ ЗА ПРИЕМАНЕ НА ДОКЛАД ЗА РАВНОПОСТАВЕНОСТТА НА ЖЕНИТЕ И МЪЖЕТЕ В БЪЛГАРИЯ ЗА 2017 Г.  Внася: министърът на труда и социалната политика 3. ПРОЕКТ НА ПОСТАНОВЛЕНИЕ ЗА ПРИЕМАНЕ НА МЕТОДИКА ЗА ОПРЕДЕЛЯНЕ ЦЕНАТА НА УСЛУГАТА „ДОСТАВЯНЕ НА ВОДА ЗА НАПОЯВАНЕ“.  Внася: министърът на земеделието, храните и горите 4. ПРОЕКТ НА РЕШЕНИЕ ЗА УТВЪРЖДАВАНЕ НА ТРИГОДИШНА ПЛАН-ПРОГРАМА НА ЦЕНТРАЛНАТА КОМИСИЯ ЗА БОРБА СРЕЩУ ПРОТИВООБЩЕСТВЕНИТЕ ПРОЯВИ НА МАЛОЛЕТНИТЕ И НЕПЪЛНОЛЕТНИТЕ ЗА ПРЕВЕНЦИЯ И ПРОТИВОДЕЙСТВИЕ НА ПРОТИВООБЩЕСТВЕНИТЕ ПРОЯВИ НА МАЛОЛЕТНИТЕ И НЕПЪЛНОЛЕТНИТЕ И ПРЕСТЪПЛЕНИЯТА НА НЕПЪЛНОЛЕТНИТЕ ЗА ПЕРИОДА 2019-2021 Г. И НА БЮДЖЕТНА ПРОГНОЗА ЗА РЕАЛИЗАЦИЯ НА ПРОГРАМАТА.  Внася: заместник министър-председателят по обществения ред и сигурността и министър на отбраната 5. ПРОЕКТ НА РЕШЕНИЕ ЗА ОДОБРЯВАНЕ ПРОЕКТИ НА РЕШЕНИЯ НА УПРАВИТЕЛНИТЕ СЪВЕТИ НА МЕЖДУНАРОДНАТА БАНКА ЗА ВЪЗСТАНОВЯВАНЕ И РАЗВИТИЕ И НА МЕЖДУНАРОДНАТА ФИНАНСОВА КОРПОРАЦИЯ.  Внася: министърът на финансите 6. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПОСТАНОВЛЕНИЕ № 129 НА МИНИСТЕРСКИЯ СЪВЕТ ОТ 2000 Г. ЗА ОПРЕДЕЛЯНЕ НА МИНИМАЛНИ ДИФЕРЕНЦИРАНИ РАЗМЕРИ НА ПАРИЧНИТЕ СРЕДСТВА ЗА ФИЗИЧЕСКО ВЪЗПИТАНИЕ И СПОРТ, КОИТО СЕ ОСИГУРЯВАТ ОТ ДЪРЖАВНИЯ БЮДЖЕТ И ОТ БЮДЖЕТИТЕ НА ОБЩИНИТЕ.  Внася: министърът на младежта и спорта 7. ПРОЕКТ НА ПОСТАНОВЛЕНИЕ ЗА ИЗВЪРШВАНЕ НА ПРОМЕНИ НА УТВЪРДЕНИТЕ СЪС ЗАКОНА ЗА ДЪРЖАВНИЯ БЮДЖЕТ НА РЕПУБЛИКА БЪЛГАРИЯ ЗА 2018 Г. МАКСИМАЛНИ РАЗМЕРИ НА АНГАЖИМЕНТИТЕ ЗА РАЗХОДИ, КОИТО МОГАТ ДА БЪДАТ ПОЕТИ ПРЕЗ 2018 Г. ОТ МИНИСТЕРСТВОТО НА ТУРИЗМА.  Внася: министърът на туризма 8. ПРОЕКТ НА РЕШЕНИЕ ЗА ПРИЕМАНЕ НА ПРОЕКТ ЗА ИНВЕСТИЦИОНЕН РАЗХОД „ПРИДОБИВАНЕ НА НОВ ПОДВИЖЕН СЪСТАВ ЗА НУЖДИТЕ НА „БДЖ – ПЪТНИЧЕСКИ ПРЕВОЗИ“ ЕООД“.  Внася: министърът на транспорта, информационните технологии и съобщенията 9. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМИ ИМОТИ, СОБСТВЕНОСТ НА „НАПОИТЕЛНИ СИСТЕМИ“ ЕАД – СОФИЯ.  Внася: министърът на земеделието, храните и горите 10. ПРОЕКТ НА РЕШЕНИЕ ЗА ОТМЕНЯНЕ НА РЕШЕНИЕ № 71 НА МИНИСТЕРСКИЯ СЪВЕТ ОТ 2016 Г. ЗА УВЕЛИЧАВАНЕ НА КАПИТАЛА НА „ТЕРЕМ“ ЕАД – СОФИЯ, С НЕПАРИЧНА ВНОСКА.  Внася: заместник министър-председателят по обществения ред и сигурността и министър на отбраната 11. ПРОЕКТ НА РЕШЕНИЕ ЗА ВЪЗМЕЗДНО УЧРЕДЯВАНЕ ПРАВО НА СТРОЕЖ ВЪРХУ ИМОТ – ПУБЛИЧНА ДЪРЖАВНА СОБСТВЕНОСТ, ПРЕДСТАВЛЯВАЩ ЧАСТ ОТ МОРСКОТО ДЪНО В ГРАНИЦИТЕ НА ВЪТРЕШНИТЕ МОРСКИ ВОДИ НА РЕПУБЛИКА БЪЛГАРИЯ В ЧЕРНО МОРЕ.  Внася: министърът на транспорта, информационните технологии и съобщенията 12. ПРОЕКТ НА РЕШЕНИЕ ЗА УЧРЕДЯВАНЕ НА БЕЗВЪЗМЕЗДНО БЕЗСРОЧНО ПРАВО НА СТРОЕЖ ВЪРХУ ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, ЗА ИЗГРАЖДАНЕ НА ПОДОБЕКТ „ЧЕРПАТЕЛЕН РЕЗЕРВОАР“ КЪМ ОБЕКТ „ВОДОСНАБДЯВАНЕ НА С. СОФИЙЦИ ОТ ПОМПЕНА СТАНЦИЯ „БАЛАБАНОВО“, ЗЕМЛИЩЕТО НА С. СОФИЙЦИ, ОБЩИНА ДЖЕБЕЛ, И ЗЕМЛИЩАТА НА С. БАЛАБАНОВО И С. ВЪРХАРИ, ОБЩИНА МОМЧИЛГРАД“ В ПОЛЗА НА ОБЩИНА ДЖЕБЕЛ, ОБЛАСТ КЪРДЖАЛИ.  Внася: министърът на регионалното развитие и благоустройството 13. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕХВЪРЛЯНЕ ПРАВОТО НА СОБСТВЕНОСТ ВЪРХУ ИМОТИ – ЧАСТНА ДЪРЖАВНА СОБСТВЕНОСТ, НА ОБЩИНА СВИЩОВ, ОБЛАСТ ВЕЛИКО ТЪРНОВО.  Внася: министърът на регионалното развитие и благоустройството 14. ПРОЕКТ НА РЕШЕНИЕ ЗА РАЗРЕШАВАНЕ ПРЕБИВАВАНЕТО НА НАУЧНОИЗСЛЕДОВАТЕЛСКИЯ КОРАБ „PELAGIA”, ПЛАВАЩ ПОД ЗНАМЕТО НА КРАЛСТВО НИДЕРЛАНДИЯ В ИЗКЛЮЧИТЕЛНАТА ИКОНОМИЧЕСКО ЗОНА НА РЕПУБЛИКА БЪЛГАРИЯ ЗА ВРЕМЕТО ОТ 16 ДО 22 АВГУСТ 2018 Г. ВКЛЮЧИТЕЛНО ВЪВ ВРЪЗКА С ПРОВЕЖДАНЕТО НА ОКЕАНОГРАФСКА ЕКСПЕДИЦИЯ.  Внася: заместник министър-председателят по правосъдната реформа и министър на външните работи 15. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ПРОТОКОЛ ЗА ИЗМЕНЕНИЕ НА СПОГОДБАТА МЕЖДУ РЕПУБЛИКА БЪЛГАРИЯ И ФЕДЕРАЛНА РЕПУБЛИКА ГЕРМАНИЯ ЗА ИЗБЯГВАНЕ НА ДВОЙНОТО ДАНЪЧНО ОБЛАГАНЕ И НА ОТКЛОНЕНИЕТО ОТ ОБЛАГАНЕ С ДАНЪЦИ НА ДОХОДИТЕ И ИМУЩЕСТВОТО, ПОДПИСАНА НА 25 ЯНУАРИ 2010 Г. В БЕРЛИН.  Внася: министърът на финансите 16. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА СЪТРУДНИЧЕСТВО МЕЖДУ МИНИСТЕРСТВОТО НА ИКОНОМИКАТА НА РЕПУБЛИКА БЪЛГАРИЯ И ТЪРГОВСКИЯ ДЕПАРТАМЕНТ НА ПРОВИНЦИЯ ХЪНАН, КИТАЙСКА НАРОДНА РЕПУБЛИКА.  Внася: министърът на икономиката 17. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ПРОГРАМА ЗА СЪТРУДНИЧЕСТВО В ОБЛАСТТА НА КУЛТУРАТА МЕЖДУ МИНИСТЕРСТВОТО НА КУЛТУРАТА НА РЕПУБЛИКА БЪЛГАРИЯ И МИНИСТЕРСТВОТО НА КУЛТУРАТА НА РЕПУБЛИКА ХЪРВАТИЯ ЗА ПЕРИОДА 2018-2021 Г.  Внася: министърът на културата 18. ДОКЛАД ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В ЗАСЕДАНИЕТО НА КОРЕПЕР II, ФОРМАТ „КОНФЕРЕНЦИЯ НА ПРЕДСТАВИТЕЛИТЕ НА ПРАВИТЕЛСТВАТА НА ДЪРЖАВИТЕ-ЧЛЕНКИ“, КОЕТО ЩЕ СЕ ПРОВЕДЕ НА 25 ЮЛИ 2018 Г. В БРЮКСЕЛ.  Внася: заместник министър-председателят по правосъдната реформа и министър на външните работи 19. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО ЗЕМЕДЕЛИЕ И РИБАРСТВО, ПРОВЕДЕНО ОТ 3 ДО 5 ЮНИ 2018 Г. В СОФИЯ.  Внася: министърът на земеделието, храните и горите 20. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ „ПРАВОСЪДИЕ И ВЪТРЕШНИ РАБОТИ“, ФОРМАТ „ПРАВОСЪДИЕ“, ПРОВЕДЕНО НА 4 ЮНИ 2018 Г. В ЛЮКСЕМБУРГ.  Внася: министърът на правосъдието 21. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В 3623-ОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ „ТРАНСПОРТ, ТЕЛЕКОМУНИКАЦИИ И ЕНЕРГЕТИКА“, ФОРМАТ „ЕНЕРГЕТИКА“, ПРОВЕДЕНО НА 11 ЮНИ 2018 Г. В ЛЮКСЕМБУРГ.  Внася: министърът на енергетиката 22. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В 3625-ОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО ЗАЕТОСТ, СОЦИАЛНА ПОЛИТИКА, ЗДРАВЕОПАЗВАНЕ И ПОТРЕБИТЕЛСКИ ВЪПРОСИ, ФОРМАТ „ЗДРАВЕОПАЗВАНЕ“, ПРОВЕДЕНО НА 22 ЮНИ 2018 Г. В ЛЮКСЕМБУРГ.  Внася: министърът на здравеопазването 23. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ“, ПРОВЕДЕНО НА 26 ЮНИ 2018 Г. В ЛЮКСЕМБУРГ.  Внася: заместник министър-председателят по правосъдната реформа и министър на външните работи 24. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ“ (ЧЛ. 50), ПРОВЕДЕНО НА 26 ЮНИ 2018 Г. В ЛЮКСЕМБУРГ.  Внася: заместник министър-председателят по правосъдната реформа и министър на външните работи 25. ПРОЕКТ НА РЕШЕНИЕ ЗА ОПРЕДЕЛЯНЕ НА СПЕЧЕЛИЛИЯ КОНКУРСА УЧАСТНИК ЗА КОНЦЕСИОНЕР НА МОРСКИ ПЛАЖ „СВ. СВ. КОНСТАНТИН И ЕЛЕНА – ЮГ“, ОБЩИНА ВАРНА, ОБЛАСТ ВАРНА.  Внася: министърът на туризма 26. ПРОЕКТ НА ПОСТАНОВЛЕНИЕ ЗА ПРИЕМАНЕ НА УСТРОЙСТВЕН ПРАВИЛНИК НА СЕЛСКОСТОПАНСКАТА АКАДЕМИЯ.  Внася: министърът на земеделието, храните и горите АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Вижте какво ще решава Министерският съвет утре, 18 юли 2018"}
{"url": "https://trud.bg/%d1%81%d0%b8%d0%bc%d0%b5%d0%be%d0%bd-%d0%ba%d0%b0%d1%80%d0%b0%d0%ba%d0%be%d0%bb%d0%b5%d0%b2-%d1%81%d1%8a%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%bd%d0%b0/", "text": "„Не успяхме да постигнем консенсус с министерството за увеличаване на ставките за помощите. Утре в 12 часа пред Министерски съвет фермери ще изливат млякото от козите си в знак на протест“, каза Симеон Караколев, съпредседател на Националната овцевъдна и козевъдна асоциация след срещата в Министерството на земеделието, храните и горите. Браншът иска 20 лева помощ де минимус и по-високи компенсации за животните, тъй като сума от 190 лв. няма да покрие всички разходите на козевъдите и овчарите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Симеон Караколев, съпредседател на Националната овцевъдна и козевъдна асоциация: 5000 души ще изливат козе мляко утре пред Министерски съвет"}
{"url": "https://trud.bg/%d0%b4%d0%be%d0%bc%d0%b0%d1%88%d0%b5%d0%bd-%d0%b0%d1%80%d0%b5%d1%81%d1%82-%d0%b7%d0%b0-%d1%81%d0%b8%d0%bd%d0%b0-%d0%bd%d0%b0-%d0%bf%d0%b5%d0%bb%d0%be%d0%b2/", "text": "Софийският апелативен съд потвърди окончателно мярката за неотклонение “домашен арест” на сина на избягалия затворник Владимир Пелов – Владимир Стефанов. Той бе задържан с още четирима души в Ботевград за подготовката на убийства и палежи. Прокуратурата представи нови доказателства, сред които и свидетелски показания, но те не бяха достатъчни за магистратите, за да наложат постоянен арест. Синът на Пелов бе привикан в полицията на 3 април, малко след като баща му избяга от затвора заедно с Радослав Колев. Пелов бе убит в Ботевград при престрелка с Марио Панчев, който издъхна няколко дни по-късно.", "date": "2018.07.17", "title": " Домашен арест за сина на Пелов\t\t\t"}
{"url": "https://trud.bg/%d0%bd%d0%b0%d1%88-%d0%b3%d1%80%d0%be%d1%81%d0%bc%d0%b0%d0%b9%d1%81%d1%82%d0%be%d1%80-%d1%89%d0%b5-%d0%b8%d0%b3%d1%80%d0%b0%d0%b5-%d0%b7%d0%b0-%d0%b3%d1%80%d1%83%d0%b7%d0%b8%d1%8f/", "text": "Българският   гросмайстор   Иван   Чепаринов ,  който   дълги   години   беше   секундант   на   бившия   световен   шампион   Веселин   Топалов ,  ще   играе   за   Грузия ,  заради   проблемите   около   родната   шахматна   федерация . 31- годишният   състезател ,  който   в   момента   се   намира   на  32- о   място   в   световната   ранглиста ,  става   третият   роден   шахматист ,  който   преминава   под   чужд   флаг .  Преди   няколко   месеца   Борис   гросмайстор   Чаталбашев   стана   състезател   на   Дания ,  а   от   дълги   години   гросмайстор   Кирил   Георгиев   играе   за   Македония Българските   шахматисти   не   могат   да   участват   в   международни   състезания   заради   продължаващите   неуредици   с   родната   федерация ,  чието   членство   в   европейската   и   световната   централа   бе   замразено   заради   финансови   неуредици .", "date": "2018.07.17", "title": " Наш гросмайстор ще играе за Грузия"}
{"url": "https://trud.bg/%d0%b4%d0%b5%d0%bb%d0%b8%d0%be-%d1%80%d0%be%d1%81%d0%b8-%d0%b7%d0%b0%d0%bb%d0%be%d0%b6%d0%b8-%d0%bd%d0%b0-11-%d1%82%d0%b5-%d0%be%d1%82-%d0%bc%d0%b0%d1%87%d0%b0-%d0%b2-%d0%bb%d0%b8%d1%85%d1%82%d0%b5/", "text": "„Левски“ излиза срещу „Вадуц“ в мача реванш от първия предварителен кръг на Лига Европа с 11-те от Лихтенщайн. „Сините“ ще трябва да наваксват гола пасив след 0:1 преди семица. На врата отново ще застане капитанът Божидар Митрев, а отбраната ще бъде изградена от Милош Цветкович, Аймен Белаид, Давид Яблонски и Иван Горанов. В средата отново ще си партнират Антони Белмонт и Жорди Гомес, а пред тях ще е Давиде Мариани, който е на разположение, въпреки контузията от първата среща. По крилата Делио Роси залага на незадоволително представилия се във Вадуц Жерсон Кабрал, а отдясно ще атакува Габриел Обертан. Атаката пък ще бъде водена от Серджиу Буш. На резервната скамейка остават Мартин Полачек, Холмар Ейолфсон, Мартин Петков, Ивайло Найденов, Илия Димитров, Станислав Костов и Атанас Кабов. 15 минути преди началото на двубоя интересът към от страна на феновете на „сините“ е необичайно слаб за мач от такъв характер.", "date": "2018.07.17", "title": " Делио Роси заложи на 11-те от мача в Лихтенщайн"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0%d1%82%d0%b0-%d1%82%d0%be%d0%bf%d0%bb%d0%be%d1%84%d0%b8%d0%ba%d0%b0%d1%86%d0%b8%d1%8f-%d1%81%d1%8a%d1%81-100-%d0%bc%d0%bb%d0%bd/", "text": "БСП: Все по-вероятно става дружеството да фалира “Булгаргаз” ще даде “Топлофикация София” на частен съдебен изпълнител, ако не плати просрочените си задължения за природен газ, които вече са почти 100 млн. лв., съобщиха от БСП-София. Информацията за дълга бе потвърдена от “Булгаргаз”. От БСП ще поискат изслушване на ръководството на “Топлофикация София” в комисии на Столичния общински съвет, заради рискът от принудително събиране на дълга на “Топлофикация София”. Само за периода от септември миналата година до юли тази година дружеството е натрупало близо 52 млн. лв. Според изпълнителния директор Николай Павлов, “Булгаргаз” ще предприеме действия по принудително събиране на вземанията, ако “Топлофикация София” не плати 40 млн. лв. до края на юли, а останалата част до 52 млн. лв. – до края на август. “Вероятността “Топлофикация София” да изпадне във фактически фалит става все по-реална, а това общинско дружество изпълнява важна социална функция. Ето защо е нужно в най-кратък срок да бъде изслушано ръководството му и да бъдат предприети мерки за стабилизиране преди новия отоплителен сезон”, считат от БСП – София. 27 млн. лв. дължат на “Булгаргаз” и топлофикациите в Бургас, Плевен и Враца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Столичната „Топлофикация“ със 100 млн. лв. дълг\t\t\t"}
{"url": "https://trud.bg/%d0%b4%d0%b6%d0%b8%d1%85%d0%b0%d0%b4%d0%b8%d1%81%d1%82%d0%b8%d1%82%d0%b5-%d1%81%d0%b5-%d0%b7%d0%b0%d0%ba%d0%b0%d0%bd%d0%b8%d1%85%d0%b0-%d0%bd%d0%b0-%d0%ba%d0%b8%d0%bf%d1%8a%d1%80-%d0%bf%d0%be%d0%bb/", "text": "Силно безпокойство предизвика в Кипър публикацията на «Daily Star Sunday», че държавата е включена в списъка на потенциалните цели на ислямските терористи (джихадисти) това лято. Според кипърската полиция, обаче, „няма никаква причина за безпокойство.“ По-специално, в съобщението на полицията се посочва, че след разследване, в сътрудничество с други държави и международни организации, няма такава опасност. Публикацията в „Daily Star Sunday“ се позовава на данни, получени от британските служби за сигурност, от декриптирани имейли, телефонни разговори и информация от чуждестранни тайни служби. Според тези данни, британската ислямистка Саманта Лютуайт, известна като „Бялата вдовица“, е наела 30 жени да атакуват популярни летни курорти. Някои от тези жени се смята, че са жени от Запада, прегърнали крайния ислям. Сред публикацията потенциалните цели са и средиземноморските брегове на Испания, Гърция, Турция, Канарските острови и крайбрежни дестинации във Великобритания. Службата за сигурност МИ5 съобщава, че членовете на ISIS и Ал Кайда искат да извършат „зрелищно“ нападение през това лято. 34-годишната Саманта Лютуайт, израства в южната част на Англия- Ейлсбъри, приела исляма като тийнейджър и по-късно се жени за ислямиста Джърмейн Линдзи, атентатора от терористичните актове в метрото в Лондон през 2005 г., където загива. Саманта Лютуайт е участвала в обучението на жени камикадзета в Сомалия. Тя е начело на групата терористи, които осъществиха атентат в бар в Момбаса, при който загинаха трима души, а повече от 50 бяха ранени. Тя е сред 5-те най-опасни жени в света.", "date": "2018.07.17", "title": " Джихадистите се заканиха на Кипър, полицията отрича"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd%d1%8a%d1%82-%d0%bc%d0%b8%d1%80%d0%be%d1%81%d0%bb%d0%b0%d0%b2-%d1%85%d0%b8%d0%bd%d0%ba%d0%be%d0%b2-%d0%b8-%d1%81%d1%8a%d0%bf%d1%80%d1%83%d0%b3/", "text": "Предприемачът Мирослав Хинков и съпругата му са пътували в   на Летище София, научи  . И двамата имали лиценз за пилот. Хинков държи и летателна площадка „Драгановци“ в Габрово. „Полетът е пристигнал от летателна площадка „Драгановци“ и същия ден в 16:48 ч. е излетял за Скиатос, Гърция. „Летище София“ ЕАД води разследване по случая“, това признаха от аеропорта в официално съобщение. Частен самолет с петима души не бил проверен от граничната полиция на столичното летище. Самолетът е излетял от Габрово с междинно кацане в София на път за Гърция, обясни главният секретар на МВР Младен Маринов. Наземният оператор на полета на столичното летище не е уведомил гранична полиция, каза директорът й Светлан Кичиков и допълни, че това е сериозна грешка. Летищните оператори и гранична полиция се събират на съвещание утре. За грубото нарушение вече има разследване. До изясняване на обстоятелствата по случая т. нар. рамп-агент е с отнет служебен пропуск и е отстранен от изпълняване на служебните задължения, обясниха още от летището. Припомняме, че скандалът гръмна днес, след като лидерът на АБВ Румен Петков обяви, че самолет е минал без проверка през граничните власти. Информацията за бизнесмена Хинков е, че той е отличен предприемач, съчетал страстта към техническите изобретения и бизнес успеха. През 2013 г. е обявен за Изобретател на годината от патентното ведомство в категория „Машиностроене и строителство“. Фирмата му „Мехатроника“ е създадена по времето на социализма, а след това е приватизирана през 90-те години. Днес е едно успешно предприятие, което реализира продукцията си основно на международните пазари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Бизнесменът Мирослав Хинков и съпругата му пътували в самолета, пуснат без проверка на Летище „София“\t\t\t"}
{"url": "https://trud.bg/%d0%b5%d0%b4%d0%bd%d0%b0-%d0%bd%d0%be%d0%b2%d0%b0-%d0%ba%d0%be%d0%bb%d0%b0-%d0%bd%d0%b0-400-%d0%b4%d1%83%d1%88%d0%b8-%d0%be%d1%82-%d0%bd%d0%b0%d1%81%d0%b5%d0%bb%d0%b5%d0%bd%d0%b8%d0%b5%d1%82%d0%be/", "text": "Регистри­раха 18 хил. автомо­била България влиза в топ 5 на страните от ЕС с най-голям ръст на продажбите на нови коли. От януари до юни в страната са регистрирани малко над 18 хил. нови коли, което е ръст с 22,6% спрямо същия период на миналата година, сочат данните на Асоциацията на европейските производители на автомобили. По-голям ръст на продажбите за периода има само в Румъния (+33,5%), Унгария (+29%), Литва (24,6%) и Гърция (+23,7%). Ръстът на продажбите на нови коли се дължи на увеличението на доходите на хората и печалбите на фирмите в страната. Бързият ръст в продажбите на автомобили показва и бързо развитие на икономиката и на доходите. Но една друга класация показва, че все още се намираме на дъното сред страните от ЕС. България е на последно място в ЕС по продадени нови коли на човек от населението. За първите шест месеца на годината е регистриран по един нов автомобил на всеки 394 души от населението в България. Точно пред нас са Румъния с една нова кола на 328 души и Латвия – на 216 души. За сравнение във Франция един нов автомобил е регистриран на всеки 56 души от населението, а в Германия – на 45 души. Отличниците в ЕС обаче са жителите на Люксембург, където на всеки 19 души е купена по една нова кола, и то само за първата половина на годината. Ако продажбите на коли продължат със същите темпове до края на годината, на всеки 200 души у нас ще бъде купена по една нова кола, докато в Люксембург по една сделка ще има на всеки 10 души от населението. А причината за малкия брой на продадените нови коли у нас са ниските доходи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Една нова кола на 400 души от населението\t\t\t"}
{"url": "https://trud.bg/%d1%8e%d1%81%d0%b5%d0%b9%d0%bd-%d0%b1%d0%be%d0%bb%d1%82-%d1%81%d1%82%d0%b0%d0%b2%d0%b0-%d1%84%d1%83%d1%82%d0%b1%d0%be%d0%bb%d0%b8%d1%81%d1%82-%d0%b2-%d0%b0%d0%b2%d1%81%d1%82%d1%80%d0%b0%d0%bb%d0%b8/", "text": "Най – успешният   спортист   в   последните   години   Юсейн   Болт   не   изоставя   мечтата   си   да   стане   футболист ,  въпреки   че   вече   е   на години Притежателят   на   световните   рекорди   в   бягането   на и метра   ще   премине седмични   проби   в   австралийския Сентрал   Коуст   Маринърс който   се   състезава   в   елитната   дивизия А Изпълнителният   директор   на   клуба   Шон   Мийленкамп   се   надява   носителят   на златни   олимпийски   медала   да   премине   успешно   тестовете за   да   се   присъедини   към   тима което   ще   предизвика   по сериозен   интерес   към   австралийския   шампионат „ Това   е   страхотна   възможност   и   говорим   само   за   сериозен   футбол твърди   Мийленкамп Не   става   въпрос   за   трикове с   които   да   привлечем   внимание Преди   време   Болт   направи   една   тренировка   с   немския  „ Борусия “  Дортмунд и   игра   в   приятелски   мач   с   екипа   на   норвежкия Стрьомгодсет Ямаецът   обаче   мечтае   да   облече   фланелката   на   английския Манчестър   Юнайтед на   който   е   фен   от   дете Допълнителен   плюс   за   него   е че   спортен   директор   на Сентрал   Коуст   Маринърс и   Майк   Фелън който   е   бил   помощник треньор   на червените   дяволи от   епохата   на   сър   Алекс   Фъргюсън", "date": "2018.07.17", "title": " Юсейн Болт става футболист в Австралия"}
{"url": "https://trud.bg/%d0%bb%d1%8a%d0%b2%d0%b8%d1%86%d0%b8%d1%82%d0%b5-%d1%81-%d0%bf%d0%be%d1%87%d0%b5%d1%82%d0%bd%d0%b8-%d0%bc%d0%b5%d0%b4%d0%b0%d0%bb%d0%b8-%d0%be%d1%82-%d0%bc%d0%bc%d1%81/", "text": "Състезателките   от   женския   национален   отбор   по   волейбол   получиха   почетни   медали   от   Министерство   на   младежта   и   спорта   след   титлите   в   Златната   европейска   лига   и   междуконтиненталния Чалъндж турнир които   им   осигуриха   класиране   за   Лигата   на   нациите   догодина Отличията   бяха   връчени   лично   от   министър   Красен   Кралев „ Благодаря   ви   за   големия   успех   и   за   това че   защитавате   достойно   честта   на   България хората   тук   бяха   много   щастливи   и   следиха   с   вълнение   вашите   изяви заяви   министърът   и   обеща   да   съдейства   за   спечелване   на   домакинство   на   една   от   групите   на   Лигата   на   нациите", "date": "2018.07.17", "title": " „Лъвиците“ с почетни медали от ММС"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-203/", "text": "400 проби за чумата във Франция, за да потвърдят резултатите Дават средно по 327 лв. на глава добитък под селекционен контрол. Солидарни стопани даряват на фермери в засегнатите райони кози и овце.     Една нова кола на 400 души от населението Регистри­раха 18 хил. автомо­била за първите 6 месеца на годината. По ръст на продажбите влизаме в топ 5 на ЕС.         Европа се оказа незабележима в Хелзинки Тече процес на преконфигуриране на света, на търсене на новите геополитически баланси – анализ на Любомир Кючуков.           Без шега и усмивка животът е излишен къс от времето Всичко е преходно. Непреходен е само мързелът, казва писателят Боян Биолчев в интервю за „Труд“.         Памет за Дойранската епопея Във времето на джендъри и травестити лекарство срещу тази лудост са вярата и почитта към хората преди нас – статия на проф. Младен Григоров.         В окото на чумата Силует на министъра на земеделието, храните и горите Румен Порожанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Вижте акцентите в броя на вестник „Труд“ в сряда, 18 юли 2018"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d0%b7%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b5-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b8%d1%8f-%d0%b2%d0%bb%d0%b0%d0%b4/", "text": "Районното управление на МВР в Берковица обяви за издирване възрастен мъж, изчезнал безследно преди две седмици от дома си. На 3 юли 82-годишният Владимир Петков излязъл от апартамента си в ж.к. „Изгрев” в предбалканския град и тръгнал на разходка към центъра. Вечерта, след като не се прибрал в дома си, близките му подали сигнал за изчезването му в Районното управление. По техни данни възрастният мъж страда от старческа деменция. В деня на изчезването си Владимир Петков, известен като Владо Бореца,  е бил облечен в сив пуловер от изкуствена материя и в черно долнище на анцунг. Висок е около 162 – 168 см., със слабо прегърбено телосложение и бяла коса. Лицето му е овално и бледо, очите – кафяви, веждите гъсти, носът широк, има малки устни и щръкнали уши. „Умоляват се гражданите, които могат да дадат информация за местонахождението на Владимир Петков да се обадят на тел. 112, на телефоните за връзка с РУ Берковица 0953/88710 и 88720 или в най-близкото поделение на МВР”, съобщиха от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Обявиха за издирване изчезналия Владо Бореца от Берковица\t\t\t"}
{"url": "https://trud.bg/%d0%bd%d0%b0%d1%87%d0%b5%d0%b2%d0%b0-%d0%b7%d0%b0%d0%bc%d0%b8%d0%bd%d0%b0%d0%b2%d0%b0-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%be-%d0%b7%d0%b0-%d0%b6%d0%b5%d0%bd%d0%b8/", "text": "Александра   Начева   ще   участва   на   европейското   първенство   за   мъже   и   жени   в   Берлин   през   август .  Преди   дни  16- годишната   атлетка   спечели   титлата   на   континента   при   девойките   до  20  г .  с  14,18  метра . „ Това   ще   бъде   само   опит  –  призна   Начева . –  Това   състезание   ще   бъде   за   мъже   и   жени ,  аз   съм   още   под  18  години .“ Междувременно   стана   ясен   и   съставът   на   българския   отбор   за   Балканиадата   в   Стара   Загора   в   петък   и   събота .  От   него   отпадна   звездата   ни   в   дамския   спринт   Ивет   Лалова ,  която   лекува   травма .  В   тима   обаче   е   олимпийската   вицешампионка   в   скока   на   височина   Мирела   Демирева .", "date": "2018.07.17", "title": " Начева заминава на европейско за жени"}
{"url": "https://trud.bg/%d0%b4%d0%b0%d0%b2%d0%b0%d1%82-%d0%bd%d0%b0-%d1%81%d1%8a%d0%b4-25-%d0%b3%d0%be%d0%b4%d0%b8%d1%88%d0%b5%d0%bd-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-7/", "text": "Окръжна прокуратура – Кърджали внесе за разглеждане в Окръжен съд – Кърджали обвинителен акт срещу М.Х., на 25 г., за това, че влязъл в чуждо жилище нощем – престъпление по чл. 170, ал. 2 във вр. с ал. 1 от Наказателния кодекс и за умишлено убийство на 7-годишната си братовчедка Дамла, квалифицирано като престъпление по чл. 116, ал. 1, т. 4, т. 5, т. 6 и т. 8 във вр. с чл. 115 от Наказателния кодекс, съобщиха от държавното обвинение. Обвиненията се основават на събраните при разследването доказателства – разпити на свидетели, обяснения на обвиняемия, извършени съдебно-медицински експертизи и експертизи на приобщените веществени доказателства. От събраните при проведеното досъдебно производство доказателства е установено, че на 17.12.2017 г., в гр. М., обл. Кърджали, обвиняемият М. Х. е влезнал нощем в жилището, ползвано от С.М. и Г.М. и умъртвил чрез задушаване 7-годишната си братовчедка Д.М., за да прикрие противоправното влизане в чуждото жилище. Смъртта е настъпила по особено мъчителен начин за пострадалата. От извършената съдебно-медицинска експертиза на трупа на пострадалата категорично се установява, че причина за настъпването на смъртта на детето е задушаване /механична асфикция/ от затискане и запушване на дихателните отвори – уста и нос. В хода на досъдебното производство по отношение на обвиняемия е взета мярка за неотклонение „задържане под стража“, която не е променяна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " Дават на съд 25-годишен за убийството на 7-годишната Дамла в Момчилград"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d0%b5%d1%86-%d0%bf%d0%be%d0%b5%d0%bc%d0%b0-%d1%88%d0%ba%d0%be%d0%bb%d0%b0%d1%82%d0%b0-%d0%bd%d0%b0-%d0%bb%d0%b5%d0%b2%d1%81%d0%ba%d0%b8/", "text": "Волейболният  „ Левски “  привлече   италианско   светило   за   главен   треньор   в   школата   на   подрастващи . 51- годишният   Андреа   Буратини   идва   в   София   с  3- годишен   договор ,  след   като   в   продължение   на   девет   сезона   е   бил   начело   на   академията   на  „ Тренто “.  Той   има   общо  20  националния   титли   с   различни   отбори   до  16, 18  и  20- годишна   възраст   на   Ботуша ,  а   от  2013- а   е   начело   на   волейболното   училище   към   местната   федерация   и   обучава   треньори .  Буратини   ще   води   и   отборите   на  „ сините “  за   юноши   младша   и   старша   възраст . Мъжкият   тим   на  „ Левски “  пък   се   подсили   с   трима   нови   играчи   преди   предстоящия   сезон .  Посрещачът   Трифон   Лапков   се   завръща   в   България   след   златен   дубъл   с  „ Абиант “  Грьонинген в   Холандия а   към   тима   се   присъединяват   още   разпределителят   на Монтана Делчо   Раев   и   либерото   на Хебър Ивайло   Лалов", "date": "2018.07.17", "title": " Италианец поема школата на „Левски“"}
{"url": "https://trud.bg/92-%d0%b3%d0%be%d0%b4%d0%b8%d1%88%d0%bd%d0%b0-%d0%b4%d1%80%d1%8f%d0%bd%d0%be%d0%b2%d0%ba%d0%b0-%d1%85%d0%b2%d1%8a%d1%80%d0%bb%d0%b8-%d0%be%d1%82-%d1%82%d0%b5%d1%80%d0%b0%d1%81%d0%b0%d1%82%d0%b0-25-000/", "text": "92 – годишна баба от Дряново хвърли от терасата си плик с 25 бона след телефонна измама. Жената е подала сигнал в полицията в понеделник, когато била „ужилена” по сценария „съдействие на полицията за залавяне на телефонни измамници“. По указания на измамниците, възрастната жена хвърлила от терасата на дома си плик с 25 000 лв. По случая е образувано досъдебно производство. От полицията отново напомнят: Не се доверявайте и не давайте пари на непознати! Полицията не иска пари от гражданите! Институциите не събират пари на ръка! Искането на пари по телефона е категоричен знак за измама! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.17", "title": " 92-годишна дряновка хвърли от терасата 25 000 лева дар за ало измамници\t\t\t"}
