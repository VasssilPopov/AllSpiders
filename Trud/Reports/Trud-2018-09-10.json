{"url": "https://trud.bg/%d0%bc%d0%be%d1%81%d0%ba%d0%be%d0%b2%d1%81%d0%ba%d0%b0%d1%82%d0%b0-%d0%bf%d0%b0%d1%80%d1%82%d1%80%d0%b8%d0%b0%d1%80%d1%88%d0%b8%d1%8f-%d0%be%d1%81%d0%bf%d0%be%d1%80%d0%b8-%d1%81%d1%82%d0%b0%d1%82/", "text": "Московската партриаршия оспори статута на константинополската Вселенска патриаршия като „първа между равни“ сред православните църкви след решението на последната да даде автокефалия на Украинската правослвна църква – Киевски патриархат от Москва, пише електронното издание на вестник Kathimerini. Председателят на отдела за външноцърковни отношения към Московската патриаршия Иларион заяви, че Вселенската патриаршия „се представя за sui generis глава“ на 300-те милиона изповядващи православие по света. „Въпреки това, най-малко половината от православното население повече няма да признава (Патриарх Вартоломей) за примус сред семейството на православните църкви“, заяви Иларион, като добави, че предоставянето на автокефалия на украинската църква е стъпка „по пътя към войната“. Миналият петък, припомня „Катимерини“, Вселенската патриаршия назначи двама представители, които ще бъдат изпратени в Киев, за да обсъдят процеса на неговата независимост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Московската партриаршия оспори статута на Вселенската патриаршия"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b0%d1%82%d0%b0-%d0%be%d1%82%d0%b3%d0%be%d0%b2%d0%be%d1%80/", "text": "Премиерът постави задача на Цветанов и Сидеров да осигурят подкрепа за промените в кабинета „В четвъртък внасяме трите оставки в парламента. Политическата отговорност трябва да се понесе.” Това заяви премиерът Бойко Борисов на  . Задача на Цветанов и на Сидеров е да осигурят парламентарната подкрепа за промените в министерския съвет, подчерта Борисов. „Не можем да кажем, че имат вина за съответната катастрофа, но и не можем да се направим, че нищо не се е случило”, обяви той. Борисов подчерта, че се радва от добрата оценка, която дават всички участващи в управлението на министрите, които са подали оставки. „Колкото и да е широка фразата политическа отговорност – тя трябва да се понесе”, каза още той.  За да няма спекулации премиерът съобщи и имената на тримата, които ще наследят на постовете Ивайло Московски, Николай Нанков и Валентин Радев. Досегашният зам.-министър на икономиката Александър Манолев ще влезе в транспортното министерство. За министър на вътрешните работи Борисов предлага Младен Маринов, който в момента е главен секретар на МВР. В регионалното министерство ще влезе Петя Аврамова, която сега е депутат от ГЕРБ, а преди това е била и зам.-кмет във Враца, отговарящ за инфраструктурата. „Чух много внимателно аргументите на Валери Симеонов. Има много истина в оценката на министрите. Чух и моя заместник в партията и председател на ПГ на ГЕРБ Цветанов. Всяка партия иска да си защитава кадрите. Това е ясно”, каза още Борисов. Той благодари на участниците в Коалиционния съвет за диалога и подчерта, че занапред всички важни теми ще бъдат обсъждани на него. „Разгледахме направеното досега, разгледахме изпълнението на програмата. Там, където имаме безспорни успехи, продължаваме. Там, където имаме слабости или недостатъчно добро изпълнение, се набелязаха мерки”, заяви премиерът. Той обяви, че следващия понеделник, отново от 10.00 часа сутринта, ще се проведе поредно заседание на Коалиционния съвет.   Валентин Радев доволен от номинацията на Маринов  Доволен съм, че за нов министър е посочен Младен Маринов, който е човек от системата. С него сме работили прекрасно, и това ще е продължение на това, което досега сме правили. „Така прави ГЕРБ, други политици в предишни управления не са поемали такава отговорност”, допълни той,.  Валентин Радев подчерта, че не се чувства жертва на обстоятелствата, защото по думите му премиерът е взел правилно решение след трагедията край Своге. „Не съм облекчен. Облекчен съм дотолкова, доколкото е посочен като номиниран Младен Маринов, с когото работим прекрасно, и това е продължение на това, което сме правили”, категоричен беше Радев.   Сидеров съзря заговор, Цветанов отрече Лидерът на „Атака“: Оставките се подават пред премиера, той ги приема или не ги приема „Има заговор срещу премиера, като целта е дестабилизация и предсрочни избори.” Това обяви лидерът на „Атака” Волен Сидеров преди началото на днешното заседание на Коалиционния съвет. „В този заговор участват НФСБ, хора от ГЕРБ, приближени на Борисов, и част от бившия Реформаторски блок“, подчерта Сидеров. Няма заговор срещу премиера Борисов, успокои председателят на ПГ на ГЕРБ Цветан Цветанов след края на заседанието. „В ГЕРБ сме единни, никога не е имало разминаване в позициите ни”, категоричен бе той. „Силата на демокрацията е, когато имаш способността да чуеш и различното мнение, силата на стабилността на държавата е, когато успеем да се обединим около една позиция”, отсече заместник-председателят на ГЕРБ. „Не очаквайте винаги да имаме еднакво мнение,” заяви Цветанов. Той коментира и твърденията на БСП, че има напрежение между Борисов и Цветанов. Вторият в ГЕРБ се обърна към Корнелия Нинова с думите: „Да бъде спокойна. Няма никакво напрежение между Борисов и Цветанов и няма никакво напрежение между парламентарната група и премиера Борисов.“   Светлана Тилкова – Алена, специално за „Труд”: Денят 13 септември носи глобална промяна Премиерът Борисов обяви имената на новите министри на 10 септември. Датата е носител на ново начало, но и на властови инат. Подходящият за обявяване на новите кандидатури ден не ни гарантира обаче, че те или някои от тях са подходящи за съответните постове, независимо колко добре са се представили на досегашните си позиции. Астрологичният акцент в многообразието на хороскопа казва, че тримата нови министри са длъжни да проявяват перфекционизъм, на който може да не са свикнали, да се ровят и в привидно ненужните детайли, да поправят пропуските на мига от позицията на поста си, което не винаги ще е възможно заради йерархията, в която участват и хора, освен безхаберни, но и съзнателно провокиращи проблеми, или прикриващи ги. Избегнат ли точно тези подводни камъни тримата нови министри няма да бъдат наказвани с оставки, без вина. Денят 13 септември, в който ще се гласуват оставките на старите министри и ще положат клетва новите, е носител на глобална промяна – положителна или отрицателна. Важното е, че съществуващото положение ще се промени.   Предложеният за вътрешен министър Младен Маринов Роден в Скорпион, критичен и самокритичен, на дата – 21 ноември, която му помага да общува, но не позволява да забравя подадената му за помощ ръка. Съдбовният му път изисква да живее зад граница или често да пътува, което ще го предпази от бъдещи проблеми на поста министър на МВР. Денят на избора му е носител на стабилност, успокояване и проява на професионализъм, но е изпитание за неговата чест и достойнство.   Предложеният за транспортен министър Александър Манолев Роден в Телец, на дата – 28 април, която му носи целеустременост и успех, ако овладява ината си и прибързаността заложена както в деня, така и в неговия Съдбовен път, което е под въпрос.  Луната в Овен също допринася за импулсивността му, но Марс в Рак му помага да е отлична опора на подчинените си. Денят на избора му е в лична година на анализ и професионализъм, в месец на себеанализ и бързо поправяне на грешките и в ден на материална стабилизация.   Предложената за строителен министър Петя Аврамова Родена в Близнаци на дата – 29 май, която изисква от нея да следва неотклонно пътя си и да не допуска намеса на „добронамерени”, но всъщност злонамерени хора в решенията и със Съдбовен път, орисващ я на материална стабилност, но налагащ също така да намира баланс в отношенията. Ако успее да притъпи егото си и желанието да блести на всяка цена, би могла да въдворява ред в хаоса.  Денят на избора й е в заключителна, емоционална година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.10", "title": " Бойко Борисов: Политическата отговорност трябва да се понесе (обзор)\t\t\t"}
{"url": "https://trud.bg/%d1%82%d0%b5%d1%85%d0%bd%d0%b8%d1%87%d0%b5%d1%81%d0%ba%d0%b8-%d1%81%d1%80%d0%b8%d0%b2-%d0%b1%d0%bb%d0%be%d0%ba%d0%b8%d1%80%d0%b0-%d0%bf%d0%be%d1%81%d0%be%d0%bb%d1%81%d1%82%d0%b2%d0%be%d1%82%d0%be/", "text": "Мисията ни ще удължи краткото си работното време утре, за да приема заявления Сериозен технически проблем е причина посолството ни в Лондон да не приема българи от няколко дни. За това съобщиха пред “Труд” нашенци, оставени да чакат пред вратите на мисията ни. “Системата е паднала”, гласи обяснението на служителите в посолството, които от време на време излизали, за да отпратят хората, събрали се да чакат. Специалистите работели от няколко дни, когато възникнал проблемът, но не били сигурни, че ще могат да го оправят до понеделник, затова от посолството не съобщили официално за проблема. Единствената информация за случая е бележката на входа, с която се запознаваш, когато пристигнеш на място, разказва пред “Труд” Драгомир Антонов (виж снимката). Не е ясно кога системата ще заработи, а от бележката дори не става ясно кога е “днес”, възмутиха се нашенци пред “Труд”. “Идването ми до Лондон ми коства около 200 паунда. Посолството ни явно не разчита на интернет”, разказа Драгомир. Вчера на хората, които са изразили готовност да изчакат, докато системата тръгне, е отказано да бъдат приети след 13.30, когато приключва официалното работно време на посолството ни. “Има проблем с интернет връзката. Доставчикът е обещал всеки момент да възстанови услугата. От вторник ще се приемат заявки на граждани с удължено работно време”, обясниха от външно министерство пред “Труд”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Технически срив блокира посолството ни в Лондон\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%89%d0%b0%d0%bd%d0%b4-%d0%bd%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8%d1%8f-%d0%bf%d0%b0%d0%bd%d0%b0/", "text": "България бе представена със свой щанд на Международния панаир на книгата в Москва, който се проведе от 5 до 9 септември. С подкрепата на Министерството на културата Българският културен институт в руската столица организира представянето на осем издателства, различни презентации на нови литературни произведения, а също и на книги на български автори, преведени на руски език. Съпътстващо събитие бе Международният конгрес на преводачите, който връчи своите специални награди „Чети Русия”. В голямата зала на „Пашков дом” на Руската държавна библиотека в категорията „Поезия“ международно жури присъди най-високото си отличие на българския поет и преводач Кирил Кадийски. Той получи наградата за сборника със стихове „Избрано” от Фьодор Тютчев от издателство „Нов Златорог”. Кирил Кадийски се срещна с руската публика на българския щанд на Московския панаир на книгата и чете свои стихове  на импровизиран рецитал.", "date": "2018.09.10", "title": " Български щанд на Международния панаир на книгата в Москва"}
{"url": "https://trud.bg/%d0%b8%d0%bc%d0%b0%d0%bc-%d0%bb%d0%b8-%d0%bf%d1%80%d0%b0%d0%b2%d0%be-%d0%bd%d0%b0-%d0%be%d0%b1%d0%b5%d0%b7%d1%89%d0%b5%d1%82%d0%b5%d0%bd%d0%b8%d1%8f-%d0%be%d1%82-%d0%b1%d1%8e%d1%80%d0%be%d1%82%d0%be/", "text": "Въпрос:  Искам да ви попитам имам ли право на парични обезщетения от бюрото по труда, ако ме съкратят по време на срока на изпитване, и ако да – за какъв период от време?  З. Недялков, гр. Смолян Отговор:  Съгласно чл. 67 от Кодекса на труда (КТ), трудовият договор може да бъде сключен: 1. за неопределено време; 2. като срочен трудов договор. В чл. 70, ал. 1 от КТ е предвидено, че окончателното приемане на работа на работника или служителя може да се предшества от договор със срок за изпитване до 6 месеца. Основното предназначение на срока за изпитване е страната, в чиято полза е уговорен да се увери, че работата е подходяща за съответното лице, че се изпълнява съгласно условията и изискванията, определени от работодателя. Срокът за изпитване не е срок на договора. Пълният отговор четете в  .", "date": "2018.09.10", "title": " Имам ли право на обезщетения от бюрото по труда, ако ме съкратят в срока на изпитване?"}
{"url": "https://trud.bg/%d1%83%d1%80%d0%b0%d0%b3%d0%b0%d0%bd%d1%8a%d1%82-%d1%84%d0%bb%d0%be%d1%80%d0%b5%d0%bd%d1%86%d0%b8%d1%8f-%d1%81%d0%b5-%d0%b7%d0%b0%d1%81%d0%b8%d0%bb%d0%b8-%d0%b4%d0%be-%d0%b1%d1%83/", "text": "Ураганът „Флоренция“ се засили до буря от 4 степен по петстепенната скала, съобщиха от американската метеорологична служба, предаде АФП. Националният център за урагани съобщи, че атлантическият ураган, който заплашва югоизточните щати на САЩ е „продължил да се засилва бързо“. Скоростта на ветровете е достигнала до 195 километра в час. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Ураганът „Флоренция“ се засили до буря от 4 степен"}
{"url": "https://trud.bg/%d0%b1%d0%b0%d0%bd%d1%8a%d0%bd-%d1%82%d1%80%d1%8a%d0%bc%d0%bf-%d0%b5-%d0%b8%d0%b7%d0%bf%d1%80%d0%b0%d0%b2%d0%b5%d0%bd-%d0%bf%d1%80%d0%b5%d0%b4-%d0%bf%d1%80%d0%b5%d0%b2%d1%80%d0%b0%d1%82/", "text": "Президентът на САЩ Доналд Тръмп е изправен пред преврат, заяви пред Ройтерс бившият главен стратег на Белия дом Стив Банън по повод анонимната статия в “Ню Йорк таймс” от миналата седмица. В нея неназован висш US чиновник описва неспособността на Тръмп да управлява и борбата на подчинените му да запазят сигурността на страната. “Това е преврат, ясно ли е? За последен път САЩ са били в подобна криза през лятото на 1862 г., когато ген. Макклелън поставя под съмнение способността на Ейбрахам Линкълн като главнокомандващ”, смята Банън. Коментарът му идва, след като в петък Доналд Тръмп поиска от министерството на правосъдието да открие кой е написал статията, смятайки я за въпрос от значение за националната сигурност. Самият Банън бе уволнен от поста си в Белия дом през август 2017 г., но твърди, че сам е подал оставка. В момента бившият стратег е зает с организацията на европейски проект, който да мобилизира и обедини евроскептични популистки партии преди изборите за ЕП през май 2019 г. и да формира силна група в институцията.", "date": "2018.09.10", "title": " Банън: Тръмп е изправен пред преврат"}
{"url": "https://trud.bg/%d1%88%d0%be%d1%84%d1%8c%d0%be%d1%80%d1%8a%d1%82-%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0%d0%bb%d0%b8%d1%8f-%d0%ba%d1%80%d0%b0%d1%8f-%d1%81%d0%b2%d0%be/", "text": "За Григор Григоров 25 август започва традиционно. В края на деня 17 души не са между живите, а шофьорът с 40 години професионален стаж е друг човек. „Сутринта като отидох да ги взимам, сигурно 5-6 жени ме прегръщаха и ме целуваха, че ще пътуваме заедно. Но как да знае човек, че това ще е последният ден…”, спомня си мъжът. Григоров засега е единственият обвиняем за трагедията край Своге. Разказва, че за него затворът вече не е сграда, а усещане вътре в него. „Седя си вкъщи, не мога да изляза навън. Съвестта, трудно ми е. Постоянно мисля за тези хора. Те бяха приятели, приятели. Представям си какво е на близките им. На ранените, които са все още сигурно по болници. Съжалявам за всичко, което се случи. Искам да изкажа съболзенования на близките на загиналите. Те бяха близки приятели от години. Също да изкажа на пострадалите съжаления”, заяви той пред  . Мъжът няма спомен от фаталния момент. Задава си много въпроси. И чака съзнанието да му подаде ръка: „Дали съм помагал, дали съм направил всичко, което е било по силите ми? Аз съм от живите, но какво съм направил за останалите след трагедията? Каквото и да им кажа е малко. Нито може да се върне случилото се. Аз не мога да си простя, дано те могат да ми простят. На много от тях имам телефоните, но как да звънна? Какво да им кажа…?”. Обяснява липсата на втори технически преглед с пропуск: „Ако съм виновен и имам вина, ще я понеса”. Дни след трагедията, в подкрепа на Григоров се подписаха хиляди. Стотици излязоха на протест с искане за пълно разследване и справедливост. Признава, че е изненадан от инициативата. Григоров е в дома си, освободен под парична гаранция, в очакване на процес, който да извади наяве причините за катастрофата, отнела 17 живота. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Шофьорът на катастрофиралия края Своге автобус: Аз не мога да си простя"}
{"url": "https://trud.bg/%d0%bf%d0%be%d0%b6%d0%b0%d1%80-%d0%bf%d0%bb%d0%b0%d0%bc%d0%bd%d0%b0-%d0%bd%d0%b0-%d0%bc%d0%b5%d1%82%d1%80%d0%b8-%d0%be%d1%82-%d0%ba%d1%8a%d1%89%d0%b8-%d0%ba%d1%80%d0%b0%d0%b9-%d0%b2%d0%be%d0%b9%d0%bd/", "text": "Запалени стърнища вдигнаха на крак пожарникари и служители на горското стопанство в карловското село Войнягово. Огънят е обхванал земеделски насаждения на площ от 10 дка. Пламъците стигнали опасно близо до крайните къщи, но екипи на карловската противопожарна служба локализирали огъня, информира  . Силният вятър в района допълнително затрудни гасенето на пожара. Няма пострадали, нито нанесени сериозни материални щети. Пожарът е потушен, но все още има тлеещи огнища в района. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Пожар пламна на метри от къщи край Войнягово"}
{"url": "https://trud.bg/%d1%88%d0%b2%d0%b5%d0%b4-%d1%81%d0%bf%d0%b5%d1%87%d0%b5%d0%bb%d0%b8-%d1%82%d1%83%d1%80%d0%bd%d0%b8%d1%80%d0%b0-%d0%b2-%d0%bb%d0%b0%d0%b9%d1%82%d1%85%d0%b0%d1%83%d1%81-%d0%b3%d0%be%d0%bb%d1%84/", "text": "Шведът Магнус Атлеви спечели най-престижния турнир у нас в последните години European Tour Senior Classic. На второто и трето място се класираха уелсецът Стивън Дод и южноафриканецът Джеймс Кингстън. Домакин на състезанието за професионалисти с награден фонд 250 000 евро бе курортът „Лайтхаус Голф&Спа“ край Балчик. В надпреварата участваха близо 80 изявени голфъри на възраст над 50 години. Най-именитият от тях Ян Уснам, шампион от „Мастърс“ през 1991 г. и главен дизайнер на българското игрище, завърши на 10-о място. Елитният турнир бе кулминацията в честванията на 10-ата годишнина от откриването на курорта „Лайтхаус Голф&Спа“. Той единствен от България фигурира като дестинация в мрежата на една от най-големите спортни организации в света European Tour, обединяваща голф комплекси от световна класа в Европа, Близкия Изток и Югоизточна Азия. Състезанието там се проведе с подкрепата на Министерството на туризма, което имаше щанд на игрището и покани всички участници да опознаят България като туристическо направление. Завършилият турнир по голф е уникален по рода си и гостува на ротационен принцип само в клубове, членуващи European Tour.", "date": "2018.09.10", "title": " Швед спечели турнира в „Лайтхаус Голф&Спа“"}
{"url": "https://trud.bg/%d0%bc%d0%be%d1%80%d0%ba%d0%be%d0%b2%d0%b8%d1%82%d0%b5-%d1%81%d0%b0-%d0%bd%d0%b0-%d0%bf%d1%80%d0%b8%d0%b2%d1%8a%d1%80%d1%88%d0%b2%d0%b0%d0%bd%d0%b5-%d0%bd%d0%be-%d1%82%d0%be%d1%8f%d0%b3%d0%b8%d1%82/", "text": "Няма ли договор с Гърция, няма НАТО Навремето американецът Джон Рид за руската революция от 2017 година бе написал, че това са десет дни, които разтърсиха света. Нещо такова. Какво ли ще напишат след години хронистите за тези четири дни- от 5 до 8 септември 2018 г., в които първите хора на международната общност, каквото и да означава това, се опитаха да преобърнат настроенията на македонците за референдума на 30 септември? Тогава, в последната неделя на септември те трябва да отговорят на въпроса дали са за членство на Македония в НАТО и в ЕС и дали подкрепят Договора с Гърция? Първо Йенс Столтенберг отиде в сряда и четвъртък , после в петък – Себастиян Курц, а в събота, в Деня на независимостта- самата Ангела Меркел. Сега чакат Макрон да прати видеопослание, бил обещал, не можел лично да отиде, а и американците ще се обадят или пратят някой… Познавам манталитета на македонеца, независимо дали е статистически среден, по-долен или по-горен, познавам бедната му провинциална измъчена душица, която се терзае дълбоко в тези дни и се досещам какво си мисли той, социално разноетажният вардарец. Щом толкова са се загрижили за нас и за нашия референдум тези зад граница, щом така нагъсто ни наобикалят, значи нещо с него не е наред. Или сме я закъсали яко, или отново искат да ни погъделичкат, че сме пъпа на света за тях. Не съм сигурен това някакво чувство на практичност ли е, на историческа фаталност и обреченост ли, на неразбиране на значимостта на момента ли е, или всичко заедно… Но го има. В битовия календар на македонците септември винаги е бил свързван с началото на учебната година на 1- во число и с айвара, тяхната лютеница, която всеки втори прави от печени червени чушки. А от 1991 година септември се свързва и с датата 8-ми, когато на референдум те се изясниха републиката им да стане независима и суверенна държава, което на практика означаваше да се откъсне от някогашната Титова Югославия. Случи се… Та, тъкмо на този 8 септември, когато македонците празнуват държавния си празник, който наричат „Третия Илинден, в Скопие за пръв път пристигна на официално посещение германски канцлер. Ако не броим едно няколкоминутно наминаване през 1999 година поради кризата с бежанците от Косово на Герхард Шрьодер. Да, Ангела Меркел, силният човек на Европа, гостува на колегата си Зоран Заев в Скопие. Да се чудиш на сдържаната и дисциплинирана арийка как се сети или кой й даде акъл тъкмо на този празник да кацне край Вардар. Хайде, да беше някаква проява на нашия Борисов със Заев, човек да разбере преднамереното търсене на всякакъв вид символност в нея. Българският премиер ги обича тези театри, Заев също не остава назад, пък и българо-македонската публика харесва представленията, май… Поне да бяха се договорили за нещо съвсем практично, като обслужването на граничните пунктове на едно гише, та да намалят дългите опашки. Както го направиха Зоран Заев и Александър Вучич на последната им среща, потвърдили важността и ефикасността на „диагоналната връзка“ премиер- президент. Но Меркел, край Вардар тъкмо на Деня на независимостта, при това за първи път в отношенията между Берлин и Скопие… Впрочем, преди няколко години в нейната балканска обиколка Ангела демонстративно заобиколи Македония, за да натрие муцуната на тогавашния премиер Никола Груевски и да даде от ясен и по-ясен знак, че с този премиер и с този авторитарен режим бившата югорепублика е в режим на строга изолация. Сякаш да припомни това свое отношение към управлението на Груевски и на неговите роднини от „Фамилията“, сега Меркел отказа да се види с президента Георге Иванов. Вероятно защото го смята за продукт на „онзи режим“ предвид неговият опортюнизъм по отношение на договора с Гърция от Преспа, пък и този с България. И предвид цялото му политическо антиконституционно поведение все във връзка с тези договори и с някои приети и гласувани в парламента закони. Сега вече е друго- извън препоръките към македонските гласоподаватели на 30 септември да не си останат у дома и по такъв начин да пропуснат историческия шанс да подкрепят референдума, Меркел бе достатъчно конкретна: вратата за НАТО и ЕС е отворена за Македония, но… все пак, „без да ви плаша, има определени условия, които трябва да се изпълнят и всички страни-членки да се съгласят с това. Без решение за името, няма членство. Тези два въпроса са тясно свързани… Не ви плаша, не ви се заканвам“… Така ли? Свършиха ли вече морковите, та размахвате елегантно тоягите? Е, има и нещо практично- германски експерт ще бъде вече съветник в правителството на Заев по въпросите на реформите, особено в икономиката, след Меркел в различни срокове, но пак около референдума, се очакват още две високопоставени немски визити- на външния министър и на министърката на отбраната. Явно Скопие влиза във фокуса на вниманието на Берлин, каквото и да означава това в перспектива. А иначе как да не се обърка човек- името, та името… Във въпроса на референдума темата за името изобщо не е спомената, там питат за НАТО и за ЕС и за договора с Гърция. Но очевидно там е зарито кучето- зад паравана на примамливото членство с обещания за повече стабилност и просперитет и висок жизнен стандарт големият въпрос е как македонците да бъдат примамени на 30 септември да подкрепят бъдещото название на държавата си Република Северна Македония. Впрочем, по този въпрос тук сме писали достатъчно, за да се спираме сега на него. Не по-малко директен в посланието си бе и генералният секретар на НАТО Йенс Столтенберг, който бе в Скопие три дни преди Меркел. Но нито една от препоръките му не донесе изненада, просто защото той до този момент използваше всеки повод и всяко място, за да каже съвсем конкретно и пределно ясно- няма ли договор с Гърция, няма НАТО. И сега така- излизайте да гласувате на 30 септември, щото… В отговор местните хора кръстиха улица на името на Столтенберг, но уточниха, че това не е заради Йенс, а заради баща му, който като норвежки политик по време и след земетресението в Скопие през юли 1963 година, направил доста да се помогне на пострадалите от труса. Приемственост, един вид. И ротационният председател на Съвета на Европейския съюз австрийският президент Себастиян Курц прекара няколко часа в Скопие. Той не е непознат там- преди три години, като външен министър на Австрия и по покана на тогавашния премиер Никола Груевски, бе в Скопие, за да участва в контрамитинга на ВМРО-ДПМНЕ, организиран като отговор на проведения от опозицията предишния ден хиляден протест против режима на Груевски. Партията на Курц и ВМРО-ДПМНЕ са от едно европейско политическо семейство, това на Европейската народна партия, и присъствието на Курц тогава бе рекламирано като нормална междупартийна подкрепа. Сега обаче младият премиер бе гост на Зоран Заев, който ръководи политическа сила, членка на друго европейско политическо семейство. Нищо де, когато ръководиш Съвета на ЕС, ти си един вид надпартиен и наднационален, защо да не отидеш до Скопие и да потупаш Заев по рамото и да кажеш на своите домакини колко хубаво би било ако станете членове на ЕС. Но, вижте там, договора с Гърция, името, това-онова… Колкото обаче посланията на Курц да бяха смислени, те останаха на заден план поради сериозния гаф на македонския протокол, който беше закачил на пилона пред сградата на правителството, където Курц бе посрещнат от Заев, националния флаг на Латвия, а не на Австрия. Социалните мрежи полудяха, медиите пишеха само за това, опозицията реагира и поиска уволненията на чиновниците от протокола и по принципа от „частното към общото“, оставките на целия кабинет начело със Заев, докато цялата визата на Курц бе изтикана някъде в ъгъла. Това пък лично на мен ми даде повод да си спомня един случай, когато и българският държавен флаг бе обърнат с червения цвят напред, „като на война“, както се казва. Но за това- друг път.      ", "date": "2018.09.10", "title": " Морковите са на привършване, но тоягите стават повече\t\t\t"}
{"url": "https://trud.bg/%d0%b0%d0%bb%d0%b4%d0%b5-%d0%b3%d0%be%d1%82%d0%be%d0%b2-%d0%b7%d0%b0-%d1%81%d1%8a%d1%8e%d0%b7-%d1%81-%d0%bc%d0%b0%d0%ba%d1%80%d0%be%d0%bd/", "text": "Париж реагира резервирано на идеята Председателят на групата Алианса на либералите и демократите в Европа (АЛДЕ) в Европарламента Ги Верхофстат обяви, че е готов за обща проевропейска кампания с партията на френския президент Еманюел Макрон “Република, напред!”, която да пребори популизма. “Нашата цел е да създадем сериозна група в бъдещия Европарламент, която да спре националистическата вълна”, каза Верхофстат в интервю за френския в. “Уест Франс”. Коалицията може да бъде официално обявена през октомври и още няма име, но “Генерация Европа” е сред възможностите, каза белгийският политик. Идеята му бе озвучена на фона на ръст на популярността на крайнодесни формации в ЕС. Основен тласък за инициативата на Верхофстат е скорошната среща между консервативния унгарски премиер Виктор Орбан и италианският вътрешен министър Матео Салвини, лидер на националистическата “Лига”. Двамата обявиха, че ще работят заедно, за да се противопоставят на промиграционен блок, според тях воден от Макрон. “Битката на евровот 2019 ще бъде между националистически популисти, от една страна, и проевропейската алтернатива, от друга”, смята Верхофстат. В интервюто той категорично отхвърли мерките на традиционните партии за разрешаване на “европейската криза”, които според него само влошават проблема. Подкрепи и критиките на Макрон срещу системата “водещ кандидат” за шеф на Европейската комисия, който я оглавява в случай на победа на партията му на евроизборите. “Това е система, в която Меркел избира кой ще бъде следващият председател на ЕК”, каза Верхофстат. Съюз на АЛДЕ с френската президентска партия би сложил край на спекулациите с кого ще се коалира Макрон или ще бъде самостоятелен играч за вота за ЕП. “Засега не сме готови за подобен алианс”, резервирано коментира вчера председателят на “Република, напред!” Кристоф Кастанер.  ", "date": "2018.09.10", "title": " АЛДЕ готов за съюз с Макрон\t\t\t"}
{"url": "https://trud.bg/%d1%84%d0%b8%d0%bd%d0%b0%d0%bd%d1%81%d0%b8%d1%81%d1%82%d1%8a%d1%82-%d0%b4%d0%be%d1%86-%d0%b5%d0%bc%d0%b8%d0%bb-%d1%85%d1%8a%d1%80%d1%81%d0%b5%d0%b2-%d0%bf%d1%80%d0%b5%d0%b4-%d1%82%d1%80/", "text": "При обиските в офисите на семейство Арабаджиеви полицейските детективи намерили екселска таблица, в която техните счетоводителки описали невнесените данъци от Захарния им комбинат и фирмите, през които е станало това. Представяте ли си какво нахалство?!   – един от най-авторитетните финансисти в България, не бърза да се възмущава. „Никога не съм се занимавал с данъчни измами – казва той – и не знам каква е практиката при тях. Полицаите по-добре от мен я познават. Но аз не мога да си представя престъпник, който ще документира доказателства за престъплението си и така прегледно ще ги съхранява.” – Какво си мислите, г-н Хърсев, като финансист, когато гледате репортажите с дебелите пачки и маскираните ченгета, които ги вадят от сейфове, златисти мебели и кутии в къщите на обвиняемите за данъчни измами и пране на пари Миню Стайков и Ветко Арабаджие. – Честно казано, мен гледките на такива суми в банкноти не ме впечатляват много. Понеже като фанансист съм работил при всякакви условия – включително, когато банките поради мораториума върху задълженията на Булбанк бяха принудени да държат огромни количества банкноти в наличност. Занимавал съм се по едно време и с печатане на цялата парична маса в България, така че съм виждал и цели вагони с банкноти даже. – Но 10 милиона в кеш в чертозите на Арабаджиеви! В кутии за обувки, включително! – Идея нямам по каква причина собственикът на тези банкноти си ги е държал в наличност. Но така или иначе, това не е нито престъпно, нито укоримо. Всеки има право да държи парите си под каквато форма реши. Наличността на 10 милиона в банкноти не доказва каквото и да било. – Така да е. Но от прокуратурата съобщават, че тия 10 милиона са вероятно препрани и изтеглени от разни провинциални клонове на банки двайсет дни преди арестите в родата. Това звучи ли ви житейски правдоподобно на вас? – Виждал съм всякакви случаи и всякакви видове разплащане между физически лица. Ако няма нарушение на законите, само по себе си тегленето на каквито и да е суми от банки не е укоримо. То си има вероятно някаква причина. Някой може да се притеснява да държи парите си в някоя банка и да предпочита да ги съхранява под дюшека, в долапа, в кутии, в буркани. По едно време това беше масова практика. Показването на банкнотите, които някой държи в дома си, по телевизиите и в печата, създава впечатление за нещо нередно, съгласен съм. Но и да има такова нещо, то засега не е доказано. – Казахте ми предварително, че изявленията на прокуратурата във връзка с арестите на видни хора от едрия бизнес са твърде лаконични – заради следствената тайна сигурно – и не могат да ви ориентират в случилото се. Но сигурно бихте могъл да задоволите като експерт силното ни любопитство – какви са тия измами с ДДС, от които се трупат такива невиждани накуп пари? – Измамите с данъка върху добавената стойност (ДДС) са болен проблем не само у нас, а и в доста други държави. Този данък се прилага в Европейския съюз (ЕС). В Съединените щати никога не са имали ДДС и подозирам, че няма да имат. Аз, както ви споменах, не върша по цял ден данъчни измами, но тъй като и вие, и ваша колежка от Нова тв ме попитахте, аз специално проверих какво пише за тях в Наръчника на митническата и приходна агенция на Нейно британско величество. Там има класификация на измамите с ДДС – в 13 варианта. На британците може да им се вярва, защото те са шампиони по тези измами. Те имат най-големите проценти в ЕС на несъбран или неправомерно изтеглен от бюджета ДДС, който вероятно е присвоен. Класацията е от 2016 г. В нея България е сред отличничките, нашите проценти са около 20 и намаляват от година на година. За сравнение – в Румъния и Унгария спестеният ДДД стига до 40%. – Браво на нас, ако не сме послъгали за класацията… Но как се „спестява” ДДС, какви са начините? – Най-известният от тях се нарича „продажба на стоки без фактура”. Човек има данъчен кредит, който му се изплаща и който той връща въз основа на документация. Когато отчете по-малко продажби, той признава за плащане по-малко данък и разликата неправомерно остава в негова полза. Това е най-масовата измама. В ресторанта например човекът отчита, че е купил продукти, приготвя ястия, сервира ги, прибира в брой парите, манипулира касови бонове и фактури, после отчита само половината от продажбите. И взима за нерегистрираните продажби същите суми, както за регистрираните. – Ясно. – Има и друг вид измама – чрез снабдяване с фактури, в които се вписват недействителни покупки или такива, които не са изцяло фалшиви, но са повече от реалните. Това се случваше и в България. Нали помните, че имаше продавачи и купувачи на фактури на пазара в Илиянци? То беше преди у нас да се установи доста твърда система на фискален контрол при изплащането и връщането на ДДС. Фирмите купуваха фалшивите фактури за смешни пари, отчитаха на тях, че са направили реални покупки и така си присвояваха правото да приспаднат повече ДДС. Това отмина, след като данъчните проверки на място станаха задължителни. Не е трудно да се провери дали фактурата, с която някой претендира за ползване на данъчен кредит, е в дневника за продажби на издателя й. – Само че има и други методи за измама, нали така? Не помня измамниците да са излизали в голяма ваканция. – Да се спрем на т.нар. „фиктивни търговци”. Те са много популярни в Южна Европа. Правят си фирми, регистрират ги по ДДС и започват да издават фактури – така дават възможност на фиктивни купувачи на техните несъществуващи стоки да претендират за данъчен кредит и после делят с тях присвоения данък върху добавената стойност. У нас този вид измама е много рядко практикувана. – Защо така? – Защото имаме система за насрещни данъчни проверки – и на прихващане, и на възстановяване. Фактурите на фиктивните търговци не се признават. За сметка на това в България се практикува измамата, наречена „пренасочване” (в превод от английски): твърди се, че една продукция е изнесена, а тя не е напускала пределите на страната и е тихомълком продадена. Съгласно европейските регламенти, при износа търговецът не дължи ДДС, а има право да му бъде възстановен по фактурите за покупките на суровините, с които е произведена неговата продукция. Той, от една страна я продава и си получава парите, а от друга – твърди, показвайки неистински документи, че тя е изнесена в друга държава и данък върху продажбата й не му се начислява. Така остават невнесени 20% (или 9% в туристическия бизнес). Тази измама е трудна за доказване, защото изисква насрещна проверка в друга държава. – По делото „Арабаджиеви” прокурорите говорят за „липсващ търговец”. – Това е фундаментален вид измама, която се осъществява в повече от една страна от европейската общност. Търговецът може да се нарече и „изчезващ”, тъй като не липсва, а създава фирма, регистрира я по ДДС, купува стока – обикновено бързоликвидна, от френска фирма, да речем, която му я продава с нулев ДДС. При това търговецът е длъжен да си самофактурира ДДС. И ако ползва френската стока за преработка – да я продава с данък, ако не – като си начисли ДДС, да го внесе. Той обаче не прави това. Не плаща нищо и в един момент изчезва. – Чиста работа. – Схемата с „изчезващия търговец” има една разновидност, наречена „въртележка”, в която се нареждат няколко буферни фирми, обикновено офшорни. Измамникът купува стоката с нулевия ДДС от френския търговец, фактурира я на фирмата си, тя я продава на друга, тя на трета … – така стоката няколко пъти се препродава, за да може крайният купувач да претендира, че изобщо няма идея кой е измамникът, доставил стоката от Франция. Във „въртележката” последната буферна фирма изнася стоката обратно към Франция. Така се превъртат документите – французинът на измамника, той на първия бушон, той на втория, той на третия, а той – на французина. Така третият – този, който изнася стоката извън България, усвоява ДДС-то, което първият не е платил – взима го от бюджета. – Кажете, че го краде. – Ами да, това е кражба от бюджета. Има една, наречена „измама на работодателя”, свързана с работната сила. Фирмата, която доставя работниците, фактурира с ДДС, не го внася, отчита само разходи за заплати и изчезва. – И после се питаме защо е празен бюджетът! – Има и изкуствени фалити, и създаване на фирми с ДДС от лица, които нямат право и обратно –има фирми, които са длъжни да се регистрират по ДДС, а не го правят. Това са все престъпления, които нанасят вреда на фиска на страната. – А забогателите с тях вместо „апаши” ги наричаме „олигарси” или „босове” – туристически, винени, газови, всякакви… Когато парите им да са препрани. – Когато някой чрез измама е откраднал от бюджета – поискал е да му бъде възстановен ДДС, който не му се дължи, а после го реализира в легален бизнес – той пере пари. Може сам да си пере. А може и с другари. – Правилно ли чух веднъж да казвате, че „прането на пари” е престъпление, за което най-лесно се повдига обвинение? – Да. Нищо не пречи всеки трансфер да се обяви за изпиране на пари. Само че, като не се докаже предикатното престъпление – това, с което парите са придобити, обвинението пада. Лесно е да бъде обвинен някой, но е трудно обвинението да бъде доказано. За да бъде признат за виновен, този „някой” трябва да е знаел, че парите са продукт на престъпление и да е желал да ги изпере. Инак трябва да бъде оневинен. Но статистиката сочи, въпреки всичко, че в България има осъдителни присъди за пране на пари. – Арабаджиев-син заявил на разпита, че теглил парите, като смятал, че са чисти. Но имало записи със СРС, които го опровергават. – Мен СРС-тата изобщо не ме убеждават. Неведнъж се е случвало и срещу бизнесмени, и срещу банкери, и срещу кого ли не, да се повдигат обвинения, които не се доказват в съда и да се четат оправдателни присъди. Аз лично имам 7 оправдателни присъди. – Днес са на дневен ред т.нар. обвиняеми олигарси – Арабаджиев и Стайков. Любопитен факт е, че и двамата са избрани с конкурс за домакини на българското европредседателство: обвиняемият Арабаджиев е приютил в хотела си високи гости, обвиняемият Стайков ги е поил с ракия от своя Винпром – Карнобат. Как ви се вижда на вас това? – Аз не бих обвинявал и не бих коментирал предполагаемите престъпни деяния на когото и да било. Знам колко е лесно да се повдигнат на някого обвинения за неща, които никога не е правил. Вярвам на българския съд и предпочитам да ви отговоря, след като чуя решението на съдиите. За съжаление от всичките дела и приказки, остава най-вече лошата дума. Нашият гост  Емил Хърсев е роден на 19 октомври 1961 г. Завършил ВИ „К.Маркс” (УНСС), с докторат по финанси (1987). Израснал в кариерата от университета, където е асистент, до директорските постове в Минералбанк(1987-1991), Булбанк и БНБ (1991 -1993). Сега е доцент по банково дело в УНСС, инвестиционен консултант, и собственик на „Хърсев и КО”.                 ", "date": "2018.09.10", "title": " Финансистът доц. Емил Хърсев пред „Труд“: 10 милиона в кеш – това не е престъпление\t\t\t"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%be%d0%b1%d1%8f%d0%b2%d0%b8-%d0%b7%d0%b0-%d1%80%d0%b5-2/", "text": "Великотърновският апелативен съд разгледа в открито заседание дело, образувано по протест на Окръжна прокуратура – Габрово, с която подсъдимият Стефан С. /56 г/ е признат за невинен за причиняване на смърт по непредпазливост. Трагедията се разигра на 8 март 2014 г., около 22.00 часа, в Севлиево, на ул. „Васил Левски“. Като главен инженер на „Севлиевогаз 2000“ АД, да е причинил смъртта на Анатоли А. (11 г) и средни телесни повреди на 16-годишната му сестра, поради немарливо изпълнение на правно регламентирана дейност, представляваща източник на повишена опасност – при разпределение на природен газ. Обвиняемият не установил и не отстранил възникнал теч край жилището на пострадалите, от който се натрупала достатъчно концентрация и произвела взрив, причинил увреждания, несъвместими с живота на Анатоли А. В съдебно заседание представителят на апелативна прокуратура заяви, че поддържа протеста на Окръжна прокуратура-Габрово и моли съда да постанови нова присъда, с която подсъдимият да бъде признат за виновен по повдигнатите му обвинения. От своя страна, представителите на защитата, както и самият подсъдим в своето право на последна дума поискаха от съда да бъде потвърдена присъдата на Окръжен съд – Габрово. След приключване на съдебните прения, съставът на Апелативен съд – Велико Търново обяви делото за решаване, като ще се произнесе със свое решение в едномесечен срок. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Апелативният съд в Търново обяви за решаване дело  за причинена смърт при взрив на природен газ\t\t\t"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b1%d1%81%d0%bf-%d0%b4%d0%b0-%d1%81%d0%b5-%d0%b3%d0%be%d1%82%d0%b2%d0%b8-%d0%b7%d0%b0-%d0%b8%d0%b7%d0%b1%d0%be/", "text": "Социалистите да се готвят за избори 2 в 1 напролет, заръча Корнелия Нинова по време на червения семинар в село Баня, Разложко, който започна днес и ще приключи утре по обяд, информира  . „Не знам дали ще има предсрочни избори, но ние трябва да сме готови за такъв вариант“, коментира Нинова за възможността заедно с евроизборите напролет да се стигне и до предсрочни парламентарни. „Сега е времето да покажем, че не сме като другите в парламента“, каза лидерът на БСП. Никой не посмял да мрънка срещу изваждането му от парламента и съответното рязане на заплатата, с което по правилника на НС ще бъде санкциониран. Към момента вариант за компенсация на депутатските заплати на левите не бил измислен. Миналата седмица Корнелия Нинова обяви, че в пленарната зала ще остава само по 20 депутати, а останалите отиват при народа. Да разискват пред червената група политическата ситуация в страната са поканени политолозите Борис Попиванов и Страхил Делийски. Соцдепутатите са отседнали в луксозния Хот Спрингс Медикъл енд СПА, на 5 км от Банско, а след сериозната семинарна част ще се отдадат на релакс в басейна с минерална вода и екстри от рода на турска баня и хидромасажи. Всеки от червените депутати е настанен в единична стая, а цените на вечер започват от 172-200 лв. нагоре. Обяснението за избора на луксозния хотел е, че кметицата на селото е от БСП, а срещите с народа тръгват именно от Благоевградско още тази седмица. СПА семинарът на БСП има за задача на социалистите да бъде обяснено как ще бъде организирана обиколката на „хвърковатата чета“ из страната за пропагандиране на „Визия за България“. Червените смятат да обикалят до декември, за когато готвят конгрес, на който да приемат окончателно „визията“. Първата спирка е Банско още във вторник след приключването на семинара. Червеният дрийм тийм е разделен на 14 лъча с по 4 човека в екип, които до края на седмицата трябва да се срещнат с жителите на съответните общини в Благоевградски регион и да им представят „Визия за България“. С писането на графика кой ще обикаля и кой ще дежури в пленарната зала пък бил натоварен зам.-шефът на ПГ на „БСП за България“ Георги Свиленски, съобщи още Канал 3. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.10", "title": " Корнелия Нинова: БСП да се готви за избори 2 в 1"}
{"url": "https://trud.bg/%d0%bb%d1%8c%d0%be%d0%b2-%d0%b1%d0%bb%d0%b0%d0%b3%d0%be%d1%81%d0%bb%d0%be%d0%b2%d0%b8-%d0%bb%d0%b8%d0%b3%d0%b0%d1%82%d0%b0-%d0%bd%d0%b0-%d0%bd%d0%b0%d1%86%d0%b8%d0%b8%d1%82%d0%b5/", "text": "Селекционерът на Германия Йоаким Льов даде своята благословия на новия турнир на УЕФА Лига на нациите. Според треньора на Бундестима това е надпревара, която има бъдеще, тъй като дава възможност да се премерят силите със съперници от най-висока класа. Германия е в група с Франция и Холандия, а в първия си мач завърши 0:0 срещу световните шампиони на „Алианц Арена“ в Мюнхен. В неделя Германия победи в контрола Перу с 2:1. „Харесвам Лигата на нациите – каза Льов. – Германия има нужда от такива мачове на високо ниво. Трябва да извършим някои промени в състава, защото в последните години определено имаме проблем с владеенето на топката. Радвам се, че победихме Перу, макар и с малко късмет при втория гол.“", "date": "2018.09.10", "title": " Льов благослови Лигата на нациите"}
{"url": "https://trud.bg/77-%d1%85%d0%b8%d0%bb%d1%8f%d0%b4%d0%b8-%d1%81%d1%8a%d1%81-%d1%81%d0%b5%d1%80%d0%b5%d0%bd%d0%b0%d0%b4%d0%b0-%d0%b7%d0%b0-%d0%ba%d0%b0%d0%bd%d1%82%d0%b5/", "text": "77 хиляди зрители и националният отбор на Франция направиха серенада в чест на Н’Голо Канте. Полузащитникът безспорно е най-скромният футболист в селекцията на Дидие Дешан. Халфът на „Челси“ беше запомнен това лято след спечелването на световната титла, когато беше на път да пропусне традиционната снимка с купата. Наблюдателни негови съотборници обаче го привикаха, за да вдигне трофея. При завръщането на „петлите“ във Франция Пол Погба изпя песен в негова чест по време на приема при президента Еманюел Макрон. След успеха над Холандия с 2:1 в Лигата на нациите, което беше и първият мач на световните шампиони пред собствена публика, футболистите на Франция и хилядите по трибуните, повториха изпълнението, с което трогнаха дълбоко вечно усмихнатия Канте. Снимка: Twitter", "date": "2018.09.10", "title": " 77 хиляди със серенада за Канте"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d1%89%d0%b5-%d0%bf%d1%80%d0%b8%d0%b5%d0%bc%d0%b5%d0%bc-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd/", "text": "Отстраняването на тримата министри ще доведе до забавяне на решението на проблемите в секторите им, което не е в полза на изпълняването на програмата на правителството. Това заяви пред   вицепремиерът и лидер на НФСБ Валери Симеонов. Той допълни, че макар партията му да е против оставките на тримата министри Радев, Нанков и Московски, подадени заради тежката автобусна катастрофа край Своге, ще подкрепи предложенията за нови министри на техните постове. След тридневно заседание НФСБ взе решение депутатите да гласуват против оставката на министрите Радев, Нанков и Московски, които по оценка на партията са добри, заяви вицепремиерът Валери Симеонов. Той допълни, че не бламира премиера Борисов, а НФСБ има различно виждане за кадровата политика. „Смятаме, че за хора, към които не може да се отправи упрек професионално и морално отношение, не би трябвало да бъдат освобождавани с лека ръка. Тук имаме леко разминаване с министър-председателя, че в такъв случай трябва да се поема политическа отговорност.“, заяви Симеонов. Отстраняването на тримата министри ще доведе до забавяне на решението на проблемите в секторите им, което не е в полза на изпълняването на програмата на правителството, допълни той и отбеляза, че не възразява на правото на премиера Борисов да взима решения да променя състава на министрите в МС, които са излъчени от квотата на ГЕРБ. „Към професионализма и морала на тези хора до момента няма никакъв упрек.“, коментира вицепремиерът. Валери Симеонов изрази съмнението си, че тежката автобусна катастрофа край Своге, при която загинаха 17 души, се дължи на лошото състояние на пътя, което не означава, че министрите могат да носят вина. Според вицепремиера, вината за катастрофата най-вероятно е на шофьора на автобуса. „Не смятам, че трябва да се поема политическа отговорност при всеки митинг на 50 човека, събрани на Жълтите павета, или при всяка катастрофа. Не е нормално, не е логично.“, коментира Симеонов. Винаги ли трябва да се реагира първосигнално и с оставки, запита той. Съпротивата на НФСБ срещу оставките на тримата министри се дължи на желанието на партията за по-добро управление и диалог в коалицията, допълни той. По думите му, в коалицията с ГЕРБ диалог вече съществува, като „проблемите се назовават“. Валери Симеонов заяви, че ще подкрепи трите нови предложения за министерски места. Вицепремиерът каза, че НФСБ не е имал предложения за тези постове, защото са от квотата на ГЕРБ. На следващия политически съвет ще се оставят въпросите с евентуални други оставки в кабинета, допълни Симеонов. Той заяви, че постът на министъра на туризма Ангелкова не е бил обсъждан, а самият той няма желание за министерски пост. Обвиненията на лидера на „Атака“ Волен Сидеров вицепремиерът обяви като „неверни“, но отказа да води диалог с коалиционните си партньори чрез медиите. „Изопачаването на твърдения и изказвания стана като норма в българската журналистика.“, заяви Валери Симеонов. Той отбеляза, че репликата му за „еднолично управление“ на премиера Борисов е било само по отношение на кадрите, а не на управлението. Всички оставки от тук нататък ще се обсъждат в коалицията, увери той. Вицепремиерът изрази увереността си, че проблемите в „малката коалиция“ ще се решат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Валери Симеонов: Ще приемем предложенията за нови министри"}
{"url": "https://trud.bg/%d0%bf%d1%81%d0%b8%d1%85%d0%be%d0%b1%d0%be%d0%bb%d0%b5%d0%bd-%d0%bf%d0%be%d1%82%d1%80%d0%be%d1%88%d0%b8%d0%bb-40-%d0%bf%d0%b0%d0%bc%d0%b5%d1%82%d0%bd%d0%b8%d0%ba%d0%b0-%d0%b2-%d1%82%d1%83%d1%80%d1%81/", "text": "Мъж с психични отклонения е авторът на вандалския акт в турските гробища на Добрич, съобщиха от Апелативната прокуратура във Варна. В нощта срещу 7 септември, броени часове след честването на Деня на Съединението, извършителят съборил надгробните плочи на 40 паметника в мюсюлманския сектор на гробищния парк, където няма видеонаблюдение, а само един пазач. Грозното посегателство взриви социалните мрежи, а в понеделник в декларация от Главното мюфтийство призоваха институциите да предприемат адекватни и незабавни действия по задържането и наказването на виновника. От прокуратурата отвърнаха, че по случая веднага е било образувано досъдебно производство, като в хода на разследването е бил установен и авторът на деянието. Той е обвинен за посегателството над надгробните паметници, като за това престъпление законът предвижда пробация или до 3 г. лишаване от свобода и глоба от 3000 до 10 000 лв. Не е ясно обаче дали вандалът ще носи наказателна отговорност, тъй като са налице данни, че има психично заболяване. Предстои да бъде внесено искане за настаняването му в психиатрично заведение за изследване, уточниха от прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.10", "title": " Психоболен потрошил 40 паметника в турските гробища на Добрич"}
{"url": "https://trud.bg/%d0%be%d0%be%d0%bd-%d0%b8%d0%b4%d0%bb%d0%b8%d0%b1-%d0%bc%d0%be%d0%b6%d0%b5-%d0%b4%d0%b0-%d1%81%d0%b5-%d0%bf%d1%80%d0%b5%d0%b2%d1%8a%d1%80%d0%bd%d0%b5-%d0%b2-%d0%bd%d0%b0%d0%b9-%d1%82%d0%b5%d0%b6/", "text": "Битката за провинция Идлиб, последната крепост на бунтовниците в обхваната от война Сирия, може да се превърне в „най-тежката хуманитарна катастрофа“ на XXI в., предупреди днес зам.-генералният секретар на ООН по хуманитарните въпроси, цитиран от Франс прес. „Трябва да има начини за уреждане на проблема, така че Идлиб да не се превърне през следващите месеци в най-тежката хуманитарна катастрофа на XXI в., с най-много човешки жертви“, заяви Марк Лоукок на пресконференция в Женева, където ще се срещне с представители на хуманитарните агенции на ООН. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.10", "title": " ООН: Идлиб може да се превърне в най-тежката хуманитарна катастрофа на XXI в."}
{"url": "https://trud.bg/%d0%b4%d0%b8%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%b0%d1%82%d0%b0-%d0%b0%d0%b3%d0%b5%d0%bd%d1%86%d0%b8/", "text": "Д-р Марияна Симеонова е депозирала оставката си като директор на Изпълнителната агенция по трансплантации /ИАТ/, съобщиха от Министерство на здравеопазването. Мотивите на д-р Симеонова са лични, свързани с нейното професионално развитие. В близките дни министърът на здравеопазването Кирил Ананиев ще назначи нов директор на ИАТ, като дотогава д-р Симеонова остава на поста. Екипът на Министерството на здравеопазването продължава преговорите за сключване на договор с европейски трансплантационен център, който да осигури лечението на българските граждани, нуждаещи се от трансплантация на бял дроб. На финален етап са разговорите с трансплантационния център в гр. Есен, Германия, за които д-р Симеонова ще продължи да съдейства със своята експертиза. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Директорът на Изпълнителната агенция по трансплантации подаде оставка"}
{"url": "https://trud.bg/%d0%be%d1%81%d1%82%d0%b0%d0%b2%d0%b0%d0%bc%d0%b5-%d0%be%d1%81%d1%82%d0%b0%d0%b2%d0%b0%d0%bc%d0%b5-%d0%bf%d1%80%d0%b8%d1%81%d1%82%d1%8a%d0%bf%d0%b2%d0%b0-%d0%b5%d1%81%d0%b5%d0%bd%d1%82%d0%b0/", "text": "Тази перифраза от финалната песен в „Оркестър без име“ може спокойно да стане химн на онези телевизионни журналисти ,пък и цели телевизии, които на края на „мъртвия сезон“, какъвто е за тях лятото, оцеляха и остават в ефира. Те въздишат с облекчение, но и с малко тревога – пристъпва есента, какво ще им донесе. Сред тях определено няма да е Милен Цветков, който за пореден път е прогонен от Нова телевизия. Екзекуторите му са опитни, работят в тишина и мрак. Той си замълча , както и другите преди него. По-знаменателното е , че си замълча и „прогресивната медийна общественост“. Явно не го припознава като свой. Той и никога не е бил. И няма да бъде. Милен винаги е бил самостоятелна планета. И затова не може да бъде премълчан. Оцелелите залъгваха малцината летни зрители с „най-доброто“ от своята продукция. По този начин ни подготвиха какво да очакваме от тях през есента. Освен с чистка преди изборния сезон, Нова телевизия ще разчита на утвърдените риалити формати. Но достатъчно ли е , че Мария и Рачков ще бъдат отново заедно? Гледах с удоволствие повторението на „Като две капки“, най-доброто музикално шоу, с двамата комици на световно ниво. И отново ме заболя за дискриминацията на цели културни и социални слоеве, които са заслужили по-добра съдба. Както и за лансирането на една изопачена представа за това кой какъв е в българското общество. Писал съм за това, няма нужда да го повтарям. Нещо става с тази телевизия. Ако се стегнат, някои от борещите се в тройката водещи телевизии могат да постигнат мечтата си и да я изместят от второто място. След като по време на Мондиала в Русия БНТ дишаше от въздуха по върховете на класациите, сега е време да задържи някои от новозавоюваните позиции. Или поне, че има дух и амбиция да върви напред. Сега се решава бъдещето й. Ако „мъртвият сезон“ е бил използван да се подготви атаката на младите водещи в сутрешния блок, тогава можем да й простим, че не отрази широко трагедията в Своге, за което я упрекнаха някои наблюдатели. Казах „млади“, но те не са съвсем нови водещи. Познавам някои от тях и вярвам, че те ще върнат на БНТ не само свежестта на своето присъствие, но и ще я приближат до амбицията й да си върне водещите позиции в телевизионната журналистика. Дълга е нивата, която трябва да бъде прекопана, не трябва да се губи инерцията на силното начало. Но добрата журналистика не е само лица и поведение. БНТ ще бъде първа, когато най-компетентно и авторитетно разкрие новите тенденции в световната политика и тяхното проявление у нас. Това, а не турските сериали, пошлите риалити формати и повърхностното плъзгане по хорските тревоги ще й върнат славата. Телевизионният лидер БТВ изглежда в най-добра кондиция за новия сезон. Освен ако липсата на съществени промени и на нови лица не бъде изтълкувана и като застойна рутина. Имаше един епизод от летния сезон, когато на изпитание беше поставена обективността на телевизионната журналистика в най-подготвената телевизия. При един обществен скандал водещата на сутрешния блок Мария Цънцарова си позволи крайно остър, злъчен език към поканения в студиото депутат от опозицията Зафиров. Тя му се караше, викаше, обиждаше, не го изслушваше. Подобно отношение към политиците може би е събудило някакви симпатии сред определени зрители. Каква нахакана журналистка, колко е смела. Да, но когато се обърна към участниците от страна на управляващите Румяна Бъчварова и Тома Биков от смелостта и скандалния тон на водещата не остана и следа. С тях разговорът протече в много по-учтива форма, с търпеливо изслушване, с подсказващи въпроси. Ако някой си мисли, че такава трябва да е ролята на политическите журналисти, сбъркал е жестоко времето. Това по-скоро е репетиция как не трябва да се работи , особено в предизборен период. Харесвам Иван и Андрей и смятам, че те имат свой принос в развитието на телевизията в България. Когато направиха едно музикално шоу с участието на певци и водеща от Македония, написах, че постигнаха много повече за добрите ни отношения от всички дипломати. Очаквам с интерес и всяко ново издание на „Фермата“. То събужда много размисли за народа ни и неговото битие. Смятам обаче, че губи, когато надълго и нашироко се обясняват патриотичните подбуди на авторите. Тези подбуди са си ясни от само себе си, няма нужда от такива пропагандни клишета. Накрая и самите участници започват да говорят по този начин, защото им носи точки. Досадно и излишно. Оставам все пак верен фен. С нови планове се заявява и „Канал 3“. Доскоро беше „телевизията на народа“(колко напомня на един футболен отбор!), сега вече ще е „информационната телевизия“ на България. Наистина има някакво увеличение на часовете за информация, но що се отнася до общия облик, то аз смятам, че „Канал 3“ по своя генезис си е информационна телевизия. Такава тя беше по времето на Сашо Диков и е запазила под една или друга форма този си характер. Нейният проблем е, че някои от публицистичните предавания страдат от едностранчивост. „България он еър“ е намерила решение на този проблем, като е предоставила по едно предаване на главните политически субекти, но в тази публицистична пъстрота се губи ясната програмна физиономия. Доскоро в програмата все още се усещаше силното влияние на Нери Терзиева, създала първоначалната концепция. Имаше дори реална оценка, че се нарежда непосредствено след националните телевизии. Какво да говорим за BIT? Тя едва ли има основание да си пее „Оставаме, оставаме…“   Време разделно Есенния телевизионен дебют съвпада с новия политически сезон. Едва ли някой си прави илюзии, че може лесно да се прогнозира как ще се развива светът и България в периода дори от една година. Едно е сигурно, някои ще се стараят да върнат времето назад. Това с пълна сила ще важи и за журналистиката. Тя или ще се бъде гарант за демократичното ни развитие, или ще се изроди в пропаганда в услуга на ретроградните сили. Нека това не звучи като заклинание. По-скоро е заявка за характера на тази рубрика през новия сезон.", "date": "2018.09.10", "title": " Оставаме, оставаме, пристъпва есента\t\t\t"}
{"url": "https://trud.bg/%d0%bf%d0%be%d1%80%d1%82%d0%b0%d1%82%d0%b0-%d0%bd%d0%b0-%d0%b0%d0%b4%d0%b0-%d1%81%d0%b5-%d0%be%d1%82%d0%b2%d0%be%d1%80%d0%b8-%d0%b2-%d0%bc%d0%b0%d0%b4%d0%b0%d0%b3%d0%b0%d1%81%d0%ba%d0%b0%d1%80/", "text": "Портата на ада се отвори в Мадагаскар за футболен мач. На стадиона в столицата Антананариво един загина, 40 са ранени, а двама от тях са с опасност за живота, след като хиляди се стъпкаха при опит да влязат за двубоя със Сенегал (2:2). Мачът се игра пред повече от 20 000 зрители, колкото е и приблизителният максимален капацитет на стадиона. Пред него обаче останаха хиляди, които опитаха да влязат на щурм през единствения отворен за срещата вход. „Портата на ада все едно се отвори за нас – коментира Раво Раберисаона, фен на Мадагаскар. – Ние чакахме на опашка от шест часа сутринта. Когато дойдохме, имаше спящи хора, дошли ден по-рано. Всичко се случи на самата порта. Аз също бях повален, но раницата на гърба ми смекчи стъпките на преминаващите върху мен. Не разбирам защо само една врата бе отворена за такъв голям двубой.“ Мачът привлече интерес, заради Садио Мане, голямата звезда на „Ливърпул“. Нападателят е и един от най-добрите играчи на Сенегал, а и цяла Африка. Именно заради това настъпила и истерия сред феновете, въпреки че изрично им било заявено, че повече хора няма да бъдат допуснати до препълнените трибуни. „Някои от ранените, които дойдоха при нас, вече са прегледани и изпратени у дома – каза Алисън Ракото, директор на болницата в Антананариво. – Продължаваме обаче да се борим за живота на двама мъже, които са със сериозни наранявания.“ Това обаче не е единственият подобен случай. През 2005 година при паническо бягство загиват двама души по време на среща между тимове от местния шампионат. Снимка: Twitter", "date": "2018.09.10", "title": " Портата на ада се отвори в Мадагаскар"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d0%bf%d0%bb%d0%b5%d0%b9%d0%bc%d0%b5%d0%b9%d1%82%d0%ba%d0%b0%d1%82%d0%b0-%d0%bd%d0%be%d1%80%d0%b0-%d0%bd%d0%b5%d0%b4%d0%ba%d0%be%d0%b2%d0%b0-%d0%b7%d0%b0/", "text": "  Новият сезон на риалити предаването „Вип Брадър“ официално стартира. С влизането на съквартирантите един по един в къщата на Големия брат започнаха и тайните мисии и тихите конфликти. Мис Плеймейт 2017 Нора Недкова бе обявена за президент секунди след влизането си в Къщата. Четвъртият участник в тазгодишното издание на предаването даде големи заявки за себе си още в своята визитка. „Аз съм гореща, страстна и непокорна. Хората ми завиждат“, заяви блондинката на влизането си в Къщата и допълни, че ще се бори за равноправие между мъжете и жените. Писателят и изпълнител Константин Трендафилов, който се изявява с псевдоним Папи Ханс, бе първият участник, прекрачил прага на „Вип Брадър“ тази година. Още във визитката си той загатна, че вече не е обвързан, след като подробно описваше какви жени харесва и заяви, че „любимата му жена“ е неговата котка. Окончателното потвърждение дойде, когато отговори отрицателно на въпроса на водещите дали в момента има жена до себе си. Така писателят обяви, че с младата поп звезда Дара са разделени. Вторият участник в тазгодишния сезон на риалитито – легендарната певица Ваня Костова, също предизвика интерес с изказвания още във визитката си. „Не бих могла да бъда в добри отношения с човек, който практикува с черни магии. Ева практикува магии“, заяви Костова на въпрос как би реагирала, ако съжителства с колежката си от Тоника. И допълни, че Найденова ще злоупотребява с алкохола в Къщата и я определи като „дразнител“. След Ваня Костова веднага последва появата на Ева Найденова. Във визитката си тя обясни, че „не знае защо Ваня е напуснала“ и твърдението, че е „заради нея не е истина“. В Къщата на Големия брат двете хладно се поздравиха и размениха едва няколко думи. Божана Кацарова, победителката в кулинарното състезание „Мастършеф“, е петият участник в предаването. След нея прага на Къщата прекрачиха половинката на водещата Гала – бизнесменът Стефан Николов, журналистката Мира Добрева и скандалният гримьор Валентин Кулагин.  ", "date": "2018.09.10", "title": " Обявиха плеймейтката Нора Недкова за президент\t\t\t"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d1%81%d0%b5-%d0%bd%d0%b0%d0%b4%d1%8f%d0%b2%d0%b0-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%b4%d0%b0-%d0%bf%d0%be/", "text": "Британският премиер Тереза Мей се надява парламентът да подкрепи правителствения план за Брекзита, каза днес неин говорител, цитиран от Ройтерс. По думите на говорителя този план е единственият, който е съобразен с волята на британския народ и предотвратява възникването на „твърда граница“ между Обединеното кралство и Република Ирландия. По-рано днес бившият заместник-министър за Брекзит Стив Бейкър предупреди, че управляващата Консервативна партия ще се изправи пред „катастрофално разцепление“, ако премиерът продължи да отстоява своя план. По думите на Бейкър над осемдесет консерватори в Камарата на общините ще гласуват против план на Мей. „Премиерът работи усилено, за да постигне споразумение и се надява, че всички членове на парламента ще могат да го подкрепят“, каза говорителят. Той добави, че утре водещите министри от кабинета ще се съберат, за да обсъдят подготовката за евентуален Брекзит без споразумение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.10", "title": " Тереза Мей се надява парламентът да подкрепи правителствения план за Брекзит"}
{"url": "https://trud.bg/%d0%b5%d0%ba%d1%81%d1%82%d1%80%d0%b0%d0%b4%d0%b8%d1%80%d0%b0%d1%82-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%be%d0%b1%d1%8f%d0%b2%d0%b5%d0%bd-%d0%b7%d0%b0-%d0%bc%d0%b5%d0%b6%d0%b4%d1%83/", "text": "По искане на Окръжна прокуратура – Велико Търново, съдът допусна предаване на български гражданин, обявен за международно издирване от съдебните власти в Германия. Н. Р. е търсен чрез Европейска заповед за арест, издадена на 11 юли тази година от прокуратурата в гр. Кайзерслаутерн, ФР Германия въз основа на заповед за задържане под стража по дело на съд в гр. Кайзерслаутерн, като лицето се изисква за провеждане на наказателно преследване спрямо него за извършено престъпление – укриване на осигуровки и данъци. Н.Р. е установен в България и по искане на прокуратура, спрямо него е взета мярка за неотклонение „задържане под стража”. След извършена проверка прокуратурата е установила, че ЕЗА отговаря на изискванията на чл.36 и чл. 37 от ЗЕЕЗА и е придружена с превод на български език. Съдът уважи искането на Окръжна прокуратура – Велико Търново и допусна изпълнение на Европейска заповед за арест и предаване на българския гражданин на искащата държава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Екстрадират българин, обявен за международно издирване"}
{"url": "https://trud.bg/%d0%b5%d1%81%d0%b5%d0%bd%d0%bd%d0%b8-%d0%b4%d0%b6%d0%b0%d0%b7-%d0%b2%d0%b5%d1%87%d0%b5%d1%80%d0%b8-%d0%b7%d0%b0%d0%b2%d0%bb%d0%b0%d0%b4%d1%8f%d0%b2%d0%b0%d1%82-%d0%b2%d0%b5%d0%bb%d0%b8%d0%ba%d0%be-2/", "text": "Есенни джаз вечери завладяват Велико Търново в края на седмицата. Три концерта ще зарадват публиката на 14, 15 и 16 септември – те ще бъдат на сцената на Летния театър, а входът за всяка от вечерите ще бъде свободен. „Есенни джаз вечери“ започват в 20,00 ч. на 14 септември с изпълненията на популярната българска певица Камелия Тодорова и Биг Бенд – Велико Търново /Общински духов оркестър/, с диригент маестро Владимир Бошнаков. На сцената на Летния театър Камелия Тодорова ще изпълни любими джаз стандарти, блус и поп хитове, както и някои от своите най-популярни и обичани песни, с които остави трайна следа в българската музика. Тя ще представи и новата си авторска творба „Красив спомен“, написана за нея от дъщеря ѝ Рейчъл Роу. В 11,00 ч. в събота, по случай първия учебен ден, започват откритите музикални уроци „Джаз за деца“ с Венцислав Благоев и „Джазтет“. Освен тромпетиста Венци Благоев, на сцената и около нея ще бъдат Невена Григорова /барабани и вокал/, Димитър Благоев /китара/, Станислав Арабаджиев /пиано/ и Димитър Карамфилов /контрабас/. Солистка ще бъде Марина Господинова, позната като преподавател в Музикалната академия – Пловдив и лице на уникалния поетично-джазов проект JAP/“Джап.Бг“/. Проектът представя джаза като достъпна и забавна музика, давайки възможност на малки и големи да импровизират заедно с изпълнителите на сцената, да се запознаят с различните стилове и музикални инструменти. Репертоарът включва популярни български и чуждестранни детски песни в джазов аранжимент, както и класически пиеси, в които участват и децата. В 20,00 ч. на 15 септември започва втората концертна вечер, а на сцената ще излязат изпълнителите от „Овърграунд Брас Бенд“ – Стара Загора. Седем-членната формация с бенд-лидер Даниел Лазаров /бас-китара/ съчетава умело стиловете фънк, соул, поп, рок и джаз. Съставът включва още музикантите Иван Лазаров /вокал/, Стефан Ников /тромпет/, Мирослав Христов /тенор-саксофон/, Нейко Буюклиев /тромбон/, Борислав Милков /клавишни/, Виктор Христов /барабани/. Финалът на „Есенни джаз вечери във Велико Търново“ ще бъде в неделната вечер с концерта на „Михаил Йосифов секстет“. Началото отново ще е в 20,00 ч. „Михаил Йосифов секстет“ е съвременна джаз формация, създадена в края на 2009 година от тромпетиста, композитор и аранжор Михаил Йосифов. В състава влизат още музикантите Атанас Хаджиев /тенор сакс/, Велислав Стоянов /тромбон/, Васил Спасов /пиано/, Борис Таслев /бас/ и Атанас Попов /барабани/. С талант, постоянство, знания, хумор и с много любов към музиката те оформят днешния образ на джаза в България. Концертът във Велико Търново ще бъде със специалното участие на младата и много талантлива певица Велека Цанкова. Програмата на „Михаил Йосифов секстет“ в есенната вечер ще включва авторски композиции, част от авторския албум „Счупени прозорци“, джаз стандарти и композиции от големия български композитор Йосиф Цанков. Новото музикално събитие продължава традицията всяко лято Старата столица да се превръща в притегателен център на почитатели на джаз музиката от цяла България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Есенни джаз вечери завладяват Велико Търново"}
{"url": "https://trud.bg/%d0%b2-%d0%bd%d0%be%d1%80%d0%b2%d0%b5%d0%b3%d0%b8%d1%8f-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%b2-%d0%bf%d1%80%d0%be%d1%86%d0%b5%d1%81-%d0%bd%d0%b0-%d1%83%d1%81%d0%bf%d0%b5%d1%88/", "text": "Медиите в Норвегия не останаха впечатлени от начина, по който скандинавците загубиха визитата на България с 0:1. Норвежците се обединиха около мнението, че тимът е играл по-добре от домакините и загубата е незаслужена. Въпреки това водещото издание FVN отдаде заслуженото и на „лъвовете“.  „Норвегия беше отборът, който водеше мача – се казва в материала на скандинавците. – Играчите ни печелеха индивидуалните битки, имаха необходимата агресия, контролът им над мача беше добър всички показатели. Само в предни позиции бяха твърде разконцентрирани. На свой ред българите бяха изненадващо слаби на свой терен. Те създаваха съвсем леки неприятности на защитата и вратаря ни. Определено това е мач, който Норвегия трябваше да спечели. Съперникът обаче се бори лъвски до самия край и беше готов за това. България е отбор, който е в процес на успешно лечение след дълги години гнет по европейските терени. И все пак това е мач, който трябваше да спечелим.“  Подобно мнение изразиха и самите футболисти. Голяма част от състава на селекционера Ларс Лагербак обвини съперника, че е симилурал твърде често.  „Така се играе футбол в Източна Европа – обяви Мохамед Елионуси. – Отстрани е смешно, тъй като те падаха при всеки допир и прекараха доста време на земята. Съдията се справи добре в опитите си да изправя българите бързо от терена. След като поведоха в резултата, съперниците ни постоянно бавеха времето. Гадно е, грозно е, но това е част от играта.“", "date": "2018.09.10", "title": " В Норвегия: България е в процес на успешно лечение"}
{"url": "https://trud.bg/%d1%82%d1%80%d0%b8%d0%bc%d0%b0-%d0%bd%d0%b5%d0%bf%d1%8a%d0%bb%d0%bd%d0%be%d0%bb%d0%b5%d1%82%d0%bd%d0%b8-%d0%bf%d0%be%d1%82%d1%80%d0%be%d1%88%d0%b8%d0%bb%d0%b8-%d1%86%d0%b5%d0%bd%d1%82%d1%8a%d1%80/", "text": "Трима непълнолетни са установени като извършители на вандалската проява в бившия дом за деца в Плевен, съобщават от МВР. Става дума за новия център за деца с аутизъм, имуществото на който беше унищожено на 25 август. След разследване полицията задържа момчета на 16 и 17 години и момиче на 16, всичките – от Плевен. Те са направили самопризнания и са им повдигнати обвинения. Ще отговарят за унищожаването и повреждането на перални машини, гардероби, шкафчета, маси, столове и врати. Председателят на фондация „Стъпка за невидимите деца на България“ Владислава Цолова обаче обяви, че преди погрома организацията е била изнудвана конкретна строителна фирма да ремонтира дарената от общината сграда. Вече има 15 записани деца в центъра, специалистите за него се обучават, а надеждата на фондацията са с дарения и доброволна помощ обектът да заработи до края на месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Трима непълнолетни потрошили центъра за деца с аутизъм в Плевен"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%bd%d0%b0%d1%80%d0%be%d0%b4%d0%bd%d0%b0%d1%82%d0%b0-%d1%81%d0%ba%d1%83%d0%bf%d1%89%d0%b8%d0%bd%d0%b0/", "text": "Председателят на Народната скупщина на Сърбия Н. Пр. Мая Гойкович ще посети Велико Търново на 11 и 12 септември. Гостуването е част от официалната й визита в България. Велико Търново е единственият извънстоличен град, включен в програмата на официалното посещение. В Старата българска столица Н. Пр. Мая Гойкович и придружаваща я делегация ще бъдат посрещнати и приети от кмета Даниел Панов. Те ще посетят храма светиня „Свети Четиридесет мъченици“, където е оформен пантеон на български царе и където се намира гробът на Свети Сава, считан за небесен покровител на Сърбия. В програмата са предвидени посещения в Музей „Възраждане и Учредително събрание“, крепостта Царевец, Мултимедийния посетителски център „Царевград Търнов“, Парка с миниатюрите „Търновград – духът на хилядолетна България“, както и в средновековната църква „Рождество Христово“ в архитектурния резерват Арбанаси. Там делегацията ще бъде посрещната с песнопения, изпълнени от хор „Ангелски гласове“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Председателят на Народната скупщина на Сърбия ще посети Велико Търново"}
{"url": "https://trud.bg/%d0%be%d0%b1%d0%bd%d0%be%d0%b2%d0%b8%d1%85%d0%b0-%d1%83%d1%87%d0%b8%d0%bb%d0%b8%d1%89%d0%b5%d1%82%d0%be-%d0%bd%d0%b0-%d0%bf%d0%b0%d0%bd%d0%b0%d0%b9%d0%be%d1%82-%d0%b2%d0%be%d0%bb%d0%be%d0%b2/", "text": "Обновено посреща учебната година 170-годишното школо в шуменския кв.“Дивдядово“, в което някога е попивал знания Панайот Волов, а после го е ръководил. IX-то Основно училище „Панайот Волов“ е било ремонтирано със средства от бюджета на община Шумен, съобщават от кметството. За 33 000 лв. са подменени тротоарните плочки в двора, изградени са подпорни стени за връзка между двете му сгради и местата за отдих. С още 28 000 лв., дарени от физически лица, фирми-благодетелки и настоятелството са реновирани класните стаи. Децата ще влязат в изцяло обновени кабинетите по химия и опазване на околната среда, чужди езици, история и цивилизации, български език и литература. Ремонтирани са фоайетата и стълбищата в основната сграда, както и физкултурният салон. Обновен е и училищният комплекс „Домашна техника и технологии“. За финал са монтирани и три нови пилона, на които скоро ще се развеят флаговете на ЕС, България и Шумен. Девето основно училище „П. Волов“ е наследник на първото килийно училище, открито през 1838 г. по инициатива на местни първенци. Училището е и първото взаимно учебно заведение, открито през 1848 г. През 1862 г. заселилият се в кв.“Дивдядово“ Рашко Илиев Блъсков – Даскал Рашко решава да направи ново по-голямо училище. В учебното заведение се е обучавал Панайот Волов, а по-късно го ръководи, след като завършва Южнославянския пансион в град Николаев, Украйна. Той осигурява и богат библиотечен фонд. Настоящата сграда на школото е построена през 40-те години XX век. Училището е със статут на средищно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Обновиха училището на Панайот Волов\t\t\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b8%d0%ba%d0%be%d0%bb%d0%be%d0%b2-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b4%d0%b0-%d0%ba%d0%b0%d0%b6%d0%b5-%d0%bd%d0%b0-%d0%b6/", "text": "Настоявам кметът Йорданка Фандъкова да каже на живеещите в района на бул. „Христо Ботев“ граждани как ще реши проблемите със сигурността им. Това заяви общинският съветник от БСП Николай Николов, който днес внесе в Столична община подписката срещу травеститите и хамалите. По този повод той входира и питане към кмета. Както е известно, общинският съветник от групата на социалистите инициира подписка и за 8 дни в края на август събра над 1000 имена на граждани срещу незаконното присъствие на травестити и хамали в района на площад „Македония“, по бул. „Христо Ботев“ и вътрешнокварталните улички в карето между бул. „Александър Стамболийски“ и Петте кьошета. Чрез подписката гражданите настояват и за денонощно полицейско присъствие в посочения район. „Въпросите в питането са съвсем конкретни и са свързани с тези, които бяхме поставили в подписката, коментира Николай Николов. – Адресирам ги лично към кмета Йорданка Фандъкова, тъй като тя не веднъж на сесии на СОС е заявявала, че лично отговаря за сигурността на гражданите в града ни. Да припомня само, че от години общинските съветници от БСП настояваме за заместник-кмет по сигурността. Фандъкова обаче постоянно отказва и смело заявява, че това е нейн ангажимент. Затова сега я питам конкретно от името на над 1000 души, живеещи в района на пл. „Македония“ и бул. “Христо Ботев” в отсечката между бул. “Александър Стамболийски” и Петте кьошета. На конкретните ми въпроси очаквам конкретни отговори. И няма да приема обяснения, че не разполага с правомощия да се справи. Тя е кмет и лично отговаря за сигурността в столицата. Факт! Чрез мен гражданите се обръщат към нея и очакваме тя да разреши проблемите. Как ще го направи, това е нейна работа. Тя е отговорното лице, което трябва да намери начин да работи със СДВР, НАП, ЦГМ, Столичния инспекторат, районните отдели за сигурност и т.н. Кметът трябва да поеме отговорност най-накрая и да упражни контрол. Ако не го направи, ще означава, че не се справя със задълженията си. Фактите са си факти“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Николай Николов: Фандъкова да каже на живеещите в района на бул. „Христо Ботев“ как ще реши проблемите със сигурността им"}
{"url": "https://trud.bg/%d0%bb%d1%8a%d0%b2%d0%be%d0%b2%d0%b5%d1%82%d0%b5-%d1%81%d0%bf%d0%bb%d0%be%d1%82%d0%b5%d0%bd%d0%b8-%d1%81%d0%bc%d0%b5-%d0%bd%d0%b0%d0%bf%d1%83%d0%ba-%d0%bd%d0%b0-%d1%81%d0%bb%d1%83/", "text": "Волейболните   национали   разчитат   добрата   игра   и   победите   да   тушират   проблемите   в   тима   преди   световното   първенство . „ Лъвовете “  удариха   с  3:0  Финландия   на   старта   на   домашния   мондиал   пред ентусиазирани   зрители   във   Варна сред   които   беше   и   президентът   Румен   Радев Играхте   красиво каза   държавният   глава   на   играчите   и   треньора   им   Пламен   Константинов   след   мача Иначе   финландците   оказаха   сериозна   съпротива   в   първия   и   третия   гейм но   отстъпваха   на   българския   тим   в   ръст   и   класа Най резултатен   с точки   бе   Валентин   Братоев а   Николай   Учиков   добави т За   гостите   Урпо   Сивула   се   отчете   с т „ Емоцията   е   уникална ние момчета имаме   честта   да   играем   световно   първенство   вкъщи заяви   либерото   Теодор   Салпаров Не   знаем   след   колко   години   ще   има   такъв   форум само   поколението   на   Димитър   Златанов   и   Митко   Каров   са   имали   честта   да   играят   вкъщи   на   световно   и   ние   трябва   да   се   възползваме Трябва   да   даваме   максимума   и   да   побеждаваме   като   колектив В   отбора   сме   сплотени   и   вярвам че   ще   опровергаем   слуховете Сигурен   съм че   този   колектив   може   да   направим   едно   много   добро   световно", "date": "2018.09.10", "title": " „Лъвовете“: Сплотени сме напук на слуховете"}
{"url": "https://trud.bg/%d1%80%d0%b0%d0%b1%d0%be%d1%82%d0%bd%d0%b0-%d0%b3%d1%80%d1%83%d0%bf%d0%b0-%d0%b2-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bd%d0%b0-%d0%b5%d0%bd%d0%b5%d1%80%d0%b3/", "text": "Със заповед на министъра на енергетиката е сформирана работна група, която да анализира финансово-икономическото състояние на ТЕЦ „Марица изток 2“ ЕАД. Експерти от Министерството на енергетиката, енергийните дружества и Агенцията за устойчиво енергийно развитие следва да разработят конкретни предложения за стабилизиране на дружеството. След влизането в сила на европейската схема за търговия с парникови газове, за периода 2013 – 2017 г. ТЕЦ 2 е извършил разходи за въглеродни емисии на стойност над 570 млн. лв. Значителното увеличение на разходите за закупуване на емисии през последните месеци е сериозно предизвикателство пред ТЕЦ „Марица изток 2“ ЕАД и „Български енергиен холдинг“ ЕАД. ТЕЦ „Марица изток“ 2 е основна базова мощност, от стратегическо значение за електроенергийната система както на България, така и на региона. До края на месец септември се очаква работната група да представи комплекс от мерки, насочени към бъдещото устойчиво функциониране на дружеството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Работна група в Министерство на енергетиката предлага мерки за стабилизиране на ТЕЦ „Марица изток 2“"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-239/", "text": "Бойко Борисов: Политическата отговорност трябва да се понесе В четвъртък парламентът гласува оставките и новите министри. Премиерът постави задача на Цветанов и Сидеров да осигурят подкрепа за промените в кабинета.     Юпито от с. Кулата Силует на издигнатия за транспортен министър Александър Манолев.                 Имам ли право на обезщетения от бюрото по труда, ако ме съкратят в срока на изпитване? Трудово-правна консултация на „Труд“.         „Антикорупция“ проверява и Миню Стайков Комисията прави ревизия на имуществото на алкохолния бос и на всички обвинени за участие в престъпната група, съобщи пред „Труд“ шефът й Пламен Георгиев.         Ще уволнят ли шефа на РПУ Карнобат Прокуратурата да лови „чадъри“ вместо „едри риби“ – коментар на Анна Заркова.           Десет години от началото на края За мнозина световната финансова криза продължава с пълна сила – анализ на Благовест Бенишев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Вижте акцентите в броя на вестник „Труд“ във вторник, 11 септември 2018"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2-%d1%80%d0%b5%d0%b7%d1%83%d0%bb%d1%82%d0%b0%d1%82%d1%8a%d1%82-%d0%b5-%d0%bf%d0%be-%d0%b4/", "text": "Селекционерът   на   волейболистите   Пламен   Константинов   остана   доволен   от   чистата   победа   на   старта   на   световното ,  но   се   надява   тимът   да   продължи   да   подобрява   играта   си   с   течение   на   мачовете . „ Рядко   ни   се   случва   за   цял   мач   да   намаме   несработена   блодака ,  но   го   отдавам   на   финландците ,  които   не   рискуваха   и   се   опитваха   да   оставят   топката   в   игра  –  заяви   Константинов . –  Това   означава ,  че   сме   успели   да  „ прочетем “  играта   на   разпределителя .  Доволен   съм   от   началото ,  имахме   нужда   от   тази   победа .  Предстои   мач   с   Иран   и   силно   се   надявам   да   продължим   в   същия   дух   и   да   запишем   нова   победа .“", "date": "2018.09.10", "title": " Пламен Константинов: Резултатът е по-добър от играта"}
{"url": "https://trud.bg/%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82%d1%8a%d1%82-%d1%81%d0%b0%d1%88%d0%be-%d1%87%d0%b5%d1%88%d0%ba%d0%b8%d1%8f-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd-%d0%b7/", "text": "Рецидивист, който вече 2 десетилетия е “клиент” на българската и чешката съдебни системи, бе задържан отново за изнасилване. 44-годишният Пеньо Мангъров, по прякор Сашо Чешкия, е в ареста за това, че е набил и насилил столичанката А. Д. Преди това й казал: “Имаш две възможности: или да те изнасиля и да те изхвърля като куче, или да не се съпротивляваш и да стане по лесния начин!” През 1998 г. Сашо Чешкия бе съден в Прага за две поръчкови убийства, след като местната полиция го залавя с отрязана човешка глава в багажника на колата. Българинът е оправдан и се прибира в Пловдив, където през 2004 г. е осъден за изнасилване. Излиза през 2010 г. и оттогава заживява в София. Още на следващата година е задържан за бой и изнудване на жени. За същото е арестуван и през 2013 г., когато искал от “приятелката” си 23 000 лв., иначе заплашвал да пусне нейни порно клипове в интернет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.10", "title": " Рецидивистът Сашо Чешкия арестуван за изнасилване\t\t\t"}
{"url": "https://trud.bg/%d1%81%d0%bf%d0%be%d1%80%d1%82%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d1%81%d0%b5%d0%bd-%d0%ba%d1%80%d0%b0%d0%bb%d0%b5%d0%b2-%d0%b4%d0%be%d0%bc/", "text": "Министърът   на   младежта   и   спорта   Красен   Кралев   благодари   на   кметовете   на   градовете – домакини   Варна ,  Русе   и   София   за   организацията   на   световното   първенство   по   волейбол . „ Горд   и   щастлив   съм ,  че   в   моя   роден   град   Варна   даваме   началото   на   световното   първенство   по   волейбол  –  заяви   Кралев   по   време   на   откриването   на   шампионата . –  Спечелихме   домакинството   заради   успешната   организация   на   европейския   шампионат   през  2015- а ,  фантастичната   публика   във   Варна   и   София   и   огромната   работа ,  която   свършиха   правителството   на   премиера   Бойко   Борисов   и   федерацията   по   волейбол .“", "date": "2018.09.10", "title": " Спортният министър Красен Кралев: Домакини сме заради публиката и правителството"}
{"url": "https://trud.bg/%d0%be%d0%b1%d0%b2%d0%b8%d0%bd%d1%8f%d0%b2%d0%b0%d1%82-%d0%bd%d0%b0%d1%88%d0%b8-%d1%80%d0%be%d0%bc%d0%ba%d0%b8-%d0%b7%d0%b0-%d0%b2%d0%b0%d0%bd%d0%b4%d0%b0%d0%bb%d0%b8%d0%b7%d1%8a%d0%bc-%d0%b2-%d1%82/", "text": "Разпознати са по записи и снимки “Пръскахме олио и светена вода върху експонатите, защото в Библията се казва, че това е чудо”. С тези оправдания две българки от ромски произход се изправиха пред прокурора в Атина днес, след като в неделя бяха арестувани в Националния исторически музей. Двете са заподозрени за увреждане на експонати в общо 3 гръцки музея от юли месец насам и се очаква да им бъдат повдигнати обвинения. Задържането е станало, след като охранител разпознал една от ромките по снимка, разпространена във всички музеи през последните дни. След като уведомил полицията, двете посетителки са арестувани в момент, преди да излеят бутилка безцветно олио. Иначе техните престъпни действия вече са записани от камерите в други музеи. На клиповете се вижда как двете пръскат и заливат статуи и други експонати. Разсипвали са подобни течности и по пода във византийския и християнски музей в Атина. Ресорният зам.-министър на културата Лидия Кониорду, която бе сменена след рокади в кабинета, в изявление пред гръцките медии каза, че “случилото се не е точно вандализъм… няколко дами просто са пръскали със светена вода”. Двете жени обаче не просто са посещавали музеите, за да разглеждат експонатите, а пръскали икони, надписи, мозайки и др. с baby oil. В края на август от музея “Бенаки”, който притежава огромна колекция от гръцко изкуство, съобщиха за експонати, напръскали с “мазна, безцветна субстанция без мирис”. В повечето случаи служителите на музеите са успявали да отстранят петната, но на някои от експонатите от дърво са нанесени щети – включително на изключително ценен коптски дървен кръст от 6 век. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.10", "title": " Обвиняват наши ромки за вандализъм в три музея (обзор)\t\t\t"}
{"url": "https://trud.bg/%d0%bf%d0%b0%d1%86%d0%b8%d0%b5%d0%bd%d1%82-%d1%81%d0%b5-%d1%85%d0%b2%d1%8a%d1%80%d0%bb%d0%b8-%d0%be%d1%82-11-%d0%b8%d1%8f-%d0%b5%d1%82%d0%b0%d0%b6-%d0%bd%d0%b0-%d1%85%d0%b8%d1%80%d1%83%d1%80%d0%b3/", "text": "Пациент, настанен за лечение в хирургиите на „Пещерско шосе“, се е хвърлил от 11-ия етаж на сградата, информира  Инцидентът е станал в 15.40 часа. След като е скочил, тялото му е паднало на козирката на седмия етаж на сградата. До момента не са ясни причините, довели до решението човекът да направи опит за самоубийство. В спасителната операция са взели участие и служители на ГД „Пожарна безопасност и защита на населението“ в Пловдив. По случая работят разследващи от Второ районно полицейско управление, уточниха от лечебното заведение. Образувано е досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Пациент се хвърли от 11-ия етаж на хирургията в Пловдив\t\t\t"}
{"url": "https://trud.bg/%d0%bf%d0%be%d1%87%d0%b5%d1%82%d0%b5%d0%bd-%d0%bf%d0%bb%d0%b0%d0%ba%d0%b5%d1%82-%d0%b7%d0%b0-%d0%ba%d0%bc%d0%b5%d1%82%d0%b0-%d0%be%d1%82-%d0%b4%d0%b8%d1%80%d0%b5%d0%ba%d1%82%d0%be%d1%80%d0%b0-%d0%bd/", "text": "Почетен плакет получи сливенският кмет Стефан Радев от организационния комитет на рали „Сливен“. Призът му бе връчен от директора на спортната надпревара Живко Минчев и мениджъра Атанас Чанев, в знак на благодарност за оказаното от общината съдействие при организиране на състезанието. Според организаторите, интересът към него се увеличава. И през тази година участие са взели рекордните 48 екипата, от които 15 – чуждестранни. 38-то издание на рали „Сливен“ се проведе в края на юли, като втори кръг от Българския рали шампионат и четвърти – от Балканския рали трофей на ФИА. То включваше 11 скоростни етапа със  175,21 състезателни километра, преходи от 258 км и обща дължина от 433 км. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Почетен плакет за кмета от директора на рали „Сливен“"}
{"url": "https://trud.bg/%d0%bd%d0%b0%d1%88%d0%b0-%d0%bb%d0%be%d0%b4%d0%ba%d0%b0-%d0%bd%d0%b0-%d1%87%d0%b5%d1%82%d0%b2%d1%8a%d1%80%d1%82%d1%84%d0%b8%d0%bd%d0%b0%d0%bb-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd/", "text": "Станимир   Халаджов   и   Рангел   Кацарски   се   класираха   за   четвъртфинала   наэ   двойка   без   рулеви   на   световното   първенство   по   гребане   в   Пловдив .  Българите   заеха  4- о   място   в   серията   с   време  6:42,81  минути .  Халаджов   е   сред   спотрните   таланти   на  „ Еврофутбол “  заедно   с   още   двама   наши   представители  –  Кристиан   Василев   и   Борис   Йотов . Още   от   талантите   на   букмейкъра   постигнаха   успехи   в   своите   спортове .  Михаела   Чепишева   спечели   бронз   на   сигнъл   на   международния   турнир   по   бадминтон   до  17  г . „ Загреб   Оупън “.  Таня   Звискова   остана   само   на   точта   от   финалите   на  3  по  40  изстрела   с   малокалибрена   пушка   на   световното   първенство   в   Чануон   Южна   Корея Петър   Божилов   финишира   първи   при   юношите  17-18  г .  в   плувния   маратон   в   Истанбул ,  а   Иван   Банчев   стана   шампион   при   кадетите   на   националния   турнир   по   стрелба   с   лък  „ Дунавски   стрели “  в   Русе .", "date": "2018.09.10", "title": " Наша лодка на четвъртфинал на световното в Пловдив"}
{"url": "https://trud.bg/%d0%bc%d0%b8%d0%b3%d1%80%d0%b0%d0%bd%d1%82%d1%81%d0%ba%d0%b8%d1%8f%d1%82-%d0%bb%d0%b0%d0%b3%d0%b5%d1%80-%d0%bd%d0%b0-%d0%be%d1%81%d1%82%d1%80%d0%be%d0%b2-%d0%bb%d0%b5%d1%81%d0%b1%d0%be%d1%81-%d0%bc/", "text": "Регионалните власти в северната част на Егейско море са дали срок от 30 дни на гръцкото Министерство на миграционната политика да изчистят препълнения център за прием на бежанци и мигранти „Мория“ на остров Лесбос, или той ще бъде закрит, пише електронното издание на вестник Kathimerini. Обявлението е част от доклад, съставен от инспектори по околната среда и здравето от лесбоския директорат за обществено здраве, които твърдят още, че лагерът е неподходящ и опасен за общественото здраве и околната среда, пише изданието. В документа се казва, че има неконтролирано разливане на отходни води на входа на центъра, които в крайна сметка се стичат в близък поток и дори на главния път. В друга част на лагера, тръбите от тоалетните са пробити, което предизвиква непоносима миризма и създава опасност за общественото здраве, се твърди в доклада на местните здравни власти. Инспекторите посочват, че условията на живот в Мория са влошени и поради пренаселването и, че по до 15 души са принудени да живеят в бунгала, а до 150 във всяка палатка, което повишава риска от разпространение на различни зарази. „Имаше още и силна воня и насекоми (бълхи) заради невъзможността помещенията за живот да бъдат изчистени добре“, се добавя в доклада. Губернаторът на Северноегейския регион Кристиана Калогиру заяви, че министерството ще трябва да възстанови всички щети и проблеми, отбелязани в доклада, или властите ще го затворят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.10", "title": " Мигрантският лагер на остров Лесбос може да бъде закрит заради лошите условия"}
{"url": "https://trud.bg/%d0%bf%d1%81%d0%b8%d1%85%d0%b8%d1%87%d0%bd%d0%be%d0%b1%d0%be%d0%bb%d0%b5%d0%bd-%d0%bf%d0%be%d1%82%d1%80%d0%be%d1%88%d0%b8%d0%bb-40-%d1%82%d1%83%d1%80%d1%81%d0%ba%d0%b8-%d0%b3%d1%80%d0%be%d0%b1%d0%b8/", "text": "Мъж с психични отклонения е авторът на вандалския акт в турските гробища на Добрич, съобщиха от Апелативната прокуратура във Варна. В нощта срещу 7 септември, броени часове след честването на Деня на Съединението, извършителят съборил надгробните плочи на 40 паметника в мюсюлманския сектор на гробищния парк, където няма видеонаблюдение, а само един пазач. Грозното посегателство разтърси социалните мрежи, а вчера в декларация от Главното мюфтийство призоваха институциите да предприемат адекватни и незабавни действия по задържането и наказването на виновника. От прокуратурата отвърнаха, че по случая веднага е било образувано досъдебно производство, като в хода на разследването е бил установен и авторът на деянието. Той е обвинен за посегателството над надгробните паметници.", "date": "2018.09.10", "title": " Психичноболен потрошил 40 турски гробища"}
{"url": "https://trud.bg/%d0%bf%d0%bb%d0%b0%d1%89%d0%b0%d0%bc%d0%b5-%d1%81%d1%8a%d1%81-7-%d0%bb%d0%b2-%d0%bd%d0%b0-%d1%87%d0%be%d0%b2%d0%b5%d0%ba-%d0%bf%d0%be%d0%b2%d0%b5%d1%87%d0%b5-%d0%b7%d0%b0-%d1%81%d0%bc%d0%b5%d1%82/", "text": "С 5 до 7 лв. ще нарасне издръжката за живот на човек от домакинство заради новите цени на газа, тока и парното. Това сочат изчисленията на Института за социални и синдикални изследвания към КНСБ. След като през юни 2018 г. издръжката за живот достигна до 590 лв., очакванията са в края на годината тя да достигне размер средно на лице от четиричленно домакинство от около 595-597 лв., заради увеличението на цените от 1 юли на природния газ с 10,81%, на отоплението средно със 7,33%, на електроенергията за домакинствата средно с 2,03%. Данни на Евростат показват, че цените за комунални услуги и жилищни наеми в България в периода 2000- 2017 г. са се повишили със 130,6%, докато средното увеличение за ЕС е 57,2%.", "date": "2018.09.10", "title": " Плащаме със 7 лв. на човек повече за сметки"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b3%d0%b5%d1%80%d0%b1-%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2%d0%b0-%d1%81%d1%82%d0%be%d1%8f%d0%bd%d0%be%d0%b2-7/", "text": "Жители на Велико Търново и съседната община Горна Оряховица посетиха поредната приемна за граждани, която организира депутатът от ГЕРБ Станислава Стоянова. „Подобни срещи са част от ежедневната работа на народните представители и е редно да се съчетават с парламентарната дейност, а не да се напуска парламента. Ежеседмично аз организирам срещи и разговарям с представители на различни социални групи, съсловия или общини от региона, и това винаги е била практиката на народните представители от ГЕРБ“, коментира депутатът от най-голямата парламентарна група. Приемната на Станислава Стоянова този път се проведе в областния център, като отново бе спазена практиката, на разположение на гражданите да бъде и представител на местната власт. Председателят на Великотърновския общински съвет Венцислав Спирдонов бе заедно със Станислава Стоянова по време на всички срещи. Наред с казусите от частен характер, доста от които в компетенцията именно на местното управление, бяха отправени и някои предложения за законови промени, които депутатът ще обсъди с колегите си. Приемната, която се проведе в офиса на ГЕРБ във Велико Търново, посети и кметът на курортното село Вонеща Вода Янко Първанов, който изказа благодарност за наскоро осигурените средства за местната църква. Дирекция „Вероизповедания“ към МС вече е превела целево по сметката на Великотърновската Митрополия 10 000 лева за довършителни дейности по храма „Свети Георги Победоносец“. С тях трябва да се плати поставянето на изолация и обков на кубето, на върха да се монтира кръст. Материалите са осигурени от дарители, необходимата за работата сума пък бе осигурена със съдействието на великотърновския кмет и активността на народните представители от ГЕРБ. Проектът, който получи финансиране от Дирекция „Вероизповедания“ бе представен по време на изнесена приемна на Станислава Стоянова във Вонеща вода, провела се преди няколко месеца. Навремето, сградата на храма така и не е била завършена, и повече от десетилетие стоеше на груб строеж. Съвсем реална бе опасността с годините изоставеният градеж да рухне, а ГЕРБ има съществен принос за започналото обновление на внушителната църква. Неотдавна великотърновската структура дари средства от партийната субсидия, за да стартират довършителните работи. По-късно бе подета и кампания за набиране на дарения, инициирана от покойния Николай Ашиков, тогавашен председател на ВТОбС и регионален лидер на предприемачите в ГЕРБ. Извършен бе ремонт, включващ и полагане на външна мазилка. За да стане обаче църквата действаща, бяха необходими и други довършителни дейности. Храмът все още се нуждае от църковна утвар и камбана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Депутатът от ГЕРБ Станислава Стоянова: Дирекция „Вероизповедания“ към МС е осигурила 10 000 лева за довършване на храм в курортно селище"}
{"url": "https://trud.bg/%d0%b5%d1%81-%d0%bf%d0%bb%d0%b0%d0%bd%d0%b8%d1%80%d0%b0-%d1%81%d1%8a%d0%b7%d0%b4%d0%b0%d0%b2%d0%b0%d0%bd%d0%b5-%d0%bd%d0%b0-%d0%b3%d1%80%d0%b0%d0%bd%d0%b8%d1%87%d0%bd%d0%b8-%d0%b2%d1%8a%d0%be%d1%80/", "text": "Европейският съюз планира да създаде до 2020 г. гранични въоръжени сили, наброяващи 10 000 души, предаде ТАСС, позовавайки се на вестник „Файненшъл таймс“. Вестникът цитира документ на Европейската комисия, в който се говори за създаването на бъдещите сили. Служителите на силовата структура ще задържат незаконните мигранти, ще пресичат пътуването на мигранти от една страна членка на ЕС в друга и ще ускоряват завръщането в родината им на онези мигранти, които са получилите отказ на молбите си за убежище. Създаването на тези сили е „отговор на демографската динамика и на нестабилността в съседните на Европа региони“, се посочва в документа на Европейската комисия. Освен това правомощията на Европейската служба за гранична и брегова охрана, на която ще бъдат подчинени новите гранични сили, ще бъдат разширени в областта на обмена на информация с трети страни с цел увеличаване на ефективността по въпроса за връщането на мигрантите у дома. Европейската служба за гранична и брегова охрана, която започна работата си през 2016 г., стана първата в историята на ЕС наднационална специална служба, разполагаща със свой собствен оперативен персонал, който може да бъде изпращан на външните граници на блока с цел засилване на тяхната охрана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.10", "title": " ЕС планира създаване на гранични въоръжени сили"}
{"url": "https://trud.bg/%d0%bf%d0%b5%d1%87%d0%b0%d0%bb%d0%b1%d0%b0%d1%82%d0%b0-%d0%bd%d0%b0-%d1%84%d0%b8%d1%80%d0%bc%d0%b8%d1%82%d0%b5-%d0%bd%d0%b0%d1%80%d0%b0%d1%81%d1%82%d0%b2%d0%b0-%d0%bf%d0%be%d1%87%d1%82%d0%b8-%d0%b4/", "text": "Търговията и услугите с най-динамични обороти Средната печалба на първите 100 най-бързо растящи компании у нас се е увеличила почти двойно през 2017 г., в сравнение с 2016 г. – от 665 хил. лв. до 1,1 млн. лв. Това показва класация на Българска търговско-промишлената палата, която включва данни от финансовите отчети на 6500 фирми от всички области в страната. Близо 90% среден ръст на приходите постигат през 2017 г. първите 100 предприятия, класирани по критерия за най-бързо увеличение на оборота, но показателят е по-нисък в сравнение с 2016 г., когато първите 100 фирми са отчели по-висок растеж на приходите – със 146%. Сред фирмите с най-голяма динамика в оборотите е търговията, която има дял от 39% в първата стотица. На второ място е секторът на услугите с 23%, а след него се нарежда строителството с 14%. В промишлеността най-застъпени сред първите 100 фирми по изменение на приходите от продажби са хранително-вкусовата, химическата и текстилната. В класирането по изменение на печалбата първите 50 фирми постигат среден ръст от 562% през 2017 г. В предишната класация увеличението е било с 359%. Средната печалба на тези фирми през 2017 г. е 4,1 млн.лв, при 2,5 млн. лв. за 2016 г. Печалбата на компаниите на 100 лв. собствен капитал, обаче, намалява от 94 лв. през 2016 г. на 90 лв. през 2017 г. 37 лв. е средната печалбата на фирмите на 100 лв. приходи от продажби. Тя намалява с 4 лв. през 2017 г. в сравнение с година по-рано. Класацията показва още, че първите 10 фирми от Югозападния регион правят 10 пъти повече оборот от 10-те най-големи фирми в Северозападна България, съответно 13,5 млрд. лв. срещу 1,4 млрд. лв. На второ място като регион се нарежда Северен централен регион с 3,6 млрд. лв. приходи от продажби на най-големите 10 фирми. При всички шест региона оборотите на първите 10 фирми растат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Печалбата на фирмите нараства почти двойно\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d1%82-%d0%bd%d0%be%d0%b2%d0%be%d1%82%d0%be-%d1%83%d1%87%d0%b8%d0%bb%d0%b8%d1%89%d0%b5-%d0%bf%d0%be-%d0%ba%d0%be%d0%bc%d0%bf%d1%8e%d1%82%d1%8a%d1%80%d0%bd/", "text": "Официалната церемония за откриване на новата и модерна Професионална гимназия по компютърно програмиране и иновации в Бургас ще се състои утре, 11 септември, от 13.30 часа. От днес 108-те ученици вече провеждат своите първи учебни занятия във високотехнологичния кампус в ж.к. „Меден рудник“, изграден по западен образец – с отделни сгради, просторен двор, извън шума и трафика на големия град. Създаването на специализирано учебно заведение по програмиране и иновации е по идея на кмета Димитър Николов, в отговор на необходимостта от ново професионално образование в последните години, ориентирано към потребностите на бизнеса и все по-засилващия се глад за специалисти в най-перспективните професии на бъдещето – роботика и изкуствен интелект. Няколко месеца по-късно четирите сгради вече са напълно обновени и модернизирани, съобразно изискванията на IT гимназията, с поставени топлоизолация и хидроизолация на стените и покривите, нова дограма, енергоефективно осветление, нови отоплителни и електрически инсталации. Вътрешните помещения са ремонтирани, обзаведени и оборудвани с най-модерна техника – компютри, 3D принтер, мултимедийни екрани и интерактивни дъски, система за видеоконферентни връзки, роботизирани системи и др. Старата столова се превърна в съвременен училищен ресторант, общежитието – в модерни стаи за настаняване на учениците, които не са от Бургас. Гимназията разполага още с нов физкултурен салон, нови кабинети и компютърни зали в училищния корпус, учебна фирма с лекционна зала, помещения за самоподготовка и високотехнологична лаборатория по роботика. Просторният двор вече ще предлага на учениците богати възможности за спорт със своите нови игрища по волейбол, баскетбол, футбол и фитнес площадка. Нови алеи, зеленина и беседки ще предразполагат гимназистите към занятия на открито и отдих в свободното време. За сигурността на модерния кампус ще се грижи 24-часова охрана и видеонаблюдение в сградите и на двора. Училището стартира обучението през новата учебна година с две специалности – „Програмно осигуряване“ и „Приложно програмиране“. В първата ще се изучават роботика, изкуствен интелект и компютърните езици – C#, Java и Python. Втората специалност е свързана със софтуерно инженерство и разработване на приложения и програми за различни компютърни устройства чрез C#, Java и Java Script. Учениците ще ползват най-съвременно дигитализирано учебно съдържание, разработено от най-добрите технологични компании в света – Microsoft и Google, съчетано с безопасна виртуална среда за обучение на всеки ученик с индивидуален достъп до него. Освен компютърни науки, в IT кампуса ще се изучава задълбочено и английски език. Гимназията по програмиране в Бургас е сред първите учебни заведения, които внедряват в обучителния процес на своите ученици собствен хуманоиден робот. Целта е хуманоидът да се обучава заедно с учениците на високотехнологичното училище и да развива своите функционалности благодарение на тях. За удобство на децата и спокойствие на родителите им ще бъдат пуснати три различни автобусни маршрути, максимално съобразени с местоживеенето на гимназистите, оставяйки ги директно до двора на учебното заведение преди първия учебен час, който ще започва по-късно от другите училища – в 08.30 часа. Това превръща технологичната гимназия в единствената в региона, която ще предоставя уникалната възможност за обучение в най-бързо развиващата се професия в света, съчетана с професионална езикова подготовка и получаване на международен сертификат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Откриват новото училище по компютърно програмиране и иновации в Бургас утре"}
{"url": "https://trud.bg/%d0%bb%d1%83%d0%ba%d0%be%d0%b9%d0%bb-%d0%b8%d0%b7%d0%bb%d0%b8%d0%b7%d0%b0-%d0%bd%d0%b0%d0%bf%d1%80%d0%b5%d0%b4-%d1%81%d1%80%d0%b5%d0%b4-%d0%bd%d0%b0%d0%b9-%d0%b3%d0%be%d0%bb%d0%b5/", "text": "17 български компании влизат в класацията на най-големите дружества в Централна и Източна Европа за 2017 г. на Coface – CEE Top 500, съобщиха от международния кредитен застраховател. Общият оборот на българските компании в класацията е 18,552 млрд. евро, което е ръст с близо 2 млрд. евро. Нетната им печалба възлиза на 724 млн. евро, която е около 2,5 пъти по-голяма спрямо 2016 г. От българските компании най-напред в класацията е “Български енергиен холдинг”, който заема 29-а позиция спрямо 25-о място предишната година. Втора сред компаниите от България е “Лукойл Нефтохим”, която се придвижва все по-бързо напред, преминавайки от 44-о на 35-о място. Трета остава “Аурубис България”.", "date": "2018.09.10", "title": " „Лукойл“ излиза напред сред най-големите"}
{"url": "https://trud.bg/%d0%b3%d0%b8%d0%bc%d0%bd%d0%b0%d1%81%d1%82%d0%b8%d1%87%d0%ba%d0%b8%d1%82%d0%b5-%d0%b2%d1%82%d0%be%d1%80%d0%b8-%d1%81%d0%bb%d0%b5%d0%b4-%d1%80%d1%83%d1%81%d0%b8%d1%8f/", "text": "Българските състезателки направиха силен старт на световното първенство по художествена гимнастика в София. Тимът ми заема 2-о място в отборното класиране като допусна пред себе си единствено фаворитките от Русия. Трите ни представителки изиграха без сериозни грешки съчетанията си на обръч, като най-стабилна бе Боряна Калейн, която получи оценка от 19,050 точки – 5-ата най-добра за деня. Катрин Тасева бе оценена с 18,850 т. (7-о място), а Невяна Владинова с 18,700 т. (9-о място). Има голяма вероятност Калейн и Тасева да попаднат и във финала на уреда. Феноменален първи ден направиха трите рускини. Те играха на топка и окупираха върха на класирането. Александра Солдатова бе първа за деня с 20,250 т., а след нея останаха близначките Дина (20,150 т.) и Арина (20,050 т.) Аверини. Те зарадваха гранддамата на руската гимнастика Ирина Винер, която бе поздравена от президента на българската федерация Илиана Раева. Тя й поднесе огромен букет по случай 70-годишния й юбилей, отбелязан наскоро. Днес световното продължава със следващите потоци от квалификациите на обръч и топка, церемонията по откриването от 19 часа, след което са финалите в двата уреда.", "date": "2018.09.10", "title": " Гимнастичките втори след Русия (СНИМКИ)"}
{"url": "https://trud.bg/%d0%b4-%d1%80-%d0%b4%d0%b6%d0%b0%d1%84%d0%b5%d1%80-%d0%b4%d0%b0%d0%b4%d0%b5-%d1%81%d1%82%d0%b0%d1%80%d1%82-%d0%bd%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f%d1%82%d0%b0-%d1%81%d0%ba/", "text": "Безплатни скринингови изследвания за хепатит В и C се проведоха в Шумен в понеделник в мобилен кабинет от квалифицирани лаборанти, а символичен старт на кампанията даде зам.-председателят на Народното събрание и депутат от региона д-р Нигяр Джафер. 324 души се подложиха на бързите тестове до ранния следобед. Сред тях са открити хора с положителни резултати и за двата вирусни типа, и те ще бъдат насочени към специалист за потвърждаване на диагнозата. „Предизвикателството на всяка здравна система е профилактиката, скрининга и ранната диагностика. Оказа се, че в България отново сме готови да даваме много пари за късно лечение на много заболявания, но не полагаме достатъчно усилия, за да ги откриваме рано“, обяви тя. Акцията в Шумен е част от кампанията „Скъсай с хепатита!”, която се организира от Национално сдружение за борба с хепатита „Хепасист“ и Сдружение „ХепАктив“, под патронажа на Комисия по здравеопазването към НС. У нас няма точни данни за брой заболели, защото изследванията за хепатит не се плащат от Здравната каса. По данни на РЗИ–Шумен през последните 5 г. в лаборатории в областта са изследвани над 15 600 души. От тях 343 са носители на хепатит В, а 141 на С. Хепатитът е заболяване, чието лечение струва около 50 000 лв. месечно и се лекува успешно, ако е открито в ранен стадий. За съжаление откриването на диагнозата е или случайно, или когато заболяването вече е в напреднал стадий. Последствията са много тежки. Д-р Джафер даде пример за случайно открити болни с двама пациенти от Шумен – мъж на 40 г., който заболява наскоро е бил заразен с хепатит и това е довело до тежка чернодробна недостатъчност. В момента е в листата на чакащи за трансплантация. Друг носител на вируса на хепатит ще бъде успешно лекуван с препарат, включен от м.г. в листата на Здравната каса и е 100% безплатен. Д-р Джафер уточни, че в други държави усилено се прилага програма за скрининг с цел ранното откриване на хепатита и адекватното му лечение. За това ще работи и здравната комисия в парламента. Целта е хората да разберат, че хепатит се лекува в ранен стадий. Проблемът у нас е изследването, което не се покрива от касата и по темата също ще се работи, каза д-р Джафер. След Шумен, който е втори град от кампанията след Смолян през юли, тя продължава във Велико Търново, Кърджали, Стара Загора и София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Д-р Джафер даде старт на кампанията „Скъсай с хепатита“ в Шумен\t\t\t"}
{"url": "https://trud.bg/%d1%85%d0%b0%d1%80%d1%87%d0%b8%d0%bc-%d0%bf%d0%be%d0%b2%d0%b5%d1%87%d0%b5-%d0%b7%d0%b0-%d1%85%d1%80%d0%b0%d0%bd%d0%b0-%d0%bf%d0%be-%d0%bc%d0%b0%d0%bb%d0%ba%d0%be-%d0%b7%d0%b0-%d0%ba%d0%be%d0%bc%d0%bf/", "text": "Увеличават се разходите на българите за лекарства и храна, но намаляват продажбите на GSM-и и компютри, сочат данните на НСИ. През юли 2018 г. оборотът в раздел “Търговия на дребно, без търговията с автомобили” нараства с 0,2% спрямо предходния месец и с 4,9% в сравнение със същия месец на миналата година. Най-голям ръст на годишна база има при търговията на дребно с фармацевтични и медицински стоки – с 14%. Сериозно увеличение от 9,7% има и в продажбите на храни, напитки и тютюневи изделия. Търговията на дребно чрез поръчки по пощата, телефона или интернет бележи ръст от 13,4%. Това се дължи на факта, че онлайн все по-често могат да се намерят по-изгодни оферти, отколкото в традиционните магазини. Увеличение се отчита и в търговия на дребно с текстил, облекло, обувки и кожени изделия – с 3,7%, както и в продажбите на битова техника и мебели – с 4,3%. Спад има в продажбите на компютърна и комуникационна техника – с 6,1%, и на автомобилни горива и смазочни материали – с 0,7%.  ", "date": "2018.09.10", "title": " Харчим повече за храна, по-малко за компютри\t\t\t"}
{"url": "https://trud.bg/%d1%81%d0%be%d0%b1%d1%8f%d0%bd%d0%b8%d0%bd-%d0%be%d1%81%d1%82%d0%b0%d0%b2%d0%b0-%d0%ba%d0%bc%d0%b5%d1%82-%d0%bd%d0%b0-%d0%bc%d0%be%d1%81%d0%ba%d0%b2%d0%b0/", "text": "Московският градоначалник Сергей Собянин спечели неделните местни избори и остава кмет на руската столица за нов 5-годишен мандат, предаде ТАСС. При почти 100% обработени протоколи за него са гласували малко над 70 на сто. Избирателната активност е 31% – с 1 повече в сравнение с изборите през 2013 г., когато Собянин надви опозиционера Алексей Навални. Местните избори в Русия бяха съпроводени от свикани от Навални протести в 33 града срещу предстоящо повишаване на пенсионната възраст. Над 1000 души бяха задържани в демонстрациите, мнозинството от които не бяха разрешени от властите. Най-много арести бяха извършени в Санкт Петербург.  ", "date": "2018.09.10", "title": " Собянин остава кмет на Москва"}
{"url": "https://trud.bg/%d0%b4-%d1%80-%d0%bd%d0%b8%d0%ba%d0%be%d0%bb%d0%b0%d0%b9-%d0%bc%d0%b8%d1%85%d0%b0%d0%b9%d0%bb%d0%be%d0%b2-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b5-%d1%83%d0%bc/", "text": "Психиатърът д-р Николай Михайлов даде рационално обяснение за трусовете във властта и споровете в коалицията между ГЕРБ и „Обединени патриоти”. Според него конфликтът помежду им няма да се разрасне. „Коалиционната разпра няма перспектива да се превърне в голям конфликт и да срине правителството. Те няма да направят зрелищно самоубийство заради оставката на трима министри”, заяви психиатърът пред  . Д-р Михайлов посочи, че ясно личи конфликт обаче в отношенията между премиера Бойко Борисов и председателя на ПГ на ГЕРБ Цветан Цветанов. „Между Цветанов и Борисов не цари доверие, има напрежение, има често несъгласие между тях. Когато премиерът поиска оставките, Цветанов каза, че това не е уместно. А това е право на министър-председателя, а парламентарната група няма основания да твърди друго. Това беше изречено демонстративно”, коментира д-р Михайлов. „Бойко Борисов е уморен монарх, това е деветата година на неговото управление, нормално е различията в ГЕРБ да се появят. Не само Борисов обаче отслабва, но и партията, защото злоупотреби много пъти”, каза психологът и заяви, че тази ситуация се допълва от натрупани проблеми, като катастрофата край Своге и сривът на Търговския регистър. „ГЕРБ няма ясно изразена визионерска позиция за бъдещето. Това е, защото тя не числи в редовете си интелектуалци, тук-там има мислещи, но те кръжат около тези, които имат сила. БСП трябва да знаят, че една опозиционна сила не трябва да преминава в дискант, защото става производител на абсурд, става лековата и досадна”, каза още д-р Михайлов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.10", "title": " Д-р Николай Михайлов: Бойко Борисов е уморен монарх\t\t\t"}
{"url": "https://trud.bg/70-%d0%bf%d0%be%d0%b2%d0%b5%d1%87%d0%b5-%d1%87%d0%b0%d1%80%d1%82%d1%8a%d1%80%d0%b8-%d0%b4%d0%be-%d1%82%d1%83%d1%80%d1%86%d0%b8%d1%8f-%d0%b8-%d0%b8%d1%82%d0%b0%d0%bb%d0%b8%d1%8f/", "text": "Преминаха 3,38 млн. пътника  Българите все по-често почиват в чужбина. През юни 17 хил. пътници с чартърни полети са преминали през летище София, при 10 хил. за същия месец на миналата година. Причината за този ръст от 70% са повечето почиващи българи в турските и италиански курорти, като най-предпочитани са Анталия, Бодрум, Бари и Катания. Това пише във финансовия отчет на летище София за полугодието, който е изпратен в Министерството на финансите. От януари до юни през летище София са преминали 3,381 млн. пътника, което е ръст със 7,8% спрямо същия период за миналата година. Само през юни на летището са обслужени над 626 хил. пътника, което е ръст с 9,7%. Пътниците по международните линии нарастват с 8,7%, а по вътрешните – с 1,7%. За първата половина на годината на летище София са кацнали и излетели 29710 самолета, което представлява увеличение с 5% на годишна база. Само за юни броят на излетелите и кацнали самолети е 5404. Този ръст от 5,9% се дължи на увеличените полетни честоти и новооткрити дестинации от началото на лятното полетно разписание. За първите шест месеца на 2018 г “Летище София” ЕАД има печалба от 7,017 млн. лв., което е със 7,4% повече от същия период на 2017 г. Приходите на дружеството за шестте месеца са 81,64 млн. лв., което е увеличение с 10,9 млн. лв., или с 15,5% на годишна база. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " 70% повече чартъри до Турция и Италия\t\t\t"}
{"url": "https://trud.bg/%d0%b6%d0%b8%d0%bb%d0%b8%d1%89%d0%b0%d1%82%d0%b0-%d0%b2-%d0%bd%d1%8f%d0%ba%d0%be%d0%b8-%d0%ba%d0%b2%d0%b0%d1%80%d1%82%d0%b0%d0%bb%d0%b8-%d0%bd%d0%b0-%d1%81%d0%be%d1%84%d0%b8%d1%8f-%d0%bf%d0%be%d1%81/", "text": "Най-скъпи са имотите в столичните квартали „Иван Вазов“ със средна цена от 1850 евро на кв.м., „Оборище“ – 1700 евро/кв.м., „Изток“, „Изгрев“, „Лозенец“, „Младост 1а“, „Център“ и „Яворов“ – по 1500 евро/кв.м. Ако се сравнят сегашните средни цени на апартаментите в скъпите квартали на София с цените от 2002 г., се оказва, че има огромен ръст от около 350-450%, сочат данни на imoti.net. В „Иван Вазов“ средната цена на кв. м. е била 383 евро, а сега е 1850 евро. През 2002 г. средната цена в „Лозенец“ е била 378 евро/кв.м., в „Изток“ – 316 евро/кв.м., а „Младост 1а“ – 268 евро/кв.м., срещу днешните 1500 евро/кв.м. Статистиките на средните цени на имоти показват интересни и полезни данни, които не са за пренебрегване, когато продаваме или купуваме имот. Важно е и да се следят тенденциите за развитие на населеното място, за да правим информиран избор за локацията на новия ни дом. След бума на пазара на имоти през 2008 г. и рекордните цени, които бяха достигнати преди световната финансова криза да засегне и България, цените на жилищата в редица квартали тръгнаха надолу. В някои райони на столицата цените вече се върнаха на предкризисните нива, но в други все още са далеч под достигнатите през 2008 г. рекорди. В редица скъпи квартали на София обаче, цените са нараснали с около 40% дори за периода от 2008 г. насам, което показва траен интерес на купувачите към тези райони. Така например в „Изгрев“ цената през 2008 г. е била 1100 евро/кв.м., а в „Младост 1а“ – 1050 евро/кв.м. За последните 10 години жилищата в тези два квартала са поскъпнали съответно с 36% и 42%. Трайно най-евтините квартали в София са „Малашевци“, „Люлин 9“, „Захарна фабрика“ и „Обеля“ – с цени под 700 евро/кв.м., както и „Толстой“ и „Свобода“ – с малко над 800 евро/кв.м. Тези цени са далеч под максимално достигнатите през 2008 г. – с 25-30% по-надолу, и няма изгледи да ги приближат, защото продължават да не предлагат нищо атрактивно за купувачите. Това ясно показва, че в дългосрочен план има голяма разлика в движението на цените на имотите в различните квартали на София. Средните цени на апартаментите в столицата обаче от 2002 г. насам се движат нагоре успоредно с повишаването на доходите на хората. Изключение прави само 2008 г., когато бумът в цените доведе до изкуствено надут балон на пазара на имоти. През 2002 г. един кв.м. от жилище в София е можел да се купи с две средни заплати, днес е необходима една и половина, но през 2008 г. са били нужни малко повече от 4 средни заплати. Бавното покачване на цените на имотите в София и някои от големите градове продължава и в началото на тази година. Но в тази тенденция няма нищо притеснително, тъй като тя отговаря на обективни пазарни условия – по-високи доходи, по-добър жизнен стандарт, по-високи изисквания, по-добре изградена инфраструктура, по-ниски лихви по ипотечното кредитиране, по-добро ново строителство.   Бул. „Витоша“ е сред лидерите по ръст на наемите в Европа Първото място е за ул. „Ваци” в Будапеща Столичният бул. “Витоша” е сред лидерите в Европа по ръст на наемите за първото тримесечие. Средното равнище на наемите на търговски площи на бул. “Витоша” достигна 50 евро за кв. м на месец за периода януари-март 2018 г., показва докладът “ДНК на недвижимите имоти” на консултантската компания Cushman&Wakefield. Това е увеличение с 4,2% спрямо последното тримесечие на 2017 г. и с 8,7% на годишна база, което нарежда столичния булевард сред лидерите по ръст на наемите през първото тримесечие сред общо 45 централни улици и булеварди в Европа, които се включени в анализа. Булевард “Витоша” е на второ място заедно с улица “Шиаду” в Лисабон по ръст на наемите спрямо предходното тримесечие. Първото място е за улица “Ваци” в Будапеща, където наемите са се повишили с 8,3%. По увеличение на наемите на годишна база столичният булевард заема четвърто място след “Шиаду” (+19%), “Ваци” (+18,2%) и улица “Принсес” (+11,6%) в Единбург. Очакванията на консултантската компания са наемите на бул. “Витоша” да продължат да нарастват. Въпреки отбелязаното повишение, наемите на столичния булевард остават едни от най-ниските сред изследваните 45 централни улици в Европа. По-ниски са наемите само на ул. “Калеа Викторией” в Букурещ, където средното им равнище е 47 евро за кв. м на месец. В изследването на Cushman&Wakefield са включени улици и булеварди във Франция, Италия, Великобритания, скандинавските страни, Русия, Централна и Източна Европа. Най-скъпата улица за наем на търговски площи през първото тримесечие е “Шанз-Елизе” в Париж с 18 хил. евро на кв. м на месец, следвана от “Виа Монтенаполеоне” в Милано с 13 500 евро на кв. м на месец и “Виа Кондоти” в Рим с 11 500 евро на кв. м на месец. Доходността от наемите на търговски площи на столичния булевард достига 7,75%, като остава без промяна спрямо предходното тримесечие и намалява с 25 базисни пункта на годишна база. Това нарежда столичния булевард на второ място сред 45-те изследвани улици в Европа след централната част на Москва, където доходността от наемите достига 10%. Очакванията на Cushman&Wakefield са доходността от наемите на търговски площи на бул. “Витоша” да продължи да намалява. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.10", "title": " Жилищата в някои квартали на София поскъпнаха с 400%\t\t\t"}
{"url": "https://trud.bg/90-%d0%be%d1%82-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%b5-%d0%b4%d0%b5%d0%bb%d0%be-%d0%bd%d0%b0-%d0%ba%d0%b0%d0%b4%d1%80%d0%b8-%d0%bd%d0%b0-%d1%83/", "text": "Вузове от Русия и Ливан проявяват интерес за сътрудничество С пълна зала и много официални гости бе открита 76-ата академична година в Университета по архитектура, строителство и геодезия. “Пристъпваме с вълнение към този ден – нова година, нови хора, започваме наново в “храма” на архитектурната и строителна наука. Над 90% от наличното строителство в България – сгради, съоръжения, транспорт е съградено от наши възпитаници и това е изключителна гордост за нас. Хора, учили тук са строили и в Европа, Азия, Близкия изток и са постигнали чудеса”, каза ректорът на УАСГ проф. Иван Марков. Той изрази увереност, че след 5 години всички завършили ще бъдат подготвени за един от най-великите отрасли на стопанството – а именно строителството. Интересът към професиите, които се изучават в УАСГ не намалява през последните години, независимо от демографската криза и той остава все така висок, отчете пред “Труд” зам.-ректорът проф. Славейко Господинов. “Стартираме нови магистърски програми, имаме и няколко договора по програмата “Еразъм +” с университети и извън Европейския съюз. И тази година действа нашата съвместна програма с Технологичния университет във Виена – част от обучението на студентите ни преминава там, а у нас идват австрийски студенти. Правим това и за бакалавърски, и за магистърски програми, свързани основно с хидротехническо и транспортно строителство. Смятаме да вървим по този път и с други университети в ЕС и извън него”, каза още проф. Господинов. Той посочи, че проявен интерес за сътрудничество вече има от вузове в Ливан и Русия. Първокурсниците пък бяха нетърпеливи да се запознаят с колегите и преподавателите си. “Още от малък знаех, че с това искам да се занимавам. За да се подготвя, ходих на уроци по рисуване. Нямах колебания дали да избера друг университет. Имам надежда, че тук ще намеря добра реализация”, каза пред “Труд” Динко Янков, който от тази година ще учи “Архитектура”.   Проф. Николай Вълканов, КРИБ: България е в строителен подем “В България се строят много пътища, железница, офис сгради, хотели – страната ни е в строителен подем и това ще се случва и през следващите години, а без вас няма как да има такова бурно развитие. Ще се появят много нови и красиви сгради, а това зависи от хората, които стоят тук и ще поемат този път – изграждането на по-красива България, на новата индустриална мощ на страната”, каза на студените проф. Николай Вълканов, зам.-председател на КРИБ. “Държавата наистина има нужда от добри инженери, а за съжаление има отлив от инженерните специалности като цяло. Няма инженер или архитект, който да е излязъл от този университет и да не е намерил работа в България”, каза още шефът на АПИ инж. Светослав Глосов.", "date": "2018.09.10", "title": " 90% от строителството е дело на кадри на УАСГ\t\t\t"}
{"url": "https://trud.bg/%d0%b0%d1%81%d0%b0%d0%b4-%d0%b1%d0%b8%d0%bb-%d0%b3%d0%be%d1%82%d0%be%d0%b2-%d0%b7%d0%b0-%d1%85%d0%b8%d0%bc%d0%b8%d1%87%d0%b5%d1%81%d0%ba%d0%b0-%d0%b0%d1%82%d0%b0%d0%ba%d0%b0/", "text": "Сирийският президент Башар Асад одобрил използването на хлор в офанзивата в Идлиб – последният бунтовен бастион в страната, твърдят анонимни източници от американското разузнаване пред в. “Уолстрийт джърнъл”. Асад бил готов да атакува с химическо оръжие, въпреки заплахите на Доналд Тръмп за ответни мерки и въпреки мнението на Запада, че победата му в гражданския конфликт е “неминуема”. Не е ясно и дали US отговорът няма да включи удари по сили на Русия и Иран в региона, с чиято помощ Дамаск обърна хода на гражданската война. През последните няколко дни руска и сирийска авиация бомбардира активно Идлиб, въпреки призиви на Тръмп “да бъде избегната хуманитарна катастрофа”. Информацията на “Уолстрийт джърнъл” идва, след като от седмици Русия предупреждава, че в северозападната провинция се готви провокация с химически арсенал, вината за която да бъде хвърлена върху правителствените сили. Днес руският зам. външен министър Олег Сиромолотов увери, че терористите в Идлиб имат възможност да създадат химически боеприпаси и получават помощ от чужбина. По данни на в. “Билд” германското военно министерство е в преговори с Пентагона за изработване на план за участие на Бундесвера в евентуални въздушни удари заедно с американски, британски и френски сили по сирийски цели. Подобен алианс за атаки срещу режима в Дамаск може да бъде формиран само в случай на използване на химическо оръжие от Асад. През април Германия не се включи в коалиция на Вашингтон, Лондон и Париж, която атакува в Сирия след предполагаема химическа атака в Дума с десетки жертви. Новината предизвика политическа буря в Берлин. Андреа Налес, лидерка на социалдемократите, които са коалиционен партньор на канцлерката Ангела Меркел, заяви, че нейната партия няма да одобри никакво германско участие в конфликта в Сирия. В неделя руски военни заявиха, че US самолети Ф-15 са пуснали фосфорни бомби над източната сирийска провинция Дейр аз Зур. Мишена било селището Хаджин – последната крепост на “Ислямска държава”. Пентагонът отрече да е използвал фосфорни боеприпаси.    ", "date": "2018.09.10", "title": " Асад бил готов за химическа атака\t\t\t"}
{"url": "https://trud.bg/%d0%b7%d0%b0%d0%b4%d1%8a%d0%bd%d0%b5%d0%bd%d0%b0-%d1%83%d0%bb%d0%b8%d1%86%d0%b0-%d1%81%d0%bb%d0%b5%d0%b4-%d0%b2%d0%be%d1%82%d0%b0-%d0%b2-%d1%88%d0%b2%d0%b5%d1%86%d0%b8%d1%8f/", "text": "Швеция се оказа в политическа задънена улица след парламентарните избори в неделя, които не дадоха мнозинство на нито една партия, предаде Би Би Си. Управляващите социалдемократи отбелязаха рекордно нисък за последния век резултат от 28,4 на сто. Втора сила е опозиционната дясна Умерена партия с 19,8%, която също регистрира спад в популярността си, а трети са крайнодесните националисти “Шведски демократи” с 17,6% – ръст от близо 5 на сто в сравнение с изборите през 2014 г. Вотът мина при избирателна активност от 84,4% – с един процент по-висока от 2014 г. Коалицията на социалдемократите със Зелената партия и с Левицата получава 144 места в 349-местния парламент. 143 са депутатите на консервативния Алианс, доминиран от Умерената партия. Нейният лидер Улф Кристершон настоя премиера социалдемократ Стефан Льовен да подаде оставка, но той отхвърли призива. “Шведски демократи” обявиха готовност за сътрудничество с всички партии, но засега традиционните политически сили не желаят съюз с антимигрантската и евроскептична формация с 62-ма депутати в новия парламент.  ", "date": "2018.09.10", "title": " Задънена улица след вота в Швеция\t\t\t"}
{"url": "https://trud.bg/%d1%88%d0%b8%d0%bd%d0%b4%d0%b7%d0%be-%d0%b0%d0%b1%d0%b5-%d0%b4%d0%bd%d0%b5%d1%88%d0%bd%d0%b0%d1%82%d0%b0-%d1%81%d1%80%d0%b5%d1%89%d0%b0-%d1%81-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf/", "text": "Премиерът на Япония Шиндзо Абе каза, че днешната му среща с президента на Русия Владимир Путин е крачка към подписването на двустранен мирен договор, предаде Ройтерс. След преговорите във Владивосток Абе отбеляза, че е необходимо да се намери решение на проблема с отвлечените от Северна Корея японски граждани и че Путин обещал да помогне за това. Японският премиер съобщи, че главнокомандващият на силите за самоотбрана на Япония ще посети Русия през октомври. Владимир Путин каза от своя страна, че Москва е готова да търси решения за сключването на мир с Токио. Той добави, че Русия ще си сътрудничи с Япония за поддържането на диалога между двете корейски държави. Япония и Русия не са подписвали мирен договор след Втората световна война заради спор върху суверенитета на тихоокеанския архипелаг, който Русия нарича Курилски острови, а Япония – Северни територии, припомня Ройтерс. Японският премиер каза, че „започва да се появява“ начин за осъществяване на двустранни проекти на островите. „Ние засегнахме проблема за сключване на мирен договор“, заяви руският президент.  „Този въпрос се обсъжда от десетилетия“, каза Путин. Според него „би било наивно да се мисли, че той може да бъде решен за една нощ“. „Но ние сме готови да продължим усилията за намиране на решения, приемливи както за Русия, така и за Япония“, заяви руският президент, като обясни, че до края на годината ще има трета двустранна бизнес мисия на островите. По думите му на срещата във Владивосток е бил засегнат и въпросът за денуклеаризацията на Северна Корея. Той каза, че Русия и Япония би трябвало да работят заедно в тази насока. Владимир Путин отбеляза, че Япония е важен партньор за Русия и че Москва желае да развива двустранните отношения „въз основа на принципите на добросъседството, взаимното уважение и взаимното отчитане на интересите“. Шиндзо Абе пък подчерта, че подписването на мирен договор е историческа задача, която трябва да бъде решена от него и руския президент. Японският премиер съобщи, че Путин ще посети през юни догодина Япония и двамата ще се срещнат в кулоарите на срещата на върха на Г-20 в Токио, предаде ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Шиндзо Абе: Днешната среща с Владимир Путин е крачка към подписването на двустранен мирен договор"}
{"url": "https://trud.bg/%d0%b3%d0%b4%d0%b1%d0%be%d0%bf-%d1%81%d0%bf%d1%80%d1%8f-%d1%84%d0%b0%d0%bb%d1%88%d0%b8%d0%b2-%d1%81%d0%b0%d0%b9%d1%82-%d0%b8%d0%b7%d0%bf%d0%be%d0%bb%d0%b7%d0%b2%d0%b0%d0%bb-%d0%bb%d0%be%d0%b3%d0%be/", "text": "ГДБОП спря фалшив сайт, който използва логото на БНТ, за да продава препарат срещу ставни болки. Чудотворният крем е рекламиран чрез фалшиво интервю, което представя несъществуваща държавна програма ,“Здрава България“, която лекувала почти безплатно. В схемата е замесено дори и името на Министерството на здравеопазването, което според измамниците, е похарчило над милион щатски долара за разработване на формулата. Бившата медицинска сестра Вася Русева отваря фалшивата статия във Фейсбук. „Моментално на месинджъра получих съобщение, че моят проблем може да бъде решен.“, обясни тя. Д-р Симеон Голтсман, представящ се за главен ортопед в Института по ревматология и ортопедия в България, предлагал нов препарат срещу ставни заболявания. Изцелителните способности били описани подробно в интервю с друг доктор от института Иван Янков, уж направено от едно лицата на БНТ водещата Поли Златарева. В интервюто се твърди, че препаратът излекувал над 94% от доброволците, върху които е тестван. Болките спирали за 4 дни. Институт бил платил близо 1 милион лева, за да има право да продава крема в България. Според д-р Янков екстрактът от прополис се произвеждал само в Пирин. Статията препращала директно към друг сайт, където мехлемът можел да се купи на промоция с 50% отстъпка за 69 лева. След кратък опит да намери телефон за контакт Вася разбрала, че това е измама. „Ние нямаме такива длъжности главен ортопед, ревматолог и специален институт по ревматология. Той след това публикува някакви витамини, някакви хранителни добавки. Аз непрекъснато пишех на хората да не се заблуждават, че този човек е измамник. Независимо от всичко имаше хора, които се подвеждаха.“, коментира тя. „Разбрах преди няколко седмици, когато мои познати се обадиха, за да искат повече информация и контакти към въпросния лекар, с когото уж съм разговаряла. БНТ никога не е заставала зад конкретен продукт, камо ли да го рекламира на страницата си.“, заявявя Поли Златарева, журналист в БНТ. Според експертите по киберсигурност атрактивните цени на рекламираните чудодейни продукти най-често имат за цел да събират данни за потребителите. Подобни сайтове изискват минимални познания и са труднопроследими. „Сайтът цели именно събиране на имейли, имена, номера на кредитни и дебитни карти. В момента това е едно най-скъпите неща да си купиш база данни с имейли например. Безплатен обяд няма и когато един продукт е твърде атрактивен определено трябва да се замислим дали наистина си заслужава да рискуваме.“, обясни експертът по киберсигурност Любомир Тюлев. След разследване на ГДБОП сайтовете, рекламиращи чудотворния препарат, бяха изтрити. Проверката установи, че регистрацията им е била в САЩ и Испания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " ГДБОП спря фалшив сайт, използвал логото на БНТ за измама с лекарства"}
{"url": "https://trud.bg/%d0%b1%d1%83%d0%bb%d0%b3%d0%b0%d1%80%d0%b3%d0%b0%d0%b7-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%bf%d0%be%d1%81%d0%ba%d1%8a%d0%bf%d0%b2%d0%b0%d0%bd%d0%b5-%d0%bd%d0%b0-%d0%b3%d0%b0%d0%b7/", "text": "В съответствие с изискванията и условията на Наредба № 2/2013 г. за регулиране на цените на природния газ, „Булгаргаз“ ЕАД, дъщерно дружество на „Български Енергиен Холдинг” ЕАД предложи на КЕВР да утвърди цена на природния газ за четвърто тримесечие на 2018 г. в размер на 456,65 лв./хм3 или в размер 43,41 лв./MWh (без цени за достъп, пренос, акциз и ДДС), съобщиха от дружеството. В сравнение с утвърдената за трето тримесечие на 2018 г. цена (без цени за достъп, пренос, акциз и ДДС), предложената за утвърждаване цена за ІV-то тримесечие на 2018г. се изменя както следва:  увеличение с 13,89 % или 55,70 лв./хм3;  увеличение с 14,87 % или 5,62 лв./MWh. От „Булгаргаз“ посочват, че увеличението се дължи на по-високи доставни цени на природния газ от внос, по-високия курс на щатския долар спрямо лева, както и в резултат на акумулирания ефект от утвърдената продажна цена за ІІІ-то тримесечие на 2018г., по-ниска от разходите за доставка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.10", "title": " „Булгаргаз“ предлага поскъпване на газа с 14%"}
{"url": "https://trud.bg/%d0%b0%d0%bd%d1%82%d0%b8%d0%ba%d0%be%d1%80%d1%83%d0%bf%d1%86%d0%b8%d1%8f-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d0%b8-%d0%bc%d0%b8%d0%bd%d1%8e-%d1%81%d1%82%d0%b0/", "text": "Срокът за проверката е 1 година Комисия “Антокорупция” започва пълна проверка на имуществото на алкохолния бос Миню Стайков. Това съобщи за “Труд” шефът на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев. Само преди седмица комисията бе сезирана и образува ревизия и за издирвания от Интерпол хотелиер Ветко Арабаджиев и членовете на семейството му. Пламен Георгиев посочи, че инспекторите вече са уведомени за обвинените лица, които спецпрокуратурата разследва за участие в организирана престъпна група за данъчни измами и пране на пари. Ще бъдат проверявани не само Стайкови – баща и син, но и всички останали, както и техните близки. В сряда ще се решава дали бургаският клон на КПКОНПИ ще провежда ревизията, тъй като много от обвинените са с адресни регистрации в Бургаска област. “Ще бъдат сформирани специализирани екипи, както по случая с Арабаджиеви. Ще бъдат установявани както парични преводи, така и всякакви други имуществени отношения”, обясни Георгиев. Той посочи, че по закон срокът за проверката е 1 г., но прокуратурата може да поиска веднага налагане на запор на имуществото като обезпечителна мярка. “Ние можем да пристъпим към запор единствено, ако установим несъответствие между доходи и разходи, обясни още Георгиев. В събота спецсъдът остави за постоянно в ареста алкохолния бос Миню Стайков, шуреят му Белун Хазърбасанов и Иван Димитров – син на кмета на Карнобат Георги Димитров. Синът на Миню Стайков – Стайко и още четирима души все още се издирват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " „Антикорупция“ проверява и Миню Стайков\t\t\t"}
{"url": "https://trud.bg/%d0%b5%d1%81-%d0%bd%d0%b8-%d0%b4%d0%b0%d0%b2%d0%b0-22-%d0%bc%d0%bb%d0%bd-%d0%b5%d0%b2%d1%80%d0%be-%d0%b7%d0%b0-%d0%bf%d0%be%d1%80%d0%be%d0%b8%d1%82%d0%b5/", "text": "Брюксел настоява да паднат визите ни за САЩ Утре в Страсбург евродепутатите се очаква да подкрепят предложението България, Гърция, Литва и Полша да бъдат подпомогнати със средства от бюджета на ЕС за претърпени щети от природни бедствия. Нашата страна ще получи 2,26 млн. евро заради щетите от валежите и силните бури на 25 и 26 октомври миналата година. Припомняме, че правителството оцени преките щети от миналогодишните порои на 90,3 милиона евро. Валежите взеха пет жертви и са засегнали около 6000 души. Ръководството на ЕС влиза в последната си политическа сесия преди европейските избори през май 2019 година. Затова и осем месеца преди най-знаковия вот за Съюза евродепутатите ще направят преглед на постигнатите резултати от Европейската комисия под ръководството на Жан-Клод Юнкер. Какво ще бъде посланието на Юнкер, какво е наследството на сегашната Европейска комисия и накъде ще продължи Съюза са сред най-често задаваните въпроси. Бюрото на Европейския парламент и Представителството на Европейската комисия в България ще предават на живо речта на Жан Клод Юнкер пред евродепутатите, които тази седмица заседават в Страсбург. Речта на Юнкер може да бъде проследена и в социалните мрежи, а от десетина дни пресслужбата на Еврокомисията разпространява хаштага #SOTEU. Председателят на Европейската комисия ще открие дебата в 10.00 българско време, а това е неговата четвърта и последна реч за състоянието на ЕС по време на мандата му. По предварителната информация се очаква Жан-Клод Юнкер да представи анализ на свършеното досега от Комисията в нейните десет приоритетни области и да посочи какво тя възнамерява да постигне до края на мандата си през 2019 г. Веднага след него ще последват и политическите послания на лидерите на политическите групи в Европарламента. Сред темите, засегнати на дебата през 2017 г., бяха плановете за обща отбрана, сигурността, миграцията, международната търговия, социалното равенство, укрепването на бюджета и процеса на вземане на решения в ЕС. На вниманието на евродепутатите в първите дни на новия политически сезон е и доклада за отношенията ЕС-САЩ. В документа се отбелязва, че САЩ остават единствената държава извън ЕС, чиито граждани пътуват до Общността без визи, но която не предоставя безвизов достъп на гражданите на всички държави от ЕС. В доклада е отправен настоятелен призив САЩ да премахнат визите за граждани на България, Хърватия, Кипър, Полша и Румъния възможно най-скоро.   Пет сценария за Съюза след Brexit Мигрантите намаляват, но напрежението остава Преди малко повече от година председателят на Еврокомисията Жан-Клод Юнкер представи пет сценария за бъдещето на Европейския съюз след напускането на Великобритания. Документът бе представен пред евродепутатите и бе наречен Бяла книга. И постави на дневен ред пред европейските лидери перифразата от световноизвестния роман на Сенкевич “Quo Vadis”. В първия сценарий ЕС продължава както досега. И държавите-членки концентрират усилия върху изпълнението на програмата си с положителни реформи. При вариант две ЕС постепенно се фокусира главно върху единния пазар. В Бялата книга за бъдещето на Съюза се залага на принципа “Тези, които искат да правят повече, правят повече”. Или казано по друг начин – ЕС-27 дава възможност на желаещите държави членки да правят повече заедно в определени области. В четвъртия сценарий се залага на бързината:”Правим по-малко, но по-ефективно”. Т.е. Страните се съсредоточават върху постигането на повече и по-бързи резултати в избрани области, а като правят по-малко в други области. И последният, пети вариант, при който е заложен принципа “Правим много повече заедно”. Безспорно, сред най-ключовите проблеми на ЕС си остава въпроса с бежанската криза. Очакванията се, че темата за бежанците ще е най-напрегната в дебатите за предстоящите европейски избори. Без значение, че потокът от мигранти в ЕС е намалял. През 2017 г. страните в ЕС са получили 728 000 искания за предоставяне на международна закрила, което е с 44% в сравнение с 2016 г., когато исканията са били 1,3 млн. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " ЕС ни дава 2,2 млн. евро за пороите\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d1%83%d0%bc%d0%b5%d0%bd-%d1%80%d0%b0/", "text": "„Президентът Румен Радев ще става проблем за БСП”, смята лидерът на ПГ на ГЕРБ Цветан Цветанов. Той коментира пред  , че в рамките на 10 дни президентът е направил две последователни послания, според които ГЕРБ няма алтернатива в управлението. Лидерът на ПГ на ГЕРБ отрече да има вътрешен заговор срещу премиера Борисов, както по-рано през деня обяви Волен Сидеров. „Политическата стабилност, която имаме днес, дава възможност да се очертае по-добра перспектива за страната”, коментира Цветанов. Според него не е коректно коалиционните партньори да се коментират един друг през медиите. Днес коалиционните партньори   в регионалното, вътрешното и транспортното министерства. Цветанов коментира, че избраните Младен Маринов, Александър Манолев и Петя Аврамова са достойни хора. „Няма да има други промени в кабинета”, категоричен е Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Цветан Цветанов: Президентът Румен Радев ще става проблем за БСП"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd/", "text": "Румен Петков проведе среща с вицепрезидента на БРИКС, организация, в която членуват Бразилия, Русия, Индия, Китай и Република Южна Африка – д-р Пурушотам и Сегей Дворянов – вицепрезидент на Международния дипломатически клуб. По време на нея бе разгледана възможността за развитие на икономически и търговски взаимоотношения между България и Индия. По-късно през деня тримата присъстваха на служба в храм-паметник „Св. Александър Невски“, проведена от Негово Преосвещенство Мелнишкия епископ Герасим, гл. секретар на Св. Синод. След литургията Петков, Пурушотам и Дворянов обсъдиха вариантите за участие на Международното дипломатическо дружество в процеса по реставрацията на патриаршеската катедрала. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " Румен Петков се срещна с вицепрезидентите на БРИКС и на Международния дипломатически клуб"}
{"url": "https://trud.bg/%d0%b4%d0%b6%d0%be%d0%ba%d0%be%d0%b2%d0%b8%d1%87-%d1%81%d0%b5-%d0%b8%d0%b7%d1%80%d0%b0%d0%b2%d0%bd%d0%b8-%d1%81%d1%8a%d1%81-%d1%81%d0%b0%d0%bc%d0%bf%d1%80%d0%b0%d1%81/", "text": "Новак   Джокович   е   новият   член   на   топ  3  в   историята   на   мъжкия   тенис .  Сърбинът   се   изравни   с   американската   легенда   Пийт   Сампрас   на   третото   място   по   титли   от   Големия   шлем .  Джокера   спечели  14- ия   си   трофей   с   третия   си   триумф   на   Ю   Ес   Оупън   и   вече   е   на  3  зад   Рафаел   Надал   и   на  6  от   рекордьора   Роджър   Федерер . Ноле   завърши   мисията   на   Флашинг   Медоус   с   чиста ,  макар   и   е   толкова   лесна   победа   над   Хуан   Мартин   дел   Потро  ( Аржентина )  на   финала  – 6:3, 7:6 (4), 6:3.  „ Пийт   е   мой   идол ,  обичам   го  –  заяви   Джокович   след   успеха . –  Аз   пък   съм   част   от   поколение   на   истински   легенди .  Преди   десет   години   бих   казал ,  че   не   съм   толкова   щастлив   да   играя   в   една   ера   с   Федерер   и   Надал .  Но   сега   съм   благодарен   за   това .  Съперничеството   с   тях   ме   направи   това ,  което   съм   в   момента .“ Тактиката   на   шампиона   срещу   Кулата   от   Тандил   беше   перфектна  –  високо   темпо   с   бързи   разигравания   и   умело   насочен   ретур ,  който   с   парираше   мощния   сервис   на  198- сантиметровия   аржентинец .  Победата   изстреля   сърбина   отново   на   върха   в   друга   историческа   битка  –  по   спечелени   пари   от   наградни   фондове .  Само   за   триумфа   в   Ню   Йорк   той   ще   получи  3,8  милиона   долара ,  с   което   заработените   му   в   кариерата   станаха  $119,1  млн .  Така   Федерер   с   неговите  $117,5  млн .  остана   на   второ   място .  Дел   Потро   пък   изрази   увереност ,  че   Ноле   може   да   надмине   и   титлите   на   Маестрото . „ Защо   не ?  Та   той   спечели   две   само   тази   година  –  заяви   аржентинецът . –  Ако   има   човек ,  който   закслужавада   го   направи ,  това   е   той .  Здрав   е   и   има   страхотен   екип .  Надявам   и   той ,  и   Роджър ,  и   Рафа   още   дълги   години   да   ни   радват   на   Големия   шлем .“ Първа   титла   в   кариерата   си   пък   спечели   родната   надежда   Адриан   Андреев . 17- годишният   българин   и   британският   му   партньор   Антон   Матушевич   станаха   шампиони   на   двойки   в   юношеския   турнир .  На   финала   двамата   надиграха   с  6:4, 2:6, 10:8  представителите   на   домакините   Емилио   Нава   и   Аксел   Нефве .  Титлата   е   втора   за   България   от   Флашинг   Медоус   сред   триумфа   на   Григор   Димитров   в   юношеските   сингъли   от  2008- а .", "date": "2018.09.10", "title": " Джокович се изравни със Сампрас"}
{"url": "https://trud.bg/%d1%85%d1%80%d0%b8%d1%81%d1%82%d0%be-%d0%bf%d1%80%d0%be%d0%b4%d0%b0%d0%bd%d0%be%d0%b2-%d0%bd%d0%b0%d1%88-%d0%b4%d1%8a%d0%bb%d0%b3-%d0%b5-%d0%b4%d0%b0-%d0%bd%d0%b5-%d0%b4%d0%be%d0%bf%d1%83%d1%81-2/", "text": "Наш дълг е да не допуснем възраждането на фашизма. Това заяви заместник-председателят на БСП – София и народен представител Христо Проданов в словото си по време на митинга за 9-и септември на Братската могила, който беше организиран от Градския съвет на БСП – София и на Българския антифашистки съюз. „9 септември 1944 г. постави началото на възраждането и модернизирането на свободна България. На тази дата нашата родина тръгна по пътя на социалната и справедлива държава. И днес категорично можем да кажем, че България беше социална и справедлива държава през втората половина на 20-и век, каза Христо Проданов в словото си. – Нека не забравяме, че в периода 1941-1944 година без съд и присъда са хвърлени в затвори и са убити хиляди българи само заради това, че се осмеляват да кажат „не“ на държавния тероризъм и че искат свобода за народа. Затова ние, от БСП, не можем по никакъв начин да приемем опитите датата 9 септември да бъде отречена. Не можем нито да приемем, нито да допуснем позорна гавра с паметта на загиналите антифашисти, разрушаване на техните паметници и мемориални плочи и оскверняване на братските могили. Нямаме право да допуснем историята да бъде изкривена и на нашите деца да бъде втълпявано, че в България никога не е имало фашизъм и по тази причина не е имало и антифашизъм. Нямаме право да позволим това заради паметта на десетките хиляди синове и дъщери на България, загинали в борбата срещу фашизма. Затова 9-и септември трябва да продължи да ни събира. За да ни припомня, че фашизмът като идеология днес не е само лош спомен от миналото. Че увлечени във всекидневните битки за надмощие в парламента, ние, политиците, като че ли не забелязваме тревожните сигнали за неговото възраждане – крайната разруха на държавата, рязкото обедняване на нацията, срива на ценностите, унищожаването на националните идеали, заличаването на паметта“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.10", "title": " Христо Проданов: Наш дълг е да не допуснем възраждането на фашизма"}
{"url": "https://trud.bg/55-%d0%b5%d0%ba%d0%b8%d0%bf%d0%b0-%d1%80%d0%b0%d0%b1%d0%be%d1%82%d1%8f%d1%82-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be%d1%82%d1%8a%d1%80%d0%bd%d0%be%d0%b2%d1%81%d0%ba%d0%b0-%d0%be%d0%b1/", "text": "По инициатива на областния управител на Велико Търново проф. д-р Любомира Попова в понеделник се проведе първата работна среща на новосъздадения Областен координационен център за функциониране на Механизъм за съвместна работа на институциите по обхващане и включване в образователната система на деца и ученици в задължителна предучилищна и училищна възраст. На срещата присъстваха началникът на Регионалното управление по образование, представители на общините от област Велико Търново, експерти, председатели на екипите за обхват, представители на ОД МВР – Велико Търново и на РДСП- Велико Търново. „Създаването на Областен координационен център е най-важната стъпка за успешното изпълнение на дейностите на Механизма, който с Постановление №100 на Министерски съвет от 8 юни 2018 г. става постоянно действащ и се прилага по отношение на децата и учениците, които не са обхванати в образователната система, за които има риск от отпадане от училище и детска градина или са напуснали преждевременно образователната система“, каза проф. Попова. В 10-те общини на областта вече са обособени 55 екипа, които работят по райони за обхващането на всички деца в училище. По информация на РУ на МОН -Велико Търново всички училища на територията на региона имат готовност да започнат новата учебна година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.10", "title": " 55 екипа работят във Великотърновска област за обхващане на всички деца в училищата"}
