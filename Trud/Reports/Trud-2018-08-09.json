{"url": "https://trud.bg/%d0%bc%d0%b0%d1%80%d0%be%d0%ba%d0%b0%d0%bd%d1%81%d0%ba%d0%b8-%d0%b8-%d1%82%d1%83%d1%80%d1%81%d0%ba%d0%b8-%d1%81%d0%b0%d0%bc%d0%be%d0%bb%d0%b5%d1%82-%d1%81%d0%b5-%d1%81%d0%b1%d0%bb%d1%8a%d1%81%d0%ba/", "text": "Пътнически самолет на мароканската авиокомпания „Роял еър Марок“ се е сблъскал с лайнер на авиокомпанията „Търкиш еърлайнс“ на летище „Ататюрк“ в Истанбул. Инцидентът е станал в зоната за паркиране на самолети в близост до международния терминал. Мароканският лайнер се движел към изхода, когато по неустановена все още причина е одраскал с крилото си задната част от корпуса на самолета на „Търкиш еърлайнс“. Турският лайнер се намирал близо до изхода и се готвел да излети за Джеда, Саудитска Арабия. И двата самолета са получили повреди в резултат на инцидента. На мястото са пристигнали пожарни коли, за да се намесят в случай на нужда. Започнало е разследване на причините за инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Марокански и турски самолет се сблъскаха на летище „Ататюрк“"}
{"url": "https://trud.bg/%d1%88%d0%be%d1%84%d1%8c%d0%be%d1%80%d1%8a%d1%82-%d0%b1%d0%bb%d1%8a%d1%81%d0%bd%d0%b0%d0%bb-6-%d0%b4%d0%b5%d1%86%d0%b0-%d0%bd%d0%b0-%d1%82%d1%80%d0%be%d1%82%d0%be%d0%b0%d1%80-%d0%b2-%d0%ba%d0%b8/", "text": "Съдът в Царево   шофьора, който пиян и дрогиран блъсна 6 момичета на тротоар в Китен. Районната прокуратура е повдигнала обвинение срещу 31-годишния мъж от столицата. Шофьорът определи инцидента като нещастие и твърди, че причината е повреда в колата. Пред съдията обясни, че автомобилът му поднесъл, тъй като се счупил диференциалът. „Колата блокира”, заяви Даниел Стоянов пред  . Той видял децата, казал си: „Дано да не ги убия” и в следващия момент колата се е ударила в бордюра и се е обърнала по таван. След като излязъл от колата, опитал да им помогне, а приятелят му се е обадил на 112. Мъжът обясни още, че е хипертоник, има две деца и помоли съдията да бъде освободен. Ако бъде признат за виновен за това, че е причинил инцидента след употреба на алкохол и амфетамини, шофьорът може да получи до 6 г. затвор. Блъснатите деца   от случая. Четири от шестте момичета остават в болница за лечение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Шофьорът, блъснал 6 деца на тротоар в Китен: Колата блокира"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d1%81%d1%8a%d0%b2%d0%b5%d1%82%d0%b2%d0%b0-%d0%b7%d0%b0%d0%b5%d0%b2-%d0%b4%d0%b0-%d1%81%d0%b8-%d0%bc%d0%b5%d1%80%d0%b8-%d0%bf%d1%80%d0%b8%d0%ba/", "text": "Премиерът инспектира маневрите на армейския полигон “Ново село” Нашите бойци с отлични оценки от партньорите “Оставям всеки да си мери приказките, то си е за негова сметка. Ако го е казал с умисъл или непремислено, пак е за негова сметка. Защото когато дойде до ЕС и ние също трябва да дадем нашето съгласие, ще си спомним за тези неща. Съветът ми към всички е да бъдат по-обрани”. Това заяви вчера премиерът Бойко Борисов на армейския полигон “Ново село” по повод изказване на македонския му колега Зоран Заев, че Илинденско- Преображенското въстание е македонско. Борисов бе на полигона, за да присъства на закриването на многонационалните маневри “Платинен лъв” 2018. Премиерът призова изпълнението на трите проекта за превъоръжаване на войската да стане по възможно най-прозрачния, публичен начин. В същото време той постави изискване към експертите, които работят по проектите, да бъде отчетена съвместимостта на новата бойна техника с тази на партньорските армии. “Така или иначе, ще отидат 3-4 млрд. лева и нагоре, но да вземем това, което ще е най-ефикасно, евтино и съвместимо. Затова – да се чуе и мнението на самите офицери”, каза Борисов. Той допълни, че е натоварил началника на отбраната ген. Андрей Боцев да се работи максимално бързо по проектите, за да може да се добие техника, съответстваща на отличните качества на българските военнослужещи. “Тези качества бяха доказани и от участието им в това голямо, многонационално учение, както и във всички останали учения досега.”, подчерта министър-председателят. Бойко Борисов пристигна с хеликоптер на “Ново село”, за официалната церемония по закриването на учението, в което се включиха военни формирования от България, силите на САЩ в Европа, Албания, Грузия, Молдова, Румъния, Сърбия и Черна гора. На командирите на формированията той връчи сертификати, издадени от ръководството на учението, за професионализма им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Борисов посъветва Заев да си мери приказките (обзор)\t\t\t"}
{"url": "https://trud.bg/%d0%b1%d0%b0%d0%b1%d1%85-%d1%81-%d0%bf%d0%be%d0%b7%d0%b8%d1%86%d0%b8%d1%8f-%d0%b7%d0%b0-%d0%bf%d1%80%d0%b5%d0%bf%d0%b0%d1%80%d0%b0%d1%82%d0%b8%d1%82%d0%b5-%d0%b7%d0%b0-%d0%b4%d0%b8%d0%b0%d0%b3%d0%bd/", "text": "Българска агенция по безопасност на храните (БАБХ) разпространи информация във връзка с обществена поръчка за доставка на препарати за диагностика на чумата по дребните преживни животни. В съобщение до медиите от агенцията посочват, че на 2 юли 2018 г. Националният диагностичен научноизследователски ветеринарномедицински институт е закупил неголямо количество китове за диагностика от „Лабор Диагностик“ – дружество, регистрирано по Закона за задълженията и договорите, което е имало договор за доставка само на два вида от необходимите препарати за диагностика. Самото дружество не е било вписано в регистъра на института. При появата на болестта БАБХ не е разполагала с никакви диагностикуми за изследване на болестта, затова се е наложило спешно възлагане на обществена поръчка за доставка. В същото време лабораториите на агенцията са работили отчасти и с диагностикуми, дарени от Европейската комисия, но в малки количества. На въпроса защо точно тези препарати е трябвало да се доставят, от БАБХ отговарят, че това са единствените китове за диагностика на чума по дребните преживни животни, които са регистрирани в Република България. Регистърът е публичен и е достъпен на интернет страницата на Националния диагностичен научноизследователски ветеринарномедицински институт. Съгласно Закона за ветеринарномедицинската дейност в България може да се използват само регистрирани препарати. Преди обявяване на поръчката „Глобул вижън 2018“ ЕООД е представила пълномощно от 1 август 2018 г. да регистрира и продава продуктите, предмет на поръчката от IDvet Genetics, Франция, подписано от Филип Поркюе – главен изпълнителен директор. Именно поради това и БАБХ ги кани за участие в процедурата. Към тази дата няма друга фирма, която да е представила пълномощно за трите кита от този производител. По отношение на въпросите кога е създадена фирмата, тези отговори трябва да бъдат отправени към нейните представители, посочват от БАБХ. При извършена проверка в Търговския регистър агенцията е установила, че фирмата включва в предмета си на дейност „всички дейности и услуги, незабранени от закона“. Основният мотив е, че „Глобул вижън 2018“ ЕООД фигурира в българския регистър и има пълномощно от производителя да продава тези продукти, посочват още от БАБХ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " БАБХ с позиция за препаратите за диагностика на чума по животните"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82%d1%8a%d1%82-%d0%bd%d0%b0-%d1%82%d1%80%d1%8a%d0%bc%d0%bf-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bf/", "text": "Адвокатът на президента на САЩ Доналд Тръмп Руди Джулиани предрече, че разследването за руската намеса на изборите в страната, предприето от специалния прокурор Робърт Мюлер, ще рикошира обратно към него, пише Washington Examiner. „Фитилът на случая няма да изсъска. Той ще се взриви в лицата им“, заяви Джулиани по време на гостуване в телевизионния канал „Фокс Нюз“ в коментир относно разследването. Той допълни, че единствената намеса по време на руското разследване е това, че разузнаването е използвало досието на Кристофър Стийл срещу Републиканската партия. Според бившия кмет на Ню Йорк разследването на Мюлер е корумпирано и представлява „един обърнат „Уотъргейт“, защото в случая не президентът е корумпиран, а разследващите го. „Може ли изобщо да стане по-лошо? Това е напълно нелегитимно разследване, основано на доклад, на досие, платено от Хилари Клинтън и Демократическата партия, което е истинската намеса“, допълни Джулиани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Адвокатът на Тръмп: Разследването на прокурор Робърт Мюлер за руската намеса на изборите ще рикошира обратно към него"}
{"url": "https://trud.bg/%d0%bc%d0%b0%d0%b9%d0%ba-%d0%bf%d0%b5%d0%bd%d1%81-%d0%b2%d1%80%d0%b5%d0%bc%d0%b5-%d0%b5-%d0%b4%d0%b0-%d1%83%d1%81%d1%82%d0%b0%d0%bd%d0%be%d0%b2%d0%b8%d0%bc-%d0%ba%d0%be%d1%81%d0%bc%d0%b8%d1%87%d0%b5/", "text": "Вицепрезидентът на САЩ Майк Пенс обяви, че Пентагонът е започнал планиране за създаванет на космически сили, което ще бъде първото ново разклонение на въоръжените сили на страната от 1947 г. насам, пише USA Today. През юни Тръмп призова да се установи шесто разклонение на въоръжените сили – космическите, редом с ВВС, армията, морската пехота, флота и бреговата охрана. Планира се основната им цел да бъде защитата на сателитите. „Време е да установим космически сили на САЩ“, заяви Пенс. „Трябва да напишем нова глава във великата история на нашите въоръжени сили, да подготвим следващото бойно поле, където най-смелите и добри американци да бъдат викани да спират и побеждават новите поколения заплахи за нашия народ и нация“, допълни той. Когато предложението за отделни космически сили бе отправено миналата година министърът на отбраната Джеймс Матис се съпротиви. Тогава той изтъкна, че това ще раздуе още повече бюрокрацията във военните сили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.09", "title": " Майк Пенс: Време е да установим космически сили на САЩ, трябва да подготвим следващото бойно поле"}
{"url": "https://trud.bg/bmw-%d0%b8%d0%b7%d1%82%d0%b5%d0%b3%d0%bb%d1%8f-320-000-%d0%b4%d0%b8%d0%b7%d0%b5%d0%bb%d0%be%d0%b2%d0%b8-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0/", "text": "БМВ (BMW) изтегля над 320 хил. дизелови автомобила от Европа заради технически дефект, който може да причини пожар в движение. Мерките идват след близо 30 подобни регистрирани случая в Южна Корея от началото на годината. Проблемът дори накара някои паркинги в страната да обявят, че отказват да приемат BMW-та поради страх от пожар. Впоследствие компанията обяви, че съмнения за дефекта има и на европейския пазар, като оттам ще бъдат изтеглени близо 10 модела, произведени между 2012 г. и 2016 г. Общо 27 случая на коли, запалили се в движение, са регистрирани в Южна Корея в периода януари-юли тази година. Проблемът идва от дефектен охладител в системата за рециркулация на отработените газове. От компанията обявиха, че той може да предизвика пожар само при продължително шофиране на висока скорост, но не и в спряло положение. 13 шофьори от страната обаче заведоха съдебен иск срещу компанията и искат обезщетение от около 3500 британски лири всеки, защото не се чувстват безопасно по време на шофиране. Моделът, при който проблемът се среща най-често, е седанът 520d. Моделите, които ще бъдат изтеглени от Европа, са тези от сериите 3, 4, 5, 6, 7, X3, X4, X5 и X6 с четирицилиндров дизелов двигател, произведени в периода април 2015 г. и септември 2016 г. и с шестцилиндрови двигатели, сглобени в периода юли 2012 г. и юни 2015 г. 96 хил. от потенциално засегнатите автомобили са в Германия. От компанията обявиха, че изтеглянето ще започне в най-скоро време.", "date": "2018.08.09", "title": " BMW изтегля 320 000 дизелови автомобила\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d1%80%d1%83%d0%bc%d1%8a%d0%bd%d0%b8%d1%8f-%d1%81-%d0%be%d1%80%d1%8f%d0%b7%d0%b0%d0%bd-%d0%b1%d1%8e%d0%b4%d0%b6%d0%b5/", "text": "Йоханис се жалва, че ще трябва да отмени форуми и пътувания  Лявоцентристкото правителство на Румъния отвори нов фронт срещу десния президент на страната Клаус Йоханис, пише “Политико”. С направена актуализация на бюджета 2018 г. кабинетът на Виорика Дънчила оряза полагащите се на държавния глава средства с 2,3 млн. евро (близо 20% от заложените преди). Обяснението бе, че президентството не изразходвало предназначените му пари, а пък били нужни пари в бюджета за разпределяне по други пера. От кабинета на Йоханис определиха действията на правителството като наказание срещу политически опонент и срещу институции, които не са подчинени на управляващите социалдемократи. И се оплакаха, че заради орязването Йоханис ще трябва да отмени планиран за септември форум на страни от Централна и Източна Европа. И че няма да има достатъчно пари за пътувания за участие в срещи на ЕС. От правителството пък контрираха, че са осигурили средства за форума през септември.", "date": "2018.08.09", "title": " Президентът на Румъния с орязан бюджет\t\t\t"}
{"url": "https://trud.bg/%d0%b3%d0%b0%d1%80%d0%b0%d0%bd%d1%82%d0%b8%d1%80%d0%b0%d1%82-48-%d0%bb%d0%b5%d0%b2%d0%b0-%d0%b2%d1%82%d0%be%d1%80%d0%b0-%d0%bf%d0%b5%d0%bd%d1%81%d0%b8%d1%8f-%d0%be%d0%b1%d0%b7%d0%be%d1%80/", "text": "Изплащат парите по три схеми Частните пенсионни фондове ще гарантират минимална втора пенсия на хората, родени след 1959 г., които задължително се осигуряват в тях. Това предвиждат нови правила, приети от работна група с участието на социалното министерство, синдикатите и пенсионните дружества. Първите, които ще получат пари по втория стълб, ще бъдат хората излезли в пенсия през 2021 г. и това ще са жени, уточни министър Бисер Петков. Ако те са се осигурявали върху средния осигурителен доход (в момента той е малко под 900 лв.), въобще няма да могат да получат пожизнена пенсия, защото няма да имат достатъчно пари по личната си партида. Те ще може да получават 10 години по 76,93 лв. на месец. Тези, които се пенсионират през 2024 г., може да получат пожизнена пенсия от 60 лв. Но ако искат месечната им пенсия да бъде гарантирана, сумата намалява на 48,52 лв. Парите за втора пенсия ще се изплащат по три схеми – пожизнена пенсия, разсрочено – на равни вноски или еднократно. Пожизнена пенсия може да получава лице, което има натрупани достатъчно средства в индивидуалната си партида в универсалния пенсионен фонд, така че размерът на месечната сума да не бъде по малък от 20% от минималната пенсия за стаж и възраст.    ", "date": "2018.08.09", "title": " Гарантират 48 лева втора пенсия (обзор)\t\t\t"}
{"url": "https://trud.bg/%d0%b4%d1%8a%d0%b6%d0%b4-%d0%be%d1%82-%d0%bf%d0%b0%d0%b4%d0%b0%d1%89%d0%b8-%d0%b7%d0%b2%d0%b5%d0%b7%d0%b4%d0%b8-%d0%b2-%d0%bd%d0%b5%d0%b1%d0%b5%d1%82%d0%be-%d1%82%d0%be%d0%b7%d0%b8-%d1%83%d0%b8%d0%ba/", "text": "Дъжд от падащи звезди ни очаква този уикенд. Те са от метеорния поток Персеиди. Когато Земята премине през останките от опашката на кометата Суифт-Тътъл, започва звездопадът на Персеидите. Може да ги забележите и тази вечер, но пикът им ще бъде в нощта на неделя срещу понеделник. „Обикновено са песъчинки – от няколко микрона до няколко сантиметра най-много. Те затова и изгарят, защото са много малки. Засилват се в атмосферата, изгарят, и различните цветове са различните химични елементи, които реагират с атмосферата. Обикновено се движат с между 60 и 110 километра в секунда”, обясни пред   Ганчо Ганчев, докторант в катедра „Астрономия” в Софийския университет. Метеорите се наблюдават с невъоръжено око, далеч от светлините на населените места. Най-добре легнете на земята с любимия човек и гледайте право нагоре към зенита. Вземете фотоапарат със статив и снимайте с експозиция от 10 до 20 секунди, съветва Ганчо Ганчев, който е специалист и по астрофотография. „Снимаме с възможно най-широкия обектив, който можем да вземем, и с най-отворена бленда, ръчно настройваме фокуса”, обясни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Дъжд от падащи звезди в небето този уикенд"}
{"url": "https://trud.bg/%d0%b0%d1%80%d1%85%d0%b5%d0%be%d0%bb%d0%be%d0%b7%d0%b8-%d1%81%d0%bb%d0%b5%d0%b4%d1%8f%d1%82-%d0%b8%d0%bc%d0%b0%d0%bd%d1%8f%d1%80%d0%b8-%d1%87%d1%80%d0%b5%d0%b7-%d0%b3%d1%83%d0%b3%d1%8a%d0%bb/", "text": "Виновниците остават незаловени Заради археологическото си богатство районът под Дунавския лимес (б. а. граница) на Римската империя е обект на чести иманярски набези, обясни пред “Труд” археологът от Историческия музей в Лом Валери Стоичков. Той посочи, че заради липсата на полицейска намеса, археолозите стигат до екстравагатни ситуации, в които сами следят иманярите, с помощта на Google maps. Археологът обясни, че по различните карти може да се проследи как първоначално даден обект е изцяло обрасъл, а след това е обелен със строителни машини. “Поемаме международна ангажираност да опазим лимеса заедно с други 29 обекти, но някои са оставени на произвола”, посочи Стоичков. “Най-силните иманярски набези са в райони, които са отдалечени от населените места, където няма възможност за пряка охрана”, обясни археологът. Експертът отбеляза, че трябва да се предприемат мерки за опазването на културното наследство чрез създаването на отговорен орган. По думите му има редица случаи на изкупни дейности в археологически обекти, които продължават с години, но виновниците остават незаловени.  ", "date": "2018.08.09", "title": " Археолози следят иманяри чрез Гугъл\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-218/", "text": "Борисов посъветва Заев да си мери приказките Министър-председателят коментира изказването, че Илинденско-Преображенското въстание било македонско     Гарантират 48 лева втора пенсия Гарантират 48 лева втора пенсия за хората, навършили възрастта през 2024 г. Първите няма да могат да получават средства пожизнено. Изплащат парите по три схеми.       Уволняват здравни шефове за лоши бюджети Новият директор на НЗОК д-р Дечо Дечев наредил ревизия на лекуваните в чужбина за 6 години назад         Морето завря от сафрид и циганка С разпънати мрежи чакат пасажите. Туристи и ресторантьори на опашка за прясна риба от лодките и пристанищата.               Как изнесохме “неолитната революция” Откритият край село Оходен добре запазен скелет на „първата европейка“ е истинска сензация – новата статия на проф. Пламен Павлов от поредицата „Мистериите на българските земи“.             Трябва да спре негативната кампания срещу лекарите Медицината не е всеможеща, не можем да гарантираме, че ще излекуваме всички хора, казва проф. Юлия Джоргова от болницата „Св. Екатерина“ в интервю за „Труд“.         По депозитите ще ги познаете Малко конспиративни теории за ръста на спестяванията в банките – анализ на Пламен Енчев.         Кавалерът на щангата Силует на Нораир Нурикян. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Вижте акцентите в броя на вестник „Труд“ в петък, 10 август 2018"}
{"url": "https://trud.bg/%d0%bf%d1%80%d0%b5%d0%b4%d0%bf%d1%80%d0%b8%d0%b5%d1%82%d0%b8-%d1%81%d0%b0-%d0%b4%d0%b5%d0%b9%d1%81%d1%82%d0%b2%d0%b8%d1%8f-%d0%b7%d0%b0-%d0%b8%d0%b7%d0%b3%d0%be%d1%82%d0%b2%d1%8f%d0%bd%d0%b5-%d0%bd/", "text": "Година след проверката на Сметната палата институциите започват да си обменят информация за биохраните. Надградената система била изградена и щяла да стартирала до месец Повече от година след края на проверките на Сметната палата, които отчитат слаб контрол върху биохраните и недобра защита на интересите на потребителите, отговорните институции са на финалната права, за да обменят информация помежду си. Това обяснява в своя отговор до редакцията на „Труд” Министерство на земеделието, храните и горите, относно публикацията „ ” от 8 август. Според ресорното ведомство са предприети действия „за надграждане на базата данни на производители, преработватели и търговци на биологични продукти и храни така, че да се гарантира по-ефективен обмен на информация между Министерство на земеделието, храните и горите, Държавен фонд „Земеделие” – Разплащателна агенция, Българската агенция по храните и контролиращи лица. Надградената система е изградена и ще стартира пълноценно до месец.” От земеделското министерство подчертават като успех и факта, че отговорните ведомства от януари 2018 г. насам имат вече разработена и утвърдена процедура за обмен на информация. Още по-интересна е предоставената ни информацията, че земеделското министерство „е предприело действия за изготвяне на план за действие още преди публикуването на окончателния доклад на Сметна палата и се работи усилено за отстраняване на слабостите”. От споменатите такива действия обаче става ясно, че повече се работи, отколкото има резултат, тъй като става въпрос за разработване и намерения за приемане на нови нормативни документи. Все още не е приключил етапът на обществено обсъждане на изготвените от земеделското министерство „предложения за изменение и допълнение на Закона за прилагане на общата организация на пазарите на земеделски продукти на Европейския съюз”. С тях ведомството твърди, че ще заложи „по-високи изисквания към персонала на контролиращите лица, по-високи санкции за оператори и контролиращи лица”. Според изготвената от ведомството наредба вече ще се взимат задължително проби преди да се издава сертификат за биоземеделие. Как без да се взимат такива досега са получавали правото да се продават в магазините като „био” продукти и кой е гарантирал, че те не са замърсени с пестициди или ГМО, от отговора на публикацията не става ясно. Вместо това от земеделското министерство подчертават, че са изготвили „проект на нова наредба за биологично производство, която надгражда действащата наредба за биологично производство и е във връзка със засилване мерките за контрол в сектора”. Като имат предвид точно въвеждане на задължителни проверки преди издаване на сертификат. Според същия проект са предвидени и по-строги мерки за част от нарушенията. Според одита на Сметната палата обаче законът и досега е предвиждал достатъчно сурови санкции като актове и отнемане на сертификати, но по времето на проверките между 1 януари 2015 г. и 30 юни 2017 г. те не са налагани, а вместо това са давани предписания. Именно проверяващите са погазвали закона и не са си свършили работата, става ясно от доклада на Сметната палата. Проектът на земеделското министерство, който трябва да предвиди по-строги мерки и санкции, също година след проверките още е на етап изготвяне. Приключило е общественото обсъждане „и в момента се отразяват и обсъждат постъпилите становища и бележки”, обясняват от ведомството. Представителите на земеделското министерство подчертават, че са взели и мерки относно констатацията на Сметната палата, че се проверяват едва 1% от сертифицираните производители. През 2018 г. извършвали административна проверка на … „ 1% от досиетата на операторите под контрол, като допълнително се проверяват  оператори с установени несъответствия, оператори с издадени разрешения за използване на небиологичен посевен/посадъчен материал, както и проверка във връзка с изпълнение на ангажиментите спрямо оператори с получени нотификации по системата OFIS (Европейска система за биологично земеделие)”. Според ведомството това са допълнителни проверки, а не малка част от задълженията им да защитят интереса на българския потребител. В правото на отговор на ведомството е подчертано още, че „във връзка с  констатираните слабости в процеса за издаване на разрешително за контролна дейност в одитирания период януари 2015 г – юни 2017 г. от страна на МЗХГ са предприети действия за утвърждаване на нови процедури с детайлни контролни листа още след предварителния доклад на Сметна палата. Новата процедура за издаване на разрешително за контролна дейност е разработена и утвърдена през януари 2018 г. и е изпратена на Сметна палата във връзка с предварителния доклад.” Тоест вече ще е ясно кой извършва проверките и кога, а това би трябвало да спре и мониторинга от дистанция, който през проверявания период са си позволявали да извършват проверяващите. Те са давали предписания на големи търговски вериги напълно незаконно, без дори да направят проверка на място, пише в доклада на Сметната палата. От ведомството подчертават, че слабостите по контрола на биохраните са взети предвид и при разработване на Закона за прилагане на общата организация на пазарите на земеделски продукти на ЕС и се очаква да бъдат включени в Наредбата. От целия отговор на Министерство на земеделието и храните на публикацията в „Труд” прозира фактът, че вместо да следят за това да е защитен интересът на потребителите, от ведомството една година изготвят наредби и планове за действие как да направят това. Въпреки че биохраните са на пазара у нас вече 15 години и за това време би трябвало да е категорично ясно, че без контрол отново ще ни пробутват ментета в магазините, натъпкани с пестициди, ГМО и различни Е-та. Интересно е и каква допълнителна информация за реалното бездействие на чиновниците може да се открие, завоалирана зад „неуморния труд” по приемане на недействащия нормативни актове и приемане на уж по-строги санкции, които обаче собствените служители на ведомството не налагат. „Труд” ще продължи да търси и публикува информация в защита на потребителите, за да знаят читателите на изданието кой е виновен за това в магазините да се предлагат некачествени продукти.", "date": "2018.08.09", "title": " Предприети са действия за изготвяне на план за действие\t\t\t"}
{"url": "https://trud.bg/%d0%b8%d0%b2%d0%b5%d1%82-%d0%bb%d0%b0%d0%bb%d0%be%d0%b2%d0%b0-%d1%81%d1%8a%d0%bf%d0%b5%d1%80%d0%bd%d0%b8%d1%87%d0%ba%d0%b8%d1%82%d0%b5-%d0%bc%d0%b5-%d1%83%d0%b2%d0%b0%d0%b6%d0%b0%d0%b2%d0%b0%d1%82/", "text": "Съперничките ме уважават, някои дори се парализират на старта. Това заяви Ивет Лалова пред  . Утре тя ще стартира на 200 метра на европейското първенство по лека атлетика в Берлин. „Всички момичета ме познават, има огромна доза респект. Това е в моя полза, защото много от тях се парализират още на стартовите блокчета. Но наистина е много приятно. На европейско първенство сме и тук отношенията са малко по-топли, отколкото в световен мащаб”, сподели Лалова. Ивет е сред най-разпознаваемите лица на шампионата. „Приемам го като комплимент. Това означава, че съм си свършила работата. Популярността не ме натоварва, напротив – опитвам се да използвам за много добри каузи”. „Чувствам се много развълнувана и горда от това, че представям България на пореден голям шампионат. Травмата ми вече отшумява. Тя беше лека, но се оказа по-проблемна, отколкото предполагах. Затова реших да не рискувам със 100 метра и да гоня дисциплината, в която имам по-големи шансове за нещо запомнящо се. Правя всичко възможно да съм в оптимална форма утре вечерта.”, обясни Лалова „Мисля, че имам 7 медала от европейски първенство. Най-важното е да бъда силна – това съветвам и подрастващите, тези, които сега започват да се занимават със спорт. Има много трудни моменти, но точно в тях трябва да си най-силен”, каза още тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Ивет Лалова: Съперничките ме уважават, някои дори се парализират"}
{"url": "https://trud.bg/%d1%83%d0%b2%d0%be%d0%bb%d0%bd%d1%8f%d0%b2%d0%b0%d1%82-%d0%b7%d0%b4%d1%80%d0%b0%d0%b2%d0%bd%d0%b8-%d1%88%d0%b5%d1%84%d0%be%d0%b2%d0%b5-%d0%b7%d0%b0-%d0%bb%d0%be%d1%88%d0%b8-%d0%b1%d1%8e%d0%b4%d0%b6/", "text": "Парите да следват реално пациента Шефовете на Районните здравно-осигурителни каси (РЗОК) ще бъдат освобождавани, ако не се справят с управлението на бюджетите си. Това предложение е направил новият управител на Националната здравно-осигурителна каса д-р Дечо Дечев по време на първото заседание на Надзорния съвет на НЗОК след избора му за поста. “Когато даден регион има конкретен бюджет за дадената дейност, самият директор ще си наложи регулацията. Той ще вижда това, което виждаме и ние, сяда и реагира”, заявява д-р Дечев. И допълва, че така управителите на РЗОК ще носят “персонална отговорност”. От публикуваната стенограма на сайта на НЗОК става ясно, че по време на заседанието управителят на касата посочва, че близо 40 процента от пациентите от страната идват да се лекуват в София, а разходите им за лечение се покриват от Софийската здравно-осигурителна каса (СЗОК). “Ако променим нещата и за тези хора, които са от вън плащанията не идват от СЗОК, а идват от региона, от който той е дошъл, примерно идва пациентът от Видин в София и в момента му плаща софийската каса, а не видинската. В смисъл софийската каса ще си вземе сумата по пътеката за пациента от Видин и тогава шефът на касата във Видин ще си направи регулация как този пациент стига от Видин в София, като ги прескача”, казва д-р Дечев. Така той предлага от следващата година парите реално да следват пациента. “РЗОК, която е изпълнила дейността си прихваща суми. И този механизъм е абсолютно прозрачен. И вече е персонална отговорността на шефа на РЗОК да се справи. Той си урежда вътре реда, той си следи направления и т.н”, отбелязва д-р Дечев. Управителят на НЗОК е поискал и справка от 2012 г. до сега за всички лица, на които е платено лечението в чужбина. По думите му ревизията за 6-годишния период трябва да покаже и средна продължителност на живота като за целта ще се търсят данни и от ГРАО. “Да видим като е бил в чужбина след това каква му е преживяемостта. И да видиш накрая срещу парите, които сме дали конкретния резултат”, заявява пред Надзорния съвет на НЗОК д-р Дечо Дечев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Уволняват здравни шефове за лоши бюджети\t\t\t"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b0%d0%bd%d0%b0%d0%bd%d0%b8%d0%b5%d0%b2-%d0%be%d1%81%d0%b2%d0%be%d0%b1%d0%be%d0%b4%d0%b8-%d0%b4%d0%b8%d1%80%d0%b5%d0%ba%d1%82%d0%be%d1%80%d0%b0-%d0%bd%d0%b0-%d1%84/", "text": "Здравният министър Кирил Ананиев е освободил д-р Мариета Райкова от поста директор на Фонда за лечение на деца по взаимно съгласие, съобщи  . Д-р Райкова заема поста от септември миналата година, като в мотивите за напускането си тя е посочила лични причини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Кирил Ананиев освободи директора на Фонда за лечение на деца в чужбина"}
{"url": "https://trud.bg/%d0%b4%d0%b5%d0%bc%d0%b8%d1%80%d0%b5%d0%b2%d0%b0-%d0%bd%d1%8f%d0%bc%d0%b0%d0%bc-%d1%81%d1%82%d1%80%d0%b0%d1%82%d0%b5%d0%b3%d0%b8%d1%8f-%d0%bd%d0%be-%d0%bc%d0%be%d0%b3%d0%b0-%d0%b4%d0%b0-%d1%81%d1%82/", "text": "Нямам стратегия за финала, но мога да стана първа – обяви Мирела Демирева, която със 190 см се класира за финала в скока на височина на европейското по лека атлетика в Германия.  Българката направи два успешни опита, като единствена започна от 186 см. „Скоковете не бяха кой знае колко хубави, но няма значение, важното е, че съм на финал – допълни олимпийската вицешампионка. – Но пък успях да усетя пистата. И смятам, че ще се адаптирам. А в петък излизам и скачам за първото място. Не смятам, че някой има по-големи очаквания от мен самата.“ Общо 10 състезателки покриха нормата. Сред тях и лидерката в световната ранглиста Мария Ласицкене. В навечерието на надпреварата рускинята получи и багажа си, който се загуби по пътя от Москва до Берлин. „По правило взимам със себе си шпайковете и екипа, така че нямаше драми“, допълни лекоатлетката.  Изненадващо италианката Елена Валортигара, втора в световната ранглиста, отпадна след три неуспешни опита на 190 см. Състезателките бяха принудени да скачат при температура от 32 градуса, а преди да излязат в сектора се изсипа силен дъжд.  Същевременно кенийката Чемтай Салпетер донесе първа европейска титла в историята на Израел. Тя триумфира на 10 000 метра с време 31:43,29 мин. Чернокожата атлетка е омъжена за израелски треньор и се състезава за тази страна от 2016 г.", "date": "2018.08.09", "title": " Демирева: Нямам стратегия, но мога да стана първа"}
{"url": "https://trud.bg/%d1%80%d0%b5%d0%b7%d0%b5%d1%80%d0%b2%d0%b8%d1%81%d1%82%d0%b8-%d0%b8%d0%bb%d0%b8-%d0%b4%d0%be%d0%b1%d1%80%d0%be%d0%b2%d0%be%d0%bb%d1%86%d0%b8/", "text": "Засега, според обещания и прогнози, продължава голямото и дълго увеличаване на военните заплати. Отговорни фактори от Министерството на отбраната вече заявиха очакванията си през 2019 г. да има за това перо още 100 милиона лева повече в бюджета за отбрана, а през следващите две пак толкова, но по 50 милиона за всяка. Т.е. увеличението ще започне да намалява, най-вероятно, пак, според някои прогнози, военната служба ще е стигнала върха на атрактивността си и привлекателността й няма да е проблем. Като перспектива, това е добре. Изводът ще бъде обективен, ако някой си направи труда и проведе едно проучване, което да покаже до колко приказките за 100-те милиона за заплати са политически лозунг и доколко са усещане в семейните бюджети на военнослужещите. Този въпрос го оставяме на социолозите, макар че отдавна военното министерство не е обявявало резултати от собствени проучвания в армията по тази и други теми. Създава се впечатление, че армейската общественост няма мнение по актуални въпроси, не само от социален характер, разбира се, за разлика от други професионални слоеве. Или е на 100 процента съгласна с решенията на политическото ръководство, правителството и парламента?! Интересен ще бъде, например, отговорът на въпроса дали са доволни военнослужещите от заплащанията и условията на труд. Той би помогнал на политическото ръководство на министерството да аргументира по-въздействащо предложенията си за новия бюджет. В тази ситуация да видим мястото на новата тема, която министърът на отбраната Красимир Каракачанов вече зададе за политическата есен. Законопроектът за доброволната военна служба е готов и от октомври започва общественото му обсъждане, съобщи той във Велико Търново, след като връчи пагони и дипломи на 113 млади лейтенанти. Сам си признава еволюцията в собствената си позиция, разбирайки, че ГЕРБ и БСП са против връщането на задължителната наборната служба, каквито законодателни текстове той и негови колеги бяха внесли в предишния състав на парламента. Разбира се, тогава Красимир Каракачанов беше опозиция, т.е. от позицията да спори и оспорва тезите на Министерството на отбраната. Днес е обратното. Сега спорят с него. Нека да поразсъждаваме преди да е огласен въпросният законопроект. Най-вероятно подобен ход би трябвало да се отчете като загриженост за състоянието на отбраната и въоръжените ни сили. Вече и бебетата в количките разбраха, че военната професия е някъде на дъното в ранглистата у нас. Така че и те не са сигурен потенциал за попълване на некомплекта, когато им дойде времето. Въвеждането на доброволната служба ще бъде още един плюс от гледна точка на увеличаване на разнообразието от способи за попълване на войската. Сега имаме два. Единият е професионалният. Преди десет години той наследи смесения, който 130 години си вършеше работата. Започна да създава проблеми на държавата с оглед на съкращаване числеността на армията и народното представителство отряза единия му клон – наборната служба. Днес отчитаме сериозни проблеми и в другата му част – професионалната. Вторият способ е набирането и подготовката на резерва на въоръжените сили. Там ситуацията е катастрофална. „Комплектуването на въоръжените сили с резервисти продължава да се осъществява с много затруднения, като доброволният резерв остава попълнен едва на 17 процента“. Това е записано не къде да е, а в Годишния доклад на правителството за състоянието на националната сигурност през 2017 г. Изводът на Министерството на отбраната е, че „основните проблеми при набирането на доброволни резервисти остават поради липса на финансови средства за попълване на всички вакантни длъжности и малкия брой кандидати“. С основание възниква въпросът „Кандидати за доброволни резервисти няма, а ще има ли за доброволна служба?“ И още един „В момента не се справяме с двата способа за попълване на личния състав, какво гарантира успеха при третия?“. И по-нататък: „Дали министърът на финансите ще даде целево от централния бюджет пари за осигуряване изпълнението на закона за доброволната военна служба или ще предпочете да реши веднъж завинаги проблема с действащия и резервния състав?“ Най-вероятно, тези въпроси ще са част и от очакваната обществена дискусия, каквато обеща министър Каракачанов. Ако, разбира се, тя не се сведе само до задължителното публикуване на сайта на министерството и на портала за обществени консултации, за да се спази законовият 14-дневен срок. Мислим за преференция на доброволците след уволнение, например, за работа в отбраната или МВР, казва министър Каракачанов. А за тези военнослужещи от запаса, които след най-малко десет години служба в армията, се водят на военен отчет, какви грижи полага държавата? Още един въпрос, от чийто отговор зависи броят на кандидатите за резервисти. Дано мерките в интерес на доброволците не са за сметка на тези, които днес носят службата!", "date": "2018.08.09", "title": " Резервисти или доброволци?\t\t\t"}
{"url": "https://trud.bg/%d0%b4-%d1%80-%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b8%d0%ba%d0%be%d0%bb%d0%be%d0%b2-%d0%b1%d0%b8%d0%b2%d1%88-%d1%88%d0%b5%d1%84-%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f/", "text": "Захариева е най-богатият вицепремиер – хем си е купила 9 дка земи в Гърция и къща с двор в София, хем има 58 000 лв. на влог. Колегата й Каракачанов също се е сдобил с ново жилище – сменил е старото с по-обширно. А премиерът Борисов има 53 260 лв. налични. Тези данни от декларациите на властта, публикувани на сайта на Комисията за борба с корупцията и отнемане на незаконно придобито имущество (КПКОНПИ), предизвикаха значителен интерес. Обаче дали са верни? Не се знае, тъй като още се проверяват, научаваме от  , експерт по темата, бивш шеф на комисията за конфликт на интереси.  – Представете си, г-н Николов, че някой висш държавен чиновник е написал в имотната си декларация някоя опашата лъжа или нещо е премълчал, за да се изкара сиромах. Кога ще научим, ако е така? – Законът за противодействие на корупцията и отнемане на незаконно придобитото имущество влезе в сила преди 6 месеца и е в ход изпълнението му. Инспекторите на създадената с него комисия трябва до 8 декември да проверят в кои от декларациите на лицата, заемащи висша публична длъжност има несъответствие с истината. Комисията разполага с инструментариум да проверява банкови сметки, имотни регистри, данъчни книжа и т.н. Декларациите, които трябва да провери, са 3 пъти повече от тези, които проверяваше по-рано Сметната палата. Пред нея стои истинско предизвикателство – не спазването на срока 8 декември, не! – а проверката за съответствие на декларираните или недекларирани активи в чужбина. След това на интернет страницата й ще се оповестят имената на лицата, при които е установено несъответствие с истината и в какво се състои. Уточнявам: става дума не за всичките 130 000 хиляди служители на публична длъжност, които са задължени от закона да декларират имущество и конфликти, а за около 10 000, чиято длъжност е висша. – Ами с останалите около 120 000 служители какво е положението? Ще научим ли кой от тях е лъжец? – Законът изисква проверка и на техните декларации, но как да стане това ще се реши с наредба на Министерския съвет, която се обсъжда сега. – Как „ще се реши“? Пояснете. – Наредбата трябва да даде правилата за проверките на декларациите на тези около 120 хиляди служители на средно или ниско ниво, за които ме питате. Обсъжда се втори проект. С колегите от Института за модерна политика представихме становища както по първия, така и по него. Той предвижда на проверка да подлежат само декларациите на тези служители, по отношение на които има дисциплинарно производство, сигнал за корупция или конфликт на интереси, или които работят в институции с висок корупционен риск. Това е позиция, която не може да бъде подкрепена, защото противоречи на закона. Защото законът изисква пълна проверка на декларациите на лицата, заемащи висша длъжност – без никакво изключение! Проверката на тези около 120 000 декларации е правомощие с материално правни последици. Елегантното „сваляне“ на изискването за нея би било излизане от правата, дадени от изпълнителния орган от законодателя. Целта на закона е да противодейства на корупционните практики. Той не обхваща всички провомощия, с които държавата разполага срещу корупцията. Извън полето му е главното – наказателното преследване за корупционните и други длъжностни престъпления. Но законът регламентира 5 направления на антикорупционна дейност и едно от тях е проверката на подробните декларации на всички задължени лица. Не бива с наредбата да се възстановява старото положение – когато беглите декларации, подавани по Кодекса на труда и Закона за държавния служител, лежаха по чекмеджета, без да се проверяват. Не може е наредба да се отменя закон! Непълноценната проверка е близко до никаквата проверка. Надявам се здравият разум да надделее. – Припомнете ни, г-н Николов – кои са чиновниците, задължени да декларират какво имат-нямат и пред кого подават своите декларации? – Практически задължен е целият държавен апарат – без заемащите технически длъжности, че даже и лица от частния сектор. Законът разделя задължените на 2 големи категории. Към лицата, заемащи висша публична длъжност се отнасят всички народни представители, общински съветници, министри и зам.-министри, областни и зам.-областни управители, кметове и зам.-кметове, ръководители на агенции, главни секретари на ведомства, директори на териториални органи, главни архитекти на общини и райони, възлагащите обществени поръчки, членовете на управителни и контролни органи на болници, включително частни, които получават публично финансиране и др. Това са общо около 10 000 души – сред тях има такива, които са подавали годишни декларации пред Съдебната палата, а има „нови“, които трябва да подадат встъпителни декларации. Техните декларации се приемат и проверяват от КПКОНПИ, там е и производството по сигнали за конфликт на интереси. Що се отнася до останалите 120 000 чиновници, те са определени в §2, ал.1 от закона. – Какви са те, тия „средни“ и „нисши“ чиновници? – Експерти в администрации на законодателни, изпълнителни и съдебни органи, управителни и контролни органи на дружества с държавно и общинско участие, ръководители на разпоредители с бюджетни средства – директори на детски градини, училища и социални домове, секретари на общини, кметове и кметски наместници, съдебни изпълнители, нотариуси и др. Те подават декларациите си в органите, които са ги назначили или избрали и проверките им се извършват от тях. Това са над 1000 контролни органа. – Над 1000 органа! Да ме прощавате, ама не е ли малко объркана тази система? – Дори много. Тя се определя като децентрализирана и е връщане назад към неработещи модели, съществували до 2011 г. специално в материята на конфликт на интереси. Над 1000 автономни органа, включително КПКОНПИ – това предполага всеки от тях да прилага закона, както той си го разбира и тълкува. Има висок риск различните практики, слабата компетентност и сблъсъкът с непозната материя да направят част от инструментите на закона неработещи. През май един министър правилно разпореди на назначените от него служители по §2 да подадат встъпителна декларация, в която да опишат цялото си имущество към датата на подаване, а друг министър от съседното министерство – да подадат декларацията в ежегодния й вариант, в която да напишат какво се е случило с имущество им през 2017 г. Възможно е в бъдеще, например, ако някой кмет или директор на училище назначи близък роднина на длъжност, за която той няма нужното образование, компетентните органи – началникът на регионално образователно управление или комисията към Общинския съвет да стигнат до противоположни изводи за това има ли, няма ли конфликт на интереси. – Чиновници на различни стъпала в йерархията се оплакваха, като попълваха декларациите, че им било трудно, не разбирали какво да пишат в тях. – Знам това, защото участвах като обучител в семинари по новия закон, попълването и проверката на декларациите. Първият проблем, който се очерта там, беше очакван – само за месец за първи път над 100 000 държавни служители трябваше да подадат на хартия и електронно декларация във вид на таблица, състояща се от 2 части, 9 раздела и акумулираща 40 факта. При това деклараторът отбелязва тези факти не само за себе си, но и за съпруга, фактическия си съжител и непълнолетните си деца. Липсата на знания или писмени указания за попълването на декларацията беше сериозно предизвикателство пред тези хора и институциите, в които работят.  – Предизвикателство ли? Наречете го „обърквация“! – Имаше проблеми, да кажем. Вторият го споменах – че лицата по §2 следваше да подадат декларацията във встъпителния й вариант – да посочат притежаваните от тях и от близките им активи към датата на подаването. Това се изисква от закона: да дадат „картина“ на цялото си имущество все едно, че днес постъпват в длъжност – без да са задължени да сочат произход на средства. Тази „картина“ служи за сравнение как се променя имуществото на служителя, докато пребивава във властта. Тя се сравнява с ежегодните декларации и се прави извод има ли нарастване на имуществото и какъв е произходът на средствата за него. Уви, някои ръководители на администрации решиха, че трябва да се подадат годишни декларации за 2017. Така трудно могат да се правят изводи за евентуално корупционно поведение. – Кои са тия, дето се направиха на ударени? – В повечето от централните ведомства декларациите се подадоха като ежегодни, а в повечето общини и териториални държавни органи – като встъпителни, съгласно закона. Аз бих определил това като стъпка встрани, вместо напред – ефект от децентрализираната система. Но ще отбележа един положителен факт. Хората, които участваха в семинарите, имаха ясно намерение да подадат честно и коректно декларациите си. Те повечето се справиха с попълването им. Видях как кметове в електронна таблица сочат в раздел 4-ти с точност до десети от процента свои поименни акции, като правят разлика кои са придобити с покупко-продажба и кои от масовата приватизация. Искаха да попълнят декларациите си точно, без да крият нищо – и то, за да изпълнят закона, а не от страх от 300-те лв. глоба за несъответствие или неподаване в срок. Апаратът на държавата на средно и ниско ниво не е поразен масово от корупция. На 90 – 95% от хората там и през ум не им минава да се обогатяват чрез публичната си позиция. – Какво ви питаха най-често, докато се мъчеха да си попълнят правилно декларациите? – Питаха кои отбелязват ли се в декларацията имоти и коли на съпруг, които не са съпружеска имуществена общност? – отговорът е да, независимо дали са придобити преди или по време на брака или с дарение, или по наследство. Питаха как се декларира апартамент, който е съпружеска общност? – Описва се като местонахождение и разгърната площ на 2 отделни реда в раздела за недвижимите имоти. На единия ред като собственик се отбелязва единият съпруг, а на другия – вторият. В графите „идеални части“ и „цена“ на двата реда се записва по „1/2“ и половината от цената по документа за собственост. Питаха още: Задължени ли са да спазват срокът за подаване на декларации, ако са в отпуск по майчинство? – Не. Трябва да подадат декларациите си до 1 месец от връщане на работа. И още: дали само депозитни сметки се декларират, или всички и как се изчислява 10 000 лв. като критерий за деклариране? Отговарях, че терминът „депозити“ в таблицата, е остарял. Актуалният от наредбите на БНБ е „платежни средства“. Всички видове сметки на декларатора и семейството му участват в калкулацията има или няма 10 000 лв. – депозитни, разплащателни и др. Те се декларират на отделен ред за всяка сметка, ако общо на всички лица надвишават 10 000 лв. Ако например членовете на семейството имат 15 сметки, но в тях общо няма 10 000 лв., те не подлежат на деклариране. – Леле! Сложно ми се струва. Но нали държавниците са по-умни… Аз не разбирам например и как тия заплетени декларации ще спрат корупцията? – Те са важни, защото са много силен индикатор за корупция. При задълбочена, а не формална проверка парите с неустановен, вероятно корупционен произход, излизат. Несъответствие се констатира не само, когато не е посочен някой новопридобит имот или е забравена например продажба на автомобил. Несъответствие е налице и когато не е посочен произходът на средства за придобиване на апартамент – или е посочен, но е фалшив. Този извод се прави чрез сравнение на годишната декларация с предходните и с встъпителната, чрез анализ на данъчната декларация, от трудовото или служебно правоотношение. При несъответствие от 20 000 лв. между имущество и законни доходи на заемащия висша длъжност, започва производство за гражданска конфискация – проверява се съотношението между имуществото и законните доходи за период от 10 г., с възможност при необвръзка от 150 000 лв. да се конфискува цялото придобито за тия години имущество. Нашият гост  Николай Николов e роден през 1972 г. в Ловеч. Магистър (1995) и доктор по право (2010) от СУ. Работил е като юрисконсулт на община, член на първия състав на Комисията за установяване на имуществото, придобито от престъпна дейност (2005 – 2010 г.), член и шеф на на Комисията за конфликт на интереси (2011 – 2018). Адвокат. Член на Научно – експертния съвет на Института за модерна политика. Автор на на пет монографии и над 40 статии в наши и чужди научни списания – за гражданската конфискация, конфликта на интереси, декларирането на имуществото, административното право и процес.    ", "date": "2018.08.09", "title": " Д-р Николай Николов, бивш шеф на комисията за конфликт на интереси, пред „Труд“: След 8 декември огласяват лъжливите декларации на властта\t\t\t"}
{"url": "https://trud.bg/%d0%bc%d1%8a%d0%bb%d1%87%d0%b0%d0%bd%d0%b8%d0%b5%d1%82%d0%be-%d0%b7%d0%b0-%d1%86%d0%b8%d0%b3%d0%b0%d1%80%d0%b5%d0%bd%d0%b0%d1%82%d0%b0-%d1%84%d0%b0%d0%b1%d1%80%d0%b8%d0%ba%d0%b0/", "text": "Папиросите са се изнасяли в чужбина и най-вече в съседна Турция На 18 юли 2018 г. излезе оскъдна информация, че в Карнобат е разбита огромна фабрика за нелегално производство на цигари, при акция на служители на ГДБОП от София. Фабриката се помещавала в бившата мандра на града. За пръв път полицията не съобщи нито кой е наемателят на помещенията, бълвали нелегалните цигари, нито къде са пласирани те. Нещо повече – минаха повече от 15 дни, а нито един официален източник от МВР, ГДБОП, Агенция „Митници“, ДАНС или прокуратурата не са коментирали темата. Въпреки че по принцип, при наличието на такива реализации, всяка една от тези служби и институции бърза да се похвали публично за подобни и дори за далеч по-маловажни случаи. В Карнобат местните хора знаят за нелегалната цигарена фабрика, работила под носа на институциите, но се страхуват да говорят за това и да застанат зад думите си с истинските си имена. Нелегалната фабрика се е помещавала в огромната по размери бивша мандра и е трудно човек да си представи, че за цигареното производство не са знаели служителите на полицията в Карнобат. Съвсем наблизо има и голяма фабрика за производство на друг вид акцизни стоки (алкохол), която няма как също да не е била проверявана от служители на Агенция „Митници“ поне веднъж през последните месеци и които да не са усетили миризма на тютюн от близката фабрика. Въпросът е дали в мащабното, както твърдят, разследване, водено в момента, се разследва бездействието на полиция и митници, както и текат ли вътрешни проверки? Вече вървят и вицове: Защо в Карнобат цигарите са сухи – ами имат си чадър. До този извод са стигнали хората, след като случаят незнайно защо се пази в дълбока тайна. Интересно е имат ли взаимодействие компетентните органи на местно ниво с местното електроразпределително дружество (в случая EVN), което да ги уведомява за особености, свързани с внезапно увеличение на потреблението на ток в определени обекти? Защото подобно по мащаби производство е изключително енергоемко, което няма как да не се отрази в отчетеното потребление от местното електроразпределително дружество, освен ако производството не е работело на собствени електрогенератори (на гориво), които обаче са много шумни и няма как да не бъдат чути в околността и да не възбудят определени съмнения. Ако се е работело на собствени електрогенератори, това допълнително води до недоумение за определено бездействие при наличие на шум към задушливата миризма на обработен тютюн в ареал от няколко километра. Освен това изключително интересно е кой е организирал това производство? Стана ясно, че мандрата е купена от кмета на града Георги Димитров, който я прехвърлил на сина си Иван Димитров. Синът отдал помещенията под наем. Но на кого? И какъв е бил производственият капацитет на нелегалната фабрика? Колко къса цигари са могли да произведат за едно денонощие с оглед на капацитета на машините, намерени на място? Според хора, запознати с разследването, на място е открито огромно количество цигари от марката „Capital“. Това е марка, която по принцип няма реален притежател, и често се използва от нелегални производства. И още нещо. Преди две лета, в свинеферма, също бивша, в Ахелой бе открита нелегална фабрика за лед, снабдявала курорта Слънчев бряг с продукцията си. Но едно е да се произвежда лед, а съвсем друго – цигари. Според Закона за тютюна, тютюневите и свързаните с тях изделия, всяка машина за производство на цигари, където и да се намира тя на територията на страната, трябва да бъде регистрирана и вписана към лиценза на съответния производител на тютюневи изделия. Законът не допуска да съществува подобна машина, която да не е регистрирана и маркирана по надлежния ред. Т. е. дали намерените машини са самоделни или са били притежание на регистриран производител. Да не говорим, че нелегалното производство се е снабдявало с необходимите консумативи за производството – хартия, филтри, заготовки, опаковки… Незнайно откъде. „Помня я тази мандра от дете. Доста отдавна вече тя не работи като такава, превърнаха я в складове. В нея има складове на много фирми, има складове и за алкохол на местния Винпром – Карнобат, собственост на нашия съгражданин Миньо Стайков“, разказва карнобатлия. Всички хора, живеещи наоколо, са усещали миризмата на тютюн. Виждали са и микробусите, които влизат и излизат със стоката. Да не говорим за съседните офиси – коментира шофьор, който често минава през района. Фабриката се намира до жп гарата и срещу голям склад за сол, а наоколо минава сума ти народ – с камиони, автомобили и пешком. „Разбирам Карнобат да е голям град, но той е една шепа хора, смятам, че не е имало човек, който да не знае, освен децата, че в мандрата има не само офиси“, смята друг водач на товарен автомобил. Първоначалните догадки от оскъдната информация, че тютюнът е бил за курортите, не се потвърждават. Всички хванати количества цигари това лято по морето са с молдовски бандероли, узна „Труд“ от отлично информирани източници. Това означава, че нелегалните цигари, спипани на три пъти, са купувани отвън и препродавани по-скъпо у нас. Та от Карнобат, цигарите са се изнасяли в чужбина и най-вече в съседна Турция. Интересно е дали има данни, че въпросната фабрика не е произвеждала и други марки цигари, извън намерената на място „Capital“? Възможно е да са се произвеждали цигари от различни марки, включително и ментета (фалшификати) на утвърдени марки на легалния пазар с цел да се заблудят органите за реалния произход на контрабандата. В периодичните изследвания за нелегалния пазар на цигари в България, представян от БАТИ на премиера и компетентните органи, се вижда, че по-големият дял от нелегалния пазар се държи от марки с неизвестен собственик (каквато е и „Capital“), но също така се установяват и немалко количества от утвърдени марки на легални производители вносители. Миналата година Агенция „Митници“ например, залови на Дунав мост цял тир пълен със картонени заготовки (за опаковки) за производство на фалшиво Марлборо. Нищо чудно те да са били предназначени за подобно нелегално производство. Възникват някои въпроси. Може ли този случай да повлияе в посока на съмнение, относно достоверността на данните за нивата на нелегалната търговия с цигари и най-вече за нейния произход, представяни от неправителствения сектор? В повечето изследвания, както на Центъра за изследване на демокрацията, както и на БАТИ, се твърди, че произходът на нелегалните цигари в повечето случаи е от легалните фабрики. Затова наричат феномена „illicit whites“ (или казано на български: незаконно произведени от законен производител цигари). Откритата огромна нелегална фабрика в Карнобат обаче, поставя до голяма степен подобна теза под съмнение. Още повече, че по информация от източници в Агенция „Митници“ през последната близо една година трите останали законни фабрики в страната (Благоевград, Стара Загора и Пловдив) са под постоянен мониторинг, т. е. работят под постоянно присъствие на митничари и на полицейски служители. Друг въпрос е има ли потенциална възможност откритата в Карнобат нелегална фабрика да не е единствената на територията на страната? Според наши източници, има съмнения за три функциониращи нелегални фабрики за цигари в страната. Едната от тях бе открита в Карнобат. Вероятно, втората също се намира в Южна България, а третата в Северна България. Да не се окаже, че колкото са останалите легални фабрики в страната (3 на брой – Благоевград, Стара Загора и Пловдив), толкова са и нелегалните. А има ли информация от партньорски служби в чужбина (ЕС и Турция) например, че на тяхната територия са задържани сериозни количества контрабандни цигари с неясен собственик, каквито са откритите в Карнобатската фабрика цигари „Capital“?", "date": "2018.08.09", "title": " Мълчанието за цигарената фабрика\t\t\t"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d0%bf%d0%b5%d1%86%d1%81%d1%8a%d0%b4-%d1%80%d0%b5%d1%88%d0%b0%d0%b2%d0%b0-%d0%b7%d0%b0-%d0%b0%d1%80%d0%b5%d1%81%d1%82/", "text": "Апелативният спецсъд разгледа молбите на петима от обвинените за участие в организираната престъпна група, ръководена от Димитър Желязков-Очите, да излязат от ареста с по-леки мерки за неотклонение. Иван Пишиев, Радослав Николов, Иван Найденов, Венцислав Христов и Йордан Въчев бяха задържани на 2 август по обвинения за участие в група, извършвала изнудване и палежи. Според защитниците на петимата, нито един от тях няма обвинение, свързано с разпространение на наркотици. Иван Пишиев се занимавал с погребални агенции. Има обвинение за подбудител и помагач на палеж през август 2017 г. Срещу него показания са дали няколко свидетели, сред които и майка и дъщеря. Според адвокатът на Пишиев, трябва много внимателно да се ценят показанията на двете жени, защото те били в любовен триъгълник и заради сложните взаимоотношения имали интерес да свидетелстват срещу него. Освен това преди време Пишиев спечелил гражданско дело срещу Румяна Черкезова след служебен спор и според защитника му, това също би мотивирало свидетелката да говори срещу него. Показания срещу всички членове на бандата са дали и полицейски служители от Бургас и Ямбол, както и служител на ГДБОП, но според адвокатите, че техните показания не могат да са основа на обвинение. Радослав Николов, който е сочен за дясна ръка на Очите, пък лично се явил в полицията, след като разбрал, че го търсят. Той е с обвинение за участие в групата и за палеж на игрална зала в „Слънчев бряг“. Защитникът му е твърди, че той е „пришит“ към групата и срещу него няма достатъчно доказателства. Иван Найденов е прекарал 4 години и половина от 5-те, за които му е повдигнато обвинение, в затвора. Адвокатът му е категоричен, че единственото доказателство срещу него е негово ДНК, намерено по ръкав от риза след един от палежите. В записаните със СРС-та разговори пък се обсъждало кога щяла да го посети майка му. Йордан Въчев е с влошено здравословно състояние и не пожела да се яви пред спецмагистратите. Анонимен свидетел го разпознал по снимка и го посочил като Данчо Ларжа. Според адвоката няма нито едно доказателство срещу него, не е доказано да е имало и каквато и да е комуникация между клиента му и Очите. Той инвестирал в погребални агенции и в една от тях работели Пишиев и двете жени, дали показания срещу тях – Румяна Черкезова и дъщеря й. Според защитника му, той нямал интерес да поръчва палеж на собственост, в която е инвестирал. Венцислав Христов е с обвинение за палеж на кафемашина, но от 2012 до 2014 г. също бил в затвора и според адвокатката му, нямало как да участва в престъпна група в този период. Спецмагистратите ще произнесат решението си в 15:30 ч. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Апелативният спецсъд решава за ареста на петима от групата на Очите"}
{"url": "https://trud.bg/%d0%b8%d0%b7%d0%b7%d0%b5%d1%85%d0%b0-4-%d0%bc%d0%b5%d1%82%d0%b0%d0%bb%d0%be%d1%82%d1%8a%d1%80%d1%81%d0%b0%d1%87%d0%b0-%d0%be%d1%82-%d0%b0%d1%80%d1%85%d0%b5%d0%be%d0%bb%d0%be%d0%b3/", "text": "Полицейски служители от РУ-Велики Преслав получили информация, че мъж притежава нерегистрирани културно-исторически ценности, но при претърсване в дома му не била открита дори една монета. В къщата му на преславската улица „Обзор“ обаче, полицаи се натъкнали в сряда на сбирка от уреди за щателен преглед на земята. От „археолога“ са иззети два металотърсача и още два локатора, съобщават от полицейския пресцентър. По случая е образувано досъдебно производство.", "date": "2018.08.09", "title": " Иззеха 4 металотърсача от „археолог“"}
{"url": "https://trud.bg/%d0%b3%d0%b5%d0%bd-%d0%ba%d1%8a%d1%80%d1%82%d0%b8%d1%81-%d1%81%d0%ba%d0%b0%d0%bf%d0%b0%d1%80%d0%be%d1%82%d0%b8-%d1%81-%d0%bd%d0%b5%d1%82%d1%8a%d1%80%d0%bf%d0%b5%d0%bd%d0%b8%d0%b5-%d0%be%d1%87%d0%b0/", "text": "„Страната ви изгражда светло бъдеще и напредва. НАТО споделя ангажимента ви за демокрация, върховенство на закона, както и сигурността и стабилността в региона. Вашата продължителна подкрепа е важна не само за Западните Балкани, но и за цяла Европа. Очаквам с нетърпение да станете 30-та членка на НАТО“, заяви Върховният главнокомандващ на Обединените сили на НАТО в Европа генерал Къртис Скапароти, който днес е на посещение в Македония. Генерал Скапароти заедно с делегация от Министерството на отбраната и армията на Република Македония, водена от министъра Радмила Шекеринска наблюдава показно учение в казармата „Илинден“. „Чрез вашето дългогодишно партньорство с НАТО страната вече е постигнала значителен напредък в реформите на отбраната и военната съвместимост със съюзниците. Признавайки историческата покана на съюзниците за започване на преговори с НАТО, признаваме и уважаваме, че предизвикателствата остават пред вас, но предстои и много работа. В същото време с нетърпение очакваме да дадем и практическа подкрепа на вашите военни авторитети в процеса на присъединяване. Убедени сме, че адресирането на тези предизвикателства и успешното присъединяване към алианса ще имат изключителна полза за вас. Страните, които са се присъединили към алианса, са успели да засилят своята демокрация, да засилят сигурността и да направят живота на своите граждани по-сигурен“, заяви Скапароти. Министърът на отбраната Шекеринска каза, че посещението показва как се променят нещата в Македония след 11 юли, когато беше получена поканата от НАТО. „Днес сме домакини на първия военен представител на НАТО в Европа, при първото му посещение в Македония. Тази засилена динамика показва твърдата решимост на Македония да стане член на НАТО в бърз и интензивен процес“, каза Шекеринска. Генерал Скапароти ще се срещне с премиера Зоран Заев днес следобед. / / АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Ген. Къртис Скапароти: С нетърпение очаквам Македония да стане член на НАТО"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b7%d0%b0%d1%82%d0%b2%d0%be%d1%80%d0%b8%d1%82%d0%b5-%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%b5-%d0%b8%d0%b7%d0%b2%d0%b5%d0%b4%d0%b5%d0%bd/", "text": "Шефът на затворите Васил Миладинов обяви, че Десислава Иванчева е била изведена тази сутрин от болницата без белезници на ръцете и пранги на краката. По думите му снимката, която се тиражира в социалните мрежи, е стара. Миладинов каза, че до края на седмицата ще бъдат изготвени нови правила за конвоирането на арестанти. По-рано днес в профила на Иванчева във фейсбук, който най-вероятно се поддържа от бившия пиар на „Младост“ Петър Кърджилов, беше публикувана информация за изписването на Иванчева от болницата,  . Отстранената кметица Десислава Иванчева днес бе в специализираната прокуратура, за да й предявяват материали по обвинението срещу нея. Това каза адвокатът й Димитър Марковски пред журналисти. Той обясни, че Иванчева е била водена за прегледи и изследвания на тумора на хипофизната жлеза и вече е изписана. Днес е била изведена от болницата, за да се запознава с документи по делото и записи, а следобед щяла да се подложи на изследване с ядрено-магнитен резонанс. Марковски заяви, че е абсурдно, жена, която тежи 40 кг с мокри дрехи, да бъде оковавана с пранги на краката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.09", "title": " Шефът на затворите: Иванчева е изведена тази сутрин от болницата без белезници на ръцете и пранги на краката"}
{"url": "https://trud.bg/%d0%b0%d0%bc%d0%bd%d0%b5%d1%81%d1%82%d0%b8-%d0%b8%d0%bd%d1%82%d0%b5%d1%80%d0%bd%d0%b5%d1%88%d1%8a%d0%bd%d1%8a%d0%bb-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%82%d0%b5-%d0%bf/", "text": "Европейските политики, особено тези на Италия и Малта, имат вина за смъртта на 721 мигранти, загинали във водите на Средиземно море през юни и юли. Това се посочва в доклад на „Амнести интернешънъл“, озаглавен „Между дявола и дълбокото синьо море“, пише „Гардиън“. Според доклада европейските власти помагат на либийската брегова охрана с цел да предотвратят случаите на лодки с мигранти, поемащи опасното плаване към бреговете на Италия и Малта. „Въпреки намалелият брой на хората, преминали през Средиземно море през последните месеци, броят на смъртните случаи в морето се е увеличил“, посочи Матео де Белис, изследовател от „Амнести“. „Европейските политики помогнаха на либийската брегова охрана да залавя хора в морето, намалявайки приоритетите за спасителните операции и пречейки на жизненоважната работа на неправителствените организации. Скорошното увеличение на броя на смъртните случаи е не само трагедия, но и срам“, допълни той. Според агенцията 1111 души са загинали или изчезнали в Централното Средиземноморие между януари и юни. Около 560 души са загинали или изчезнали през юни, месеца, в който популистката коалиция в Италия дойде на власт с обещание за строги мерки срещу миграцията. Общо 157 души са загинали или изчезнали през юли. Данните на „Амнести“ са от Международната организация за миграцията и от Италианския институт за политически изследвания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.09", "title": " „Амнести интернешънъл“: Европейските политики имат вина за смъртта на над 700 преселници"}
{"url": "https://trud.bg/%d1%86%d0%b8%d0%bf%d1%80%d0%b0%d1%81-%d1%81%d1%8a%d0%b7%d0%b4%d0%b0%d0%b2%d0%b0%d0%bc%d0%b5-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d1%81%d0%bb%d1%83%d0%b6%d0%b1%d0%b0-%d0%b7/", "text": "Закрива се Генералният секретариат за гражданска защита и се създава Национална служба за управление при извънредни ситуации в Гърция. Това съобщи пред медии премиерът Алексис Ципрас. Решението е, част от мерките, които правителството предприема след библейските пожари в района на Атика, където живота си загубиха 93 души до момента. „Ние сме длъжни не само да продължим, но същевременно да коригираме допуснатите пропуски. Тази трагедия остави дълбока травма върху семействата на жертвите. Дълбока травма в страната. Дълбока травма върху всички нас“, заяви Ципрас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Ципрас: Създаваме Национална служба за управление при извънредни ситуации"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%b1%d0%b5%d0%b7-%d1%8f%d0%b1%d0%bb%d0%be%d0%bd%d1%81%d0%ba%d0%b8-%d0%bf%d1%80%d0%b5%d0%b7-%d0%b0%d0%b2%d0%b3%d1%83%d1%81%d1%82/", "text": "Давид Яблонски няма да играе за „Левски“ през месец август. Чехът е контузен и със сигурност пропуска мачовете с „Дунав“ и „Септември“, минимум. Голяма е вероятността защитникът да не се възстанови и за гостуването на „Етър“ в края на месеца, но да е готов за двубоя с „Берое“ на 1-ви септември. Отсъствието на Яблонски определено е удар за „Левски“. На „Герена“ не могат да ползват и Иван Горанов, друг бранител. Той също е с травма. Новият треньор на „сините“ Славиша Стоянович се надява да бъдат привлечени трима играчи, които да компенсират контузените и наказаните за в бъдеще. Наставникът призна, че вече налага част от своята философия на „Герена“. Тя включва по-бързи разигравания и минимално връщане на топката назад към защитниците. Стоянович е категоричен, че по този начин „Левски“ ще е максимално офанзивен.", "date": "2018.08.09", "title": " „Левски“ без Яблонски през август"}
{"url": "https://trud.bg/%d0%bc%d0%b0%d0%b7%d1%83%d1%82%d1%8a%d1%82-%d0%bd%d0%b0-%d0%bf%d0%bb%d0%b0%d0%b6%d0%b0-%d0%b2-%d1%81%d0%be%d0%b7%d0%be%d0%bf%d0%be%d0%bb-%d0%b4%d0%be%d1%88%d1%8a%d0%bb-%d0%be%d1%82-%d0%bc%d0%be%d1%80/", "text": "РИОСВ – Бургас, Басейнова дирекция „Черноморски район“ и Регионалната лаборатория в Бургас провериха плажовете на Созопол, Черноморец и къмпингите в района във връзка със сигнали за замърсяване с мазут. Проверките са на плажовете „Созопол централен“, „Хармани“, къмпинг „Смокиня“, къмпинг „Делфин“ и къмпинг „Градина“ – Черноморец. Водите са с естествен цвят и мирис, без нефтен филм на повърхността или опалесценция, не са установени замърсители от сушата. Взети са проби за анализ по следните показатели: pH, БПК5, ХПК, амониев азот, нитритен азот, нитратен азот, общ азот, фосфати като фосфор, общ фосфор и ортофосфати като фосфор (за морските води). РИОСВ даде предписания на концесионерите на морските плажове за предприемане на незабавни действия за почистване на плажната ивица до пълно отстраняване на замърсяването. След като РИОСВ уведоми Дирекция „Морска администрация“, от там информираха, че отново става дума за т.нар. катранени топчета. Те се получават като краен резултат от обветрянето на нефт или нефтопродукти след дълъг престой във водата. Катранените топчета престояват продължително (повече от 6 месеца) на дъното на морето и се изхвърлят на брега след силен вятър и вълнение. „За съжаление обикновено подобни замърсявания се правят извън териториално море, където е невъзможно да се проведе разследване. На този етап единственият възможен начин на почистване е механично събиране от плажа“, гласи становището на Дирекция „Морска администрация“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Мазутът на плажа в Созопол дошъл от морското дъно\t\t\t"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d0%b4%d0%b5%d1%86%d0%b0-%d1%81%d0%b0-%d1%83%d0%b1%d0%b8%d1%82%d0%b8-%d0%bf%d1%80%d0%b8-%d0%b0%d1%82%d0%b0%d0%ba%d0%b0-%d1%81%d1%80%d0%b5%d1%89%d1%83-%d0%b0/", "text": "Десетки хора, сред които и деца, са убити или ранени при атака срещу автобус, превозващ деца в северната част на Йемен, съобщи Международният комитет на Червения кръст. „След атака над автобус, който превозваше деца до Дахианския пазар, Северна Саада (поддържан от МКЧК), в болницата бяха приети десетки мъртви и ранени“, заяви организацията в Туитър, без да дава повече подробности. „Според международното хуманитарно право, мирните граждани трябва да бъдат защитени по време на конфликт“, пише още в публикацията. Телевизионният канал на бунтовниците „Хути“ Al-Masirah съобщи, че най-малко 43 души са били убити, като повечето от тях са деца на възраст под 10 години, добавиха от Червения кръст. Агенцията за децата на ООН – УНИЦЕФ, заяви, че е „много загрижена от първоначалната информация за убити деца“. „Гледам с ужас снимките и видеоклиповете, идващи от Саада в Йемен и нямам думи. Как това се оказа военна цел? Защо се убиват деца?“, написа в Туитър постоянният представител на УНИЦЕФ в Йемен Мерицел Релано. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Десетки деца са убити при атака срещу автобус в Йемен"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b1%d1%80%d0%b8%d1%82%d0%b0%d0%bd%d0%b5%d1%86-%d0%b7%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%b0-%d0%bd%d0%b0-10/", "text": "Окръжна прокуратура-Хасково привлече като обвиняем 49-годишен британски гражданин за това, че без надлежно разрешително пренесъл през границата на страната високорисково наркотично вещество – опиум, с общо брутно тегло 10 кг и 368 грама, на стойност 622 080 лв., съобщиха от държавното обвинение. Образувано е досъдебно производство, като разследването по него се извършва от разследващ митнически инспектор при Митница-Бургас. До момента е установено, че на 8 август 2018 г., на ГКПП-Капитан Андреево, от Република Турция в Република България, влязъл лек автомобил, марка „Мерцедес“, управляван от обвиняемия. Лекият автомобил бил отклонен за щателна митническа проверка, при която във вътрешността на резервна гума на автомобила бил открит полиетиленов цилиндричен пакет, съдържащ тъмно смолисто вещество. При тестване с полеви наркотест, същото реагирало на опиум. Проведени са били процесуално-следствени действия, при които лекият автомобил и намереното наркотично вещество са били иззети. По първоначални данни стойността на иззетото наркотично вещество възлиза на 622 080 лв. Британският гражданин е бил привлечен към наказателна отговорност за престъпление по чл. 242 ал.4, вр. ал.2 от Наказателния кодекс. С постановление на Окръжна прокуратура – Хасково, от 9.08.2018 г., той е бил задържан за срок от 72 часа, в рамките на които предстои да бъде внесено искане в съда за вземане спрямо същия на мярка за неотклонение „задържане под стража“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Задържаха британец за контрабанда на 10 кг опиум за 622 080 лева"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d1%82%d0%b0%d0%bd%d0%b0%d1%81%d0%ba%d0%b0-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d0%ba%d0%bb%d0%b8%d0%bc%d0%b0/", "text": "Данните показват, че 15-те най-топли години на Земята са били през последните 20 години. В България се наблюдават повече и по-дълги периоди на засушаване, следвани от сериозни бури и тежки наводнения с разрушения и жертви. Затова и Координационният съвет по изменение на климата към МОСВ обсъжда напредъка си в разработването на Националната стратегия за адаптация към изменението на климата. Това каза заместник-министърът на околната среда Атанаска Николова, предаде  . По думите й вече е представен работен вариант на Стратегията, в който са включени действията в най-уязвимите сектори. Изследвани са ефектите върху изменението на климата върху девет сектора – селско стопанство, туризъм, транспорт, човешко здраве, биоразнообразие и екосистемни услуги, гори, воден сектор и градска среда. „Мерките, които се идентифицират, до голяма степен са свързани с повишаване на информираността на обществото, с подобряване на образованието и на обучението“, обясни тя. Зам.-министър Николова каза още, че климатичните изменения ще доведат до промяна в технологиите на отглеждане на различните култури, а също и на животински видове в нашите условия. „Вероятно ще доведат и до необходимост от нови сортове или до нови методи за борба с нетипични за нашата страна вредители – плевели и болести. За всичко това е необходимо тясно сътрудничество, координация между науката и земеделските стопани и, разбира се, пълна подкрепа от страна на институциите“, посочи тя. „В процес на обсъждане е 30% от европейските средства да бъдат насочени към борба с климатичните изменения и адаптация към тях. Това означава, че проектите, които ще бъдат финансирани с европейски средства, задължително трябва да отговарят на критериите за борба към климатични изменения или мерки за адаптация към климатичните изменения“.  ", "date": "2018.08.09", "title": " Зам.-министър Атанаска Николова: Климатичните промени ще доведат до отглеждането на нови земеделски сортове"}
{"url": "https://trud.bg/%d0%b8%d0%b3%d1%80%d0%b0-%d1%81%d0%b5-%d0%bf%d1%80%d0%be%d0%ba%d0%bb%d0%b5%d1%82-%d0%bc%d0%b0%d1%87-%d0%b2-%d0%b1%d1%80%d0%b0%d0%b7%d0%b8%d0%bb%d0%b8%d1%8f/", "text": "Проклет мач. Така играчи и фенове определиха двубоя в бразилското първенство между „Атлетико“ (Минейро) и „Интернасионал“ (0:1). Двубоят започна в бурен горещ вятър, но в последствие над Бело Оризонте се изля пороен дъжд. Той премина в градушка, а двубоят бе прекратен докато бурията отмине. След нейния край драмите за двата отбора и 20-те хиляди по трибуните продължиха. Непрогледна мъгла покри целия терен, а играта бе подновена след близо половин час. Това принуди реферът да вдигне невижданите 25 минути продължение, като в тях „Интернасионал“ вкара гол. Той бе отбелязан в 102-ата минута на срещата. Снимка: Twitter", "date": "2018.08.09", "title": " Игра се проклет мач в Бразилия"}
{"url": "https://trud.bg/%d0%b5%d0%ba-%d0%b2%d0%bd%d0%be%d1%81%d1%8a%d1%82-%d0%bd%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%b2%d1%82%d0%b5%d1%87%d0%bd%d0%b5%d0%bd-%d0%b3%d0%b0%d0%b7-%d0%b5/", "text": "От пристигането на първия танкер с втечнен природен газ (ВПГ) от САЩ в португалското пристанище Синеш през април 2016 г. до днес вносът в ЕС на американски втечнен природен газ е нараснал от 0 до 2,8 млрд. куб. м. Това съобщиха от Европейската комисия В съвместно изявление от 25 юли във Вашингтон председателят на ЕК Жан-Клод Юнкер и президентът Доналд Тръмп се споразумяха да укрепват стратегическото сътрудничество между ЕС и САЩ в областта на енергетиката. В този контекст Европейският съюз ще внася повече ВПГ от САЩ, за да диверсифицира енергийните си доставки и да повиши тяхната сигурност. Затова ЕС и САЩ ще работят за улесняване на търговията с втечнен природен газ, по посочва в информацията. ЕС е съфинансирал или е поел ангажимент да съфинансира инфраструктура за ВПГ по проекти на стойност над 638 млн. евро. В допълнение към съществуващия в ЕС свободен капацитет от 150 млрд. куб. м. Съюзът подкрепя 14 проекта за изграждане на инфраструктура за втечнен природен газ.  В момента законодателството на САЩ все още изисква предварително регулаторно одобрение на износа на ВПГ за Европа. САЩ трябва да вземат мерки във връзка с тези ограничения, така че техните правила да улесняват износа на ВПГ за ЕС.  ", "date": "2018.08.09", "title": " ЕК: Вносът на американски втечнен газ е нараснал до 2,8 млрд. куб. м"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b7%d0%b0%d1%85%d0%b0%d1%80%d0%be%d0%b2%d0%b0-%d1%80%d1%83%d1%81%d0%b8%d1%8f-%d0%be%d0%b1%d0%bc%d0%b8%d1%81%d0%bb%d1%8f-%d0%be%d1%82%d0%b2%d0%b5%d1%82%d0%bd%d0%b8/", "text": "Прессекретарят на МВнР на Русия Мария Захарова заяви, че страната ще се заеме с изработването на ответни мерки по новите санкции на САЩ, предаде ТАСС. „Русия нееднократно предупреждава, че разговорът с нея от позицията на силата и ултиматумите е безполезен и безперспективен“, подчерта тя. „Руската страна ще се заеме с изработката на ответни мерки срещу поредната неприятелска мярка на Вашингтон“, допълни Захарова. САЩ налагат нови санкции срещу Русия заради случая с използването на нервно-паралитичен газ срещу бившия руски шпионин Сергей Скрипал и дъщеря му в южния британски град Солсбъри. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Мария Захарова: Русия обмисля ответни мерки за новите санкции на САЩ"}
{"url": "https://trud.bg/%d0%bf%d0%b5%d1%82%d1%8f-%d0%b4%d0%b8%d0%ba%d0%be%d0%b2%d0%b0-%d0%ba%d0%b0%d1%80%d0%b0-%d0%bb%d1%8e%d0%b1%d0%be%d0%b2%d0%bd%d0%be-%d0%bb%d1%8f%d1%82%d0%be/", "text": "Телевизионната водеща Петя Дикова кара най-любовното лято в живота си. Пипи, както е наричат близките й, разпуска на морето в прегръдките на своето гадже – поета Августин Господинов, чието истинско име е Илиян Любомиров. Той е добър приятел на друг творец, също по-известен с псевдонима, отколкото с името си – Константин Трендафилов, който от година има връзка с певицата Дара. Щерката на журналиста Сашо Диков и актрисата Аня Пенчева е с шест години по-голяма от гаджето си, но това е в неин плюс, тъй като Августин си пада по какички. Преди да се залюби с Пипи, той е имал връзка с 48- годишна дама.  Под публикуваната в социалната мрежа снимка на Пипи и гаджето й, нейният брат Ангел и колежката й Василена Гръбчева ги засипаха с комплименти и пожелания за приятно изкарване на отпуската.", "date": "2018.08.09", "title": " Петя Дикова кара любовно лято"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b1%d0%b8%d0%b5-%d0%b8-%d0%bd%d0%b0-%d0%b4%d0%b2%d0%be%d0%b9%d0%ba%d0%b8/", "text": "Григор   Димитров   си   осигури   доста   възможности   за   изява   на   корта   в   Торонто   Канада където   е   първият   турнир   от   сериите Мастърс от   сезона   на   твърда   настилка   в   Северна   Америка Ден   след   успешния   си   старт   на   сингъл   българският   тенисист   се   класира   за   втория   кръг   на   двойки Двамата   с   Давид   Гофен Белгия надиграха   със френския   дует   Жереми   Шарди Лука   Пуй Така   програмата   на   Димитров   стана   доста   натоварена .  Късно   снощи   завърши   мачът   му   от   втория   кръг   наединично ,  а   веднага   след   това   българо – белгийският   дует   трябваше   да   излезе   срещу  ?1  в   схемата   Оливер   Марах   Австрия   и   Мате   Павич   Хърватия До   мач   с   Григор   на   сингъл   пък   се   добра   американската   надежда   Франсес   Тиафоу . 20- годишният   здравеняк   разочарова   местните   фенове   като   изхвърли   фаворита   им   Милош   Раонич  – 7:6    Гигантът   предупреди   следващите   съперници   на   Тиафоу че   не   трябва   да   го   подценяват „ Аз   подходих   по   грешен   начин прибързвах   със   сервиса призна   Раонич Бях   прекалено   предсказуем особено   в   третия   сет Междувременно   Димитров   потвърди   участие   на   още   два   турнира   през   есента .  От  1  до  7  октомври   той   ще   играе   в   Пекин ,  а   в   края   на   месеца   ще   излезе   на   корта   и   във   Виена .", "date": "2018.08.09", "title": " Григор бие и на двойки"}
{"url": "https://trud.bg/%d0%bd%d0%b0%d0%ba%d0%b0%d0%b7%d0%b2%d0%b0%d1%82-%d0%ba%d0%b8%d1%82%d0%b0%d0%b9%d0%ba%d0%b0-%d0%b7%d0%b0-%d0%bf%d0%be%d0%b4%d0%ba%d1%83%d0%bf-%d0%b8-%d0%b7%d0%b0%d0%bf%d0%bb%d0%b0%d1%85%d0%b8/", "text": "Китайската   тенисистка   Шуай   Пенг   ще   е   извън   игра   за  6  месеца ,  след   като   получи   наказание   т .  нар .  Отдел   за   чистота   на   тениса . 32- годишната   азиатка   бе   призната   за   виновна ,  че   заплашила   и   се   опитала   да   подкупи   партньорката   си   на   двойки   преди   миналогодишния  „ Уимбълдън “.  Китайката   искала   да   смени   съотборничката   си   след   изтичането   на   крайния   срок ,  но   опитите   да   я   принуди   да   симулира   травма   не   довели   до   успех . Падение ,  но   само   на   корта ,  изживя   и   шампионката   от  „ Уимбълдън “  Анжелик   Кербер .  Германката   отпадна   още   след   първия   си   мач   от   турнира   в   Монреал   Канада от   Ализе   Корне Франция Явно   ще   ми   трябва   повече   време   и   срещи за   да   се   приспособя   към   твърдите   кортове призна   Кербер Рускинята   Мария   Шарапова   пък   продължава   след   гръмка   победа над   сънародничката   си   Дария   Касаткина", "date": "2018.08.09", "title": " Наказват китайка за подкуп и заплахи"}
{"url": "https://trud.bg/%d1%80%d0%b5%d0%b4-%d0%b1%d1%83%d0%bb-%d0%bd%d0%b5-%d0%b8%d1%81%d0%ba%d0%b0-%d0%b0%d0%bb%d0%be%d0%bd%d1%81%d0%be/", "text": "Фернандо   Алонсо   не   е   вариант   за   заместник   на   Даниел   Рикардо   в  „ Ред   Бул “,  обяви   шефът   на   тима   Крисчън   Хорнър .  Австралиецът   напуска  „ Червените   бикове “  след   края   на   сезона   и   догодина   ще   кара   за  „ Рено “. „ Явно   се   притеснява   да   не   остане   в   сянката   на   Макс   Верстапен  –  смята   Хорнър . –  Щях   да   го   разбера ,  ако   беше   отишъл   във  „ Ферари “  или  „ Мерцедес “,  но  „ Рено “  е   голям   риск   за   кариерата   му .  Колкото   до   Алонсо ,  той   създава   хаос   навсякъде ,  където   отиде .  Уважавам   го ,  фантастичен   пилот   е ,  но   не   мисля ,  че   би   бил   добър   вариант   за   нашия   отбор .“ За Ред   Бул засега   се   спрягат   имената   на   Карлос   Сайнц   и   Пиер   Гасли", "date": "2018.08.09", "title": " „Ред Бул“ не иска Алонсо"}
{"url": "https://trud.bg/%d0%bf%d0%be%d0%bb%d1%8f%d1%86%d0%b8-%d0%bc%d0%b0%d0%bc%d1%8f%d1%82-%d1%88%d0%b0%d0%bc%d0%bf%d0%b8%d0%be%d0%bd%d0%b0-%d0%be%d1%82-%d1%82%d1%83%d1%80-%d0%b4%d1%8c%d0%be-%d1%84%d1%80%d0%b0%d0%bd%d1%81/", "text": "Герейнт   Томас   спечели   Тур   дьо   Франс ,  но   това   няма   да   помогне   на   колоездача   да   се   превърне   в   лидер   в   тима   на  „ Скай “.  Уелсецът   остава   втора   цигулка   след   звездата   Крис   Фрум ,  който   се   провали   в   опита   си   да   спечели   Джиро   д Италия   и   Тура   в   една   година Статутът   обаче   може   да   стане   причина   за   напускането   на   Томас който   вече   има   щедра   оферта   от   полския   тим  „ ССС “. „ Вече   говорихме   с   неговия   агент   и   му   отправихме   предложение  –  призна   спортният   директор   на   поляците   Пьотър   Вадецки . –  Знаем ,  че   договорът   му   изтича .  Нашата   звезда   Грег   ван   Авермет   е   концентриран   повече   върху   еднодневните   класики   и   ни   трябва   силен   лидер   за   многоетапни   състезания   като   Тура .“ Шефът   на  „ Скай “  Дейв   Брейлсфорд   обаче   твърди ,  че   иска   да   задържи   шампиона   и   е   склонен   да   отговори   с   оферта .", "date": "2018.08.09", "title": " Поляци мамят шампиона от Тур дьо Франс"}
{"url": "https://trud.bg/%d0%b8%d1%81%d0%ba%d0%b0%d0%bc-%d0%b4%d0%b0-%d0%bd%d0%b0%d0%bf%d1%83%d1%81%d0%bd%d0%b0-%d0%ba%d0%be%d0%bb%d0%ba%d0%be%d1%82%d0%be-%d0%b6%d0%b5%d0%bb%d0%b0%d1%8f-%d0%b4%d0%b0-%d1%83%d0%bc%d1%80%d0%b0/", "text": "Вратарят Кейлор Навас не се притеснява от конкуренцията на Тибо Куртоа в „Реал“. Костариканецът заяви, че не мисли за трансфер, въпреки привличането на белгийския си колега.  „Имам ентусиазъм да напускам, колкото и да умра“, заяви Навас. Стражът беше в основата на успехите през последните години. „Реал“ спечели Шампионската лига в три поредни сезона, както и титлата в Испания през 2017-та. Куртоа пък получи наградата за най-добър вратар на Мондиал 2018. „Когато бях малък си представях, как тичам по тревата на „Сантяго Бернабеу“ и защитавам цветовете на „Реал“ – най-добрия клуб в света“, каза Куртоа на представянето.", "date": "2018.08.09", "title": " Искам да напусна, колкото желая да умра"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d1%81%d0%b5-%d1%80%d0%b0%d0%b7%d0%b1%d1%80%d0%b0-%d1%81-%d1%84%d1%8e%d1%80%d0%b8-%d0%bc%d0%b5%d1%87%d1%82%d0%b0%d0%b5-%d0%b7%d0%b0-%d0%b4%d0%b6%d0%be%d1%88/", "text": "Кубрат   Пулев   обяви че   вече   е   постигнал   съгласие   със   следващия   си   съперник   Хюис   Фюри   за   мач   на октомври   в   София Британецът   е   братовчед   на   бившия   шампион   в   тежка   категория   Тайсън   Фюри а   боят   ще   е   за   определяне   на   задължителния   претендент   за   световната   титла   на   Международната   боксова   федерация В   галата   в Арена   Армеец ще   участва   и   Тервел брат   на   Кубрат „ Смятам че   ще   бъде   голямо   шоу защото   противникът   е   доста   сериозен заяви   Пулев До   този   момент   двама   отказаха но   Фюри   обяви че   няма   проблем   и   играе Той   е   добър   боксьор голям млад При   победа   Кобрата   отново   ще   има   шанс   да   оспорва   титлата   на   Антъни   Джошуа Въпреки   че   се   контузих мач   с   Антъни   Джошуа   ще   се   състои няма   как   да   избягам   от   него аз   ще   го   търся обяви   българинът  ", "date": "2018.08.09", "title": " Кобрата се разбра с Фюри, мечтае за Джошуа"}
{"url": "https://trud.bg/%d1%80%d1%83%d1%81%d0%ba%d0%b0%d1%82%d0%b0-%d0%b2%d1%82%d0%b1-%d0%bd%d0%b0%d0%bf%d1%83%d1%81%d0%ba%d0%b0-%d1%81%d1%8a%d1%80%d0%b1%d0%b8%d1%8f/", "text": "Руската “Внешторгбанк“ (ВТБ) е продала през юли дъщерната си банка в Сърбия за 0,9 милиарда рубли. Очаква се, че печалбата от сделката да достигне 0,3 милиарда рубли, става ясно от изявление на ВТБ, пише  . ВТБ получи дъщерната банка в Сърбия при присъединяването на „Банката на Москва“. „ВТБ Белград“ работеше с големи сръбски и руски компании, със средния и малък бизнес, с физически лица, а също така кредитираше големите сръбски компании при трансграничните сделки. Още през март 2017 г. първият заместник-председател на ВТБ Юрий Соловьов заяви, че банката е намерила купувач за сръбския си клон: „Продаваме сръбската банка. Имаме чуждестранен интерес, конкурират се две предложения“. ВТБ има дъщерни и асоциирани банки в Германия, Великобритания, Кипър, Грузия и Ангола. Овен това, тя има по един филиал в Китай и Индия, а също така филиал VTB Capital plc в Сингапур.", "date": "2018.08.09", "title": " Руската ВТБ напуска Сърбия"}
{"url": "https://trud.bg/%d0%b3%d1%80%d0%b0%d0%b4%d1%81%d0%ba%d0%b8%d1%8f%d1%82-%d1%82%d1%80%d0%b0%d0%bd%d1%81%d0%bf%d0%be%d1%80%d1%82-%d1%89%d0%b5-%d1%81%d0%b5-%d0%b4%d0%b2%d0%b8%d0%b6%d0%b8-%d0%bf%d0%be-%d0%be%d0%b1%d0%be/", "text": "В момента се изгражда четвъртият от общо шест перона за пътниците, които ще ползват градския транспорт в обособеното трасе по бул.“Константин Величков“. В участъка от бул. “Възкресение“ до бул. “Сливница“ ще бъде специално обособено трасе с разделителна бетонова ивица и перони за всяка спирка, съобщиха от Столична община. Спирките „Св. Св. Петър и Павел“, „Тодор Александров“ и при ул. “Цар Симеон“ ще бъдат за трамваите и автобусите, които минават по бул. “Константин Величков“. При изграждането на перона се прави разширение, така че да се запазят пътните ленти за движение – по две във всяка посока. С делинеатори (разделителни елементи) от бетон, с които ще бъде обособено трасето над пътната настилка, ще се възпрепятства навлизането на автомобили върху трамвайните релси. По бул. “Константин Величков“ преминават автобусните линии №№ 11, 60, 72, 102, 83, 45 и 77 и трамвайните линии – №№ 11, 22, 3. Превозните средства ще се движат по общо трасе и ще спират на общи спирки. „Предвиждаме до 15 септември обособеното трасе и пероните да бъдат завършени“, каза зам.-кметът Евгени Крусев. Планираме следващите да бъдат при бул. “Възкресение“, бул. “Мадрид“, бул. “Княгиня Мария-Луиза“. Целта е превозните средства на градския транспорт да подобрят придвижването си. Продължава работата по другите ни обекти. От неделя, 12 август, ще започне подготовката за ремонта на бул. “България“, като от понеделник ще започне реално работата по платното в посока „Бояна“ между бул. “Гешов“ и бул. “Гоце Делчев“. Платното ще е затворено изцяло, а движението ще се извършва двупосочно в другото пътно платно. Призоваваме хората да използват алтернативни маршрути като бул. “Цар Борис Трети“, бул. “Черни връх“. Възстановяваме движението на трамваите по линия № 7. Планира се до началото на септември бул. „България“ да бъде отворен изцяло за движение. От днес, 9 август, започна ремонтът на бул. “Пенчо Славейков“, като се работи по тротоара откъм болницата. На 11 и 12 август ще бъде затворено за движение кръстовището на бул. “Васил Левски“ при Ректората за 48 часа. За това време строителите ще имат ангажимент да положат нова пътна настилка и от понеделник, 13 август, движението да бъде възстановено. След това строителите продължават работа в посока паметника на Васил Левски. Ще бъдат ремонтирани пътните платна и тротоарът откъм сградата на Националната художествена академия. От понеделник, 13 август, започва реконструкция на бул. “Арсеналски“, където се предвижда движението да бъде само стеснено с една лента в посока. Очаква се ремонтът да приключи до 15 септември.", "date": "2018.08.09", "title": " Градският транспорт ще се движи по обособено трасе през бул.“Константин Величков“\t\t\t"}
{"url": "https://trud.bg/%d1%81%d0%bf%d0%b5%d1%86%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b7%d0%b0-%d0%bf%d0%be%d1%81%d1%82%d0%be%d1%8f%d0%bd%d0%bd%d0%be-%d0%b2-%d0%b0%d1%80%d0%b5%d1%81%d1%82/", "text": "Апелативният спецсъд остави за постоянно в ареста петима от обвинените за участие в организираната престъпна група, ръководена от Димитър Желязков-Очите. Молби да излязат от ареста с по-леки мерки за неотклонение имаха Иван Пишиев, Радослав Николов, Иван Найденов, Венцислав Христов и Йордан Въчев, които бяха задържани на 2 август по обвинения за участие в група, извършвала изнудване и палежи. В съдебната зала се явиха само четирима от задържаните. Петият – Йордан Въчев, бил здравословно неразположен. Прокуратурата поиска от съда да потвърди постоянно им задържане и описа своята схема, почиваща на СРС, анонимни свидетели и полицейски служители, на разпределение на ролите в престъпната група, ръководена от намиращия се в турски арест Димитър Желязков. Очаквано, самите обвиняеми и адвокатите им отрекоха всякаква съпричастност към групата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Спецсъдът остави за постоянно в ареста петима от бандата на Митьо Очите"}
{"url": "https://trud.bg/%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b0-%d1%81%d0%b8%d1%81%d1%82%d0%b5%d0%bc%d0%b0-%d0%bc%d0%b5%d0%b6%d0%b4%d1%83-%d0%b4%d0%b0%d0%b8-%d0%b8-%d0%bc%d0%b2%d1%80-%d1%89%d0%b5-%d1%81/", "text": "В началото на следващата година ще заработи електронна система за обмен на информация между масивите на ДАИ и МВР, като целта е да бъдат прекратени опитите за явяване на изпит за шофьорска книжка с фалшива лична карта. Това заяви Дамян Войновски от ДАИ по  . „Считаме, че с това ще прекратим на 100% всички опити за явяване с фалшиви лични карти и също така можем да уведомим слушателите, че всеки един случай, който установим за явяване на лице с фалшив документ за самоличност, ще бъде анулиран съответният изпит. Това е престъпление и лицето подлежи на наказателна отговорност за това, че използва фалшив документ за самоличност“, обясни Войновски. За последните няколко месеца от Автомобилната администрация са установили няколко опита за подмяна на лични документи при явяването на изпит за шофьорска книжка, като всички те са предадени на полицията. Такива случаи са установени в София, Плевен, като последният е бил в Бургас, при който едно лице се е явило на изпит вместо няколко други. Всички снимки и запазените видеозаписи от изпита са предадени на полицията, каза още Дамян Войновски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Електронна система между ДАИ и МВР ще спира измамите при шофьорските изпити"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d0%bd%d1%8f%d0%bc%d0%b0-%d0%b4%d0%b0-%d0%b8%d0%bc%d0%b0-%d0%bf%d1%80%d0%be%d0%b3%d1%80%d0%b5%d1%81-%d0%b2-%d1%8f%d0%b4%d1%80/", "text": "Външното министерство на Северна Корея съобщи, че няма как да има прогрес по обещанията за ядрено разоръжаване на страната, поети по време на срещата на високо равнище между нея и САЩ през юни, ако Вашингтон се придържа към „стари сценарии“, които са се проваляли в миналото, предаде Ройтерс. Същевременно прессекератар на севернокорейското външно министерство уточни, че волята на Пхенян за прилагането на обещанията за ядрено разоръжаване остава непроменена. След срещата на високо равнище между президента на САЩ Доналд Тръмп и севернокорейския лидер Ким Чен-ун бяха поставени основите за процеса на ядрено разоръжаване на азиатската държава. Същевременно от страна на Пхенян бяха демонстрирани жестове на добра воля като разрушаването на ядрен полигон и   загинали по време на Корейската война от 50-те години на ХХ век. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Северна Корея: Няма да има прогрес в ядреното разоръжаване, ако САЩ се придържат към „стари сценарии“"}
{"url": "https://trud.bg/%d0%b4%d0%be-10-%d0%bf%d1%8a%d1%82%d0%b8-%d1%81%d0%b5-%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0-%d0%b3%d0%bb%d0%be%d0%b1%d0%b0%d1%82%d0%b0-%d0%b7%d0%b0-%d0%bd%d0%b5%d0%b8%d0%b7%d1%80/", "text": "До десет пъти се увеличава глобата за неизряден язовир при повторно нарушение. При констатиране на първо несъответствие Държавната агенция за метрологичен и технически надзор (ДАМТН) съставя наказателните постановления на стойност от около 1 000 лв., но в случаите, когато собствениците не са предприели действия за отстраняването на неизправност при повторна проверка цифрата нараства до 10 хил. лв. Това заяви председателят на държавната агенция Петър Горновски по време на работна среща, организирана от областния управител на Търговище Митко Стайков, с представители на общини и общински съвети от областта, съобщиха от агенцията. В нея участие взеха и заместник-председателят на ДАМТН ген. Кирил Войнов и главният секретар на агенцията Николай Николов. Акцент в дискусията беше възможността общините да прехвърлят водоемите, които не могат да стопанисват, на новосъздаденото предприятие, което ще поеме грижата за тях. То ще извършва комплексно управление на язовири – публична и частна държавна собственост. Срокът за това решение е 8 октомври т.г., като кметовете следва да подадат заявление до министъра на икономиката за общинските язовири, които желаят да прехвърлят на държавата. Заявлението се придружава от решение на съответния общински съвет. По думите на Петър Горновски се очаква значителен брой водоеми на територията на цялата страна да преминат под управлението на новата структура. „Прехвърлянето на язовирите от общините, които нямат възможност да се грижат за тях, ще облекчи в голяма степен местните власти. Изборът дали да ги задържат е изяло на кметовете, но те трябва да знаят, че ако останат тяхна собственост, те ще се грижат за тяхната изправност, а контролът ще е изключително стриктен“, допълни още той. По време на работната среща беше коментирана и предстоящата категоризация на язовирите по степен на потенциална опасност, която ще се извършва от комисиите към областните управители. Целта е да се оптимизира контрола на различните видове водоеми и изискванията за тяхната експлоатация.", "date": "2018.08.09", "title": " До 10 пъти се увеличава глобата за неизряден язовир при повторно нарушение"}
{"url": "https://trud.bg/%d1%82%d1%80%d0%b0%d0%b3%d0%b5%d0%b4%d0%b8%d1%8f-%d0%b8%d0%b7%d0%bf%d1%83%d1%81%d0%bd%d0%b0%d1%85-%d0%bc%d0%b5%d0%b4%d0%b0%d0%bb%d0%b0-%d0%b7%d0%b0%d1%8f%d0%b2%d0%b8-%d0%bf%d1%80%d0%b5%d0%b7-%d1%81/", "text": "Радослава Мавродиева остана далеч от сребърния медал в тласкането на гюле, който спечели на европейското първентсво в зала Белград миналата година. Българката фиксира 18,03 метра което й отреди шесто място на Евро 2018 в Берлин. Личното постижение на националката този сезон е 18,95 м. Тя дойде с амбицията за отличие и имаше всички шансове за това. Бронзът в дисциплината остана за Альона Добицкая (Беларус), която постигна доста по-малко – 18,81 м.  „Трагедия, какво да кажа? Изпуснах медала – обяви със сълзи на очи Радослава пред bgathletics.com. – Сега вече каквото и да говорим, няма никакво значение. Свърши!“  С титлата ликува 27-годишната полякиня Паулина Губа, която постигна 19,33 метра в последния си опит. Германката Кристина Шваниц остана втора с 19,19 м и така не успя да триумфира за трети пореден път в дисциплината.  В скока на дължина Милена Миткова остана извън финал, като преодоля 6,29 м и завърши 20-та.", "date": "2018.08.09", "title": " Трагедия! Изпуснах медала, заяви през сълзи Мавродиева"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b8%d0%b7%d0%b2%d0%b5%d0%b4%d0%b5-%d0%b3%d1%80%d1%8a%d0%ba-%d0%b4%d0%be-%d1%82%d0%b8%d1%82%d0%bb%d0%b0-%d1%81%d0%b8%d1%80%d1%82%d0%b0%d0%ba%d0%b8/", "text": "Българският треньор Георги Помашки изведе Милтиадис Тентоглу (Гърция) до европейската титла в скока на дължина в Берлин. 20-годишният талант, който е световен вицешампион за юноши от 2016-а, постигна личен резултат за сезона от 8,25 метра. Последния си опит гъркът направи под звуците на сиртаки. Нашият специалист подготвя и звездата в тройния скок при жените Параскеви Папахристу, която днес ще е една от съперничките на скпортист №1 на България за 2015-а Габриела Петрова. Същевременно Симоне Колио, съпруг на Ивет Лалова се зае с възстановяването на Инна Ефтимова. Спринтьорката получи разтежение в бедрото в полуфиналите на 100 м, а днес трябва да стартира на 200 м. Според италианеца нашето момиче има шанс да е готова за бягането. Колио е дипломиран физио и кинезитерапевт. Успешно върви и възстановяването на най-добрия ни състезател в скока на височина. Тихомир претърпя операция на левия крак и пропусна Евро 2018. А рехабилитацията се прави в специализирана клиника в Турция. Първите стартове на плевенчанина ще са през зимния сезон.", "date": "2018.08.09", "title": " Българин изведе грък до титла. Сиртаки звучи на стадиона"}
{"url": "https://trud.bg/%d0%bd%d1%8f%d0%bc%d0%b0-%d0%b7%d0%b0-%d0%be%d0%b1%d0%bd%d0%be%d0%b2%d1%8f%d0%b2%d0%b0%d0%bd%d0%b5-%d0%bd%d0%b0-%d0%b2%d0%be%d0%b5%d0%bd%d0%bd%d0%b8%d1%82%d0%b5-%d0%bf%d0%b0%d0%bc%d0%b5%d1%82%d0%bd/", "text": "Държавата не е отпуснала никакви средства за обновяване на военните паметници, свързани с Кресненско-Разложкото въстание, чиято 140-та годишнина ще бъде отбелязана през октомври под патронажа на президента на България. Това заяви кметът на община Кресна Николай Георгиев, предаде  . Най-тревожно е състоянието на военната костница, намираща се в подземието на черквата „Свети Иван Рилски“ в Кресна. Никаква грижа не е полагана за тленните останки на 560 офицери и войници, загинали в Балканските и Първата световна война, откакто те са положени в костницата през 1941 година, каза кметът на общината, като уточни, че в момента приключва ремонтът на самото помещение с финансовата помощ на Неврокопската митрополия. „Тя е една от четирите черкви, които имат такава костница, в България. 8000 лв. имаме за ремонт на цялата костница, само вратата не можем да подменим“, обясни Георгиев. В момента се освежават и почистват паметниците на героите от Кресненско-Разложкото въстание, като се поставят и нови паметни плочи на знакови исторически места в района, каза Николай Георгиев. Бюджетът на малката община е крайно недостатъчен за подготовката на честванията по повод 140-годишнината от въстанието. Затова той е поискал помощ от държавата. „Преди година изпратихме писма до Министерството на културата, до военното министерство, до министър-председателя с молба за някаква помощ. Имаме отказ от всички институции и сами трябва да се оправяме“, обясни кметът.", "date": "2018.08.09", "title": " Няма средства за обновяване на военните паметници, свързани с Кресненско-Разложкото въстание"}
{"url": "https://trud.bg/%d0%bc%d1%80%d1%80%d0%b1-%d1%81%d0%bf%d0%b0%d0%b7%d0%b5%d0%bd%d0%b8-%d1%81%d0%b0-%d0%bf%d1%80%d0%be%d1%86%d0%b5%d0%b4%d1%83%d1%80%d0%b8%d1%82%d0%b5-%d0%bf%d0%be-%d0%b8%d0%b7%d0%b4%d0%b0%d0%b2%d0%b0/", "text": "Няма нарушение на процедурата по допускането, одобряването и издаване на разрешението за строеж за реконструкция на пристанище „Карантината“, съобщиха от МРРБ във връзка с разпространена в медиите информация от неправителствената организация „Камара на геодезистите“ относно издадени в нарушение на Закона за устройство на територията заповед за одобряване на подробен устройствен план и разрешение за строеж за обект Модернизация и реконструкция на пристанище „Карантината“ на морски плаж „Аспарухово“ във Варна. Организацията „Камара на геодезистите“ която не е официалната браншова организация по смисъла на Закона за геодезията и картографията, посочват от министерството. Процедурата по издаването на разрешението за строеж е проведена по реда на Закона за морските пространства, вътрешните водни пътища и пристанищата на Република България и по реда на Закона за устройството на територията. Не са приложими разпоредбите на Закона за устройството на Черноморското крайбрежие и по тази причина в случая не се прилагат изискванията за Зона А от морските плажове. Трябва да се има предвид, че съгласно разпоредбата на чл. 112ж на Закона за морските пространства, вътрешните водни пътища и пристанищата на Република България рибарските пристанища са публична общинска собственост, която не може да бъде променяна в частна и предназначението на обектите също не може да се променя. Следва да се уточни, че рибарското пристанище съответства на предвижданията на действащия общ устройствен план, където има регистрирано съществуващо такова. Подробният устройствен план за пристанищната територия е одобрен с параметри на застрояване, приложими за производствени терени с плътност на застрояване 80%, КИНТ 2,5 и кота корниз по-малко или равна на 25 м. Според плана и приложената визуализация на пристанищната територия е предвидена за изграждане 3-етажна сграда. Третият етаж ще бъде панорамен ресторант със стълба –кула, като втори етап на проекта, който ще се финансира от общината. Височината на сградата ще бъде значително по-малко от 25 м. Преди одобряването на проекта във Варна е проведено широко обществено обсъждане на 16.06.2016 г. За територията на морски плаж Аспарухово има издаден акт за изключителна държавна собственост, в който не попада цитираният в сигнала на неправителствената организация имот. В специализираната карта е отбелязано, че коментираният в сигнала на неправителствената организация имот включва скали, а плажът е пред него. Това поражда съмнения, че съдържащият се в сигнала картов материал е манипулиран. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " МРРБ: Спазени са процедурите по издаване на разрешение за строеж за реконструкция на пристанище „Карантината“"}
{"url": "https://trud.bg/%d0%b8%d0%bd%d1%81%d1%82%d1%80%d1%83%d0%ba%d1%82%d0%be%d1%80%d1%8a%d1%82-%d1%81-%d1%84%d0%b0%d0%bb%d1%88%d0%b8%d0%b2%d0%b8-%d0%ba%d1%83%d1%80%d1%81%d0%b8%d1%81%d1%82%d0%b8-%d0%be%d1%81%d1%82%d0%b0/", "text": "Инструктурът с „фалшиви курсисти“ остава в ареста. Това реши Бургаския съд в четвъртък. 62-годишният автоинструктор Красимир Ненчев е обвинен, че организирал схема за придобиване на шофьорски книжки. Преди две години той е бил съден за същото престъпление и още е в изпитателен срок. Престъпната схема е действала на територията на общините Бургас, Стара Загора, Шумен и Сливен, съобщиха от МВР. В частната си школа той използвал трети лица да се явяват вместо негови курсисти на теоретичните и практически изпити за придобиване на правоспособност за управление на моторно превозно средство от категория В. Така подставени лица се явили вместо девет от неговите курсисти, използвайки техните лични карти, в които са посочени реалните данни на желаещите да придобият шофьорска книжка, но с подменени снимки. „Съгласен съм, че подзащитният ми е осъждан за същото престъпление. Но това е само един от необходимите три критерия той да остане в ареста. В случая става въпрос за документно престъпление“, каза адвокатът му Росен Кожухаров в съда. Освен това посочи, че Ненчев страда от псориазис. Въпреки това магистратите го оставиха зад решетките. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Инструкторът с „фалшиви“ курсисти остава в ареста"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b8%d1%81%d0%ba%d0%b0%d0%bc%d0%b5-%d0%bc%d0%b8%d1%80-%d0%bd%d0%b0-%d0%b1%d0%b0%d0%bb%d0%ba%d0%b0%d0%bd%d0%b8/", "text": "„Вчера   да изразят позиция по изказването на Зоран Заев, че Илинденското въстание е македонско и настъпи голямо объркване в главите на управляващата коалиция“. Това написа председателят на БСП Корнелия Нинова във Фейсбук. „Вицепремиерът Каракачанов изведнъж се сети, че е „патриот“ и поиска от другия вицепремиер Захариева веднага да реагира. Тя пък, вместо да го послуша, нападна БКП и Титова Югославия. И патриотът се спихна. Като капак на всичко това днес премиерът Борисов замете темата, казвайки, че когато дойде време да приемаме Македония в ЕС,  и ще взема решение – бъдещо несигурно събитие“, допълни тя. Според нея е бъдещо, защото поканата за Македония предстои, а несигурно, защото не се знае дотогава какъв акъл ще му дойде на премиера. „Толкова ли е трудно да се намери един български държавник, който прямо и отговорно да заяви: искаме мир и добросъседство на Балканите, но не пренаписвайте историята и не си решавайте вътрешните проблеми за сметка на нашата държава България“, попита Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.09", "title": " Корнелия Нинова: Искаме мир на Балканите, но не и да се пренаписва историята"}
{"url": "https://trud.bg/%d1%82%d0%b2%d0%be%d1%80%d0%b1%d0%b0-%d0%bd%d0%b0-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d1%81%d0%b5%d0%ba%d1%83%d0%bb%d0%be%d0%b2-%d1%81-%d0%bf%d1%80%d0%b5%d0%bc%d0%b8%d0%b5/", "text": "Американският театър TRAP DOOR THEATER  ще постави на сцената си в Чикаго българската пиеса „Няма ток за електрическия стол“ от Александър Секулов. Творбата е носител на наградата Аскеер за драматургия през 2016 година. Секулов е сред значимите съвременни български автори, автор на романи, поетични книги, сборници с есета. Драматург на театъра в Пловдив. Последната му работа „Дебелянов и ангелите“ с режисьора Диана Добрева накара зрителите да я определят като явление в българския театър и като тематика, и като сценична реализация. „Няма ток за електрическия стол” поставя в катастрофична ситуация двама мъже – екзекутор и осъден. Те не знаят какво се случва зад стените на камерата за изпълнение на смъртни присъди. Един срещу друг, един с друг трябва да решат дали да  продължат да спазват правилата на света до този момент или да приемат нови.И кой ще определи новите правила: екзекуторът, осъденият? Или някой друг? Премиерата на пиесата бе на 11 септември 2015 година в постановка на Лилия Абаджиева, сценография Васил Абаджиев и все още е в репертоара на театъра в Пловдив. В ролята на осъдения е Калин Врачански, който издържа на предизвикателството да играе завързан през цялото време, а в ролята на колебаещия се екзекутор е Красимир Доков, носител на многобройни международни кинонагради. „Трап доор тиътър“ /www.trapdoortheatre.com/ e театрална трупа, ситуирана в Чикаго. Артистичният й директор Беата Пилч определя мисията й като търсене на предизвикателни текстове за сцена по целия свят. Основана през 1990 г., Trap Door започва като номадска трупа, развълнувала европейската публика на Стокхолм, Берлин, Закопане и Париж със своя въздействащ авангарден експресионизъм. В момента трупата е обявила кастинг за ролята на екзекутора. Премиерата е планирана за втората половина на октомври. Режисьорът Златомир Молдовански е завършил Бирмингамската консерватория за класически театър, Консерваторията за актьорско обучение /FSU / и магистърската академия за музикални колежи (BFA). Член на AEA и CAEA. Работил е като актьор за Канадския филмов фестивал „Стратфорд“, театър „Lookingglass“, театър „Крийд репертоар“, театър „Асоло репертоар“, театър „Профили“, „Сондажи за нови игри“, „New Stage Collective“. Това ще бъде негов дебют като режисьор. Надява се на интерес както от американската професионална общност, така и от голямата българска диаспора в Чикаго.", "date": "2018.08.09", "title": " Творба на Александър Секулов с премиера в Чикаго през октомври"}
{"url": "https://trud.bg/%d0%b0%d1%81%d0%be%d1%86%d0%b8%d0%b0%d1%86%d0%b8%d1%8f-%d0%b7%d0%b0-%d0%b8%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5-%d0%b8-%d1%80%d0%b0%d0%b7%d0%b2%d0%b8%d1%82%d0%b8%d0%b5-%d0%bd%d0%b0/", "text": "Асоциация за изследване и развитие на гражданското общество призова премиера Бойко Борисов да откаже откриването на т.нар. Паметник на благодарността в Тел Авив, планирано през месец септември. В отворено писмо от организацията обръщат внимание върху това, че на надписът на плочата „се изразява съжаление за депортирането на 11 343 евреи от Македония, Беломорието и района на Пирот, които са били под българска администрация“. Според Асоциация за изследване и развитие на гражданското общество това не отговаря на историческите факти. Текстът на писмото гласи: Уважаеми господин министър-председател, През тази година отбелязваме 75 години от спасението на българските евреи – събитие, което за пореден път минава някак вяло. През последните 10 години ставаме свидетели на неистови усилия на определени среди както у нас, така и в чужбина, за оказване на влияние върху българското правителство за поемане на отговорност за злощастната съдба на 11 343 евреи от т. нар. „нови земи“ – Социалистическа федеративна република Югославия (Вардарска Македоня е част от федерацията) и Гърция. Добре известно и доказано от различни изследователи е, че посочените по-горе територии са били под суверенитета на Третия Райх и като такива са обещани на Царство България при евентуален благоприятен изход за Третия Райх в края на войната. Официална София имаше право само да администрира тези територии (гражданска администрация с минимални полицейски сили за поддържане на реда). През 2012 – 2013 г. въпросните „среди“ успяха да изградят „паметник на благодарността“ в градинката между Народното събрание и СУ „Св. Климент Охридски“. Това при положение, че на гърба на църквата „Св. София“, точно срещу софийското кметство са изложените плочите от Израел, отдаващи почит на Църквата, Царят и Димитър Пешев като спасители на българските евреи. Не стига това, но на 6 срещу 7 юли 2016 на т.нар. „Паметник на благодарността“ беше поставена допълнителна плоча с надпис, неотговарящ на историческата истина и уронващ честта на българския народ. Близнак на този „паметник“ се изгражда в гр. Тел Авив – Яфо с пари на българската държава, респективно на българските данъкоплатци. Предстои откриването му в началото на м. септември 2018 г. в присъствие на български държавници на най-високо равнище, вкл. и вие като министър-председател. Както потвърди г-н Липовецки надписът ще бъде идентичен с този в София: „който освен благодарност за спасените 48 000 евреи от традиционните български територии, се изразява съжаление за депортирането на 11 343 евреи от Македония, Беломорието и района на Пирот, които са били под българска администрация“. Обръщаме се в лично и обществено качество към вас със следния въпрос: Нима след като не се поддадохте на провокациите пред Тютюневите складове в Скопие, ще позволите и ПРИЗНАЕТЕ вина на България, нещо, което не отговаря на историческите факти. Нима сега, 75 години след онези драматични събития, ще позволите да се поругае паметта на онези спасители, рискували живота си, за да не се опетни името на страната ни. Нека ви припомним, че БЪЛГАРИЯ спаси всичките си поданици, до един, които бяха поданици на ЦАРСТВОТО. Евреите от Македония и Гърция НЕ БЯХА БЪЛГАРСКИ ПОДАНИЦИ. Това ясно е описано в документите от конференция Ванзее, където срещу името на страната ни стои цифрата 48 000 – точно толкова, колкото бяха спасените евреи от старите предели на България. Г-н министър–председател, това ще бъде първия в историята на човечеството случай, когато представител на една демократична държава ще стори с пари на данъкоплатците на същата тази държава, такова ритуално убийство – на историческата истина, правда, достойнство на народа си. Настояваме, както и в Република Македония, така и при посещението си в Израел, да заемете отговорна позиция и да откажете откриването на паметника с този срамен, неверен и вменяващ вина текст. Обръщаме внимание, че поемем ли тази несъществуваща вина ще тръгнат и исковете на наследниците на онези клетници – 11 343 евреи, които не успяхме да спасим. Съжаление е едно, ОТКРИВАНЕТО на подобен паметник, вменяващ вина – съвсем друго. Вярваме, че ще заемете национално-отговорна и в интерес на историческата правда позиция. Наред с това бихме искали да ви напомним да попитате властите в Израел защо от 25 000 праведници по целия свят от България са признати едва 20, последният от които Владимир Куртев преди десет години? Не ни се ще да вярваме, че историята със спасяването на цялата еврейска общност в България не е удобна за същите тези среди в Израел и България. Накрая ни позволете да ви пожелаем крепко здраве и далновидност при отстояване на историческата правда!   София, 09.08.2018 г.   Подписали: Българо – еврейски научен институт Клуб на приятелите българи и евреи Асоциация за изследване и развитие на гражданското общество (АРГО) ИНЖ. САМУИЛ АРДИТИ – Благодарен български еврейн, носител на най-високото отличение – Златна Лаврова клонка на Българското МВнР АРХ. Миломир Богданов – изпълнителен секретар на Боянски клуб Благодарни българи евреи, живеещи на територията на държавата Израел“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Асоциация за изследване и развитие на гражданското общество призова премиера Борисов да не открива Паметника на благодарността в Тел Авив"}
{"url": "https://trud.bg/%d1%81%d1%82%d1%80%d0%be%d1%8f%d1%82-%d1%81%d1%8a%d0%b4%d0%b5%d0%b1%d0%bd%d0%b0-%d0%bf%d0%b0%d0%bb%d0%b0%d1%82%d0%b0-%d0%b2-%d0%b4%d0%b5%d0%b2%d0%bd%d1%8f/", "text": "До 2021 г. Девня може да има съдебна палата. Това стана ясно на извънредно заседание на общинския съвет, който одобри инвестиционно намерение на Висшия съдебен съвет за учредяване на право на строеж върху имот, който е частна общинска собственост. „ВСС планира да заложи средства в бюджета си за 2019 г. за този проект и ако не възникнат пречки, той ще се реализира до 2021 г.“, каза кметът на индустриалния град Свилен Шитов. Бъдещата 4-етажна палата ще бъде до общината върху терена на събореното преди години читалище „Отец Паисий“, който в момента тъне в бурени. В същото време съдът, прокуратурата и тяхната охрана обитават амортизирана сграда и апартаменти под наем близо до промишлената зона. Според идейния проект палатата ще е с 3074 кв.м разгъната застроена площ, а в приземието й ще има стрелбище, в което да тренират служителите на охраната на съдебната власт. С решението на общинския съвет на ВСС се дава 5-годишен срок за сключване на договор за учредяване на безвъзмездно право на строеж на обекта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Строят съдебна палата в Девня"}
{"url": "https://trud.bg/%d0%ba%d0%b7%d0%ba-%d0%be%d0%b1%d0%b2%d0%b8%d0%bd%d0%b8-%d1%82%d0%be%d0%bf%d0%bb%d0%be%d1%84%d0%b8%d0%ba%d0%b0%d1%86%d0%b8%d1%8f-%d1%81%d0%be%d1%84%d0%b8%d1%8f-%d0%b2-%d0%b7%d0%bb/", "text": "Комисията за защита на конкуренцията предяви на „Топлофикация София“ ЕАД твърдения за извършено нарушение по чл. 21 от ЗЗК, изразяващо се в злоупотреба с господстващо положение на пазара на пренос на топлинна енергия, включващ дейността по присъединяване на клиенти на топлинна енергия за битови нужди към топлопреносната мрежа в гр.София, което може да предотврати, ограничи или наруши конкуренцията и да засегне интересите на потребителите посредством налагане на нелоялни търговски условия за присъединяване на обекти на клиенти на топлинна енергия за битови нужди към топлопреносната мрежа по смисъла на чл. 21, т. 1 от ЗЗК. Комисията установи, че от м. юли 2015г. „Топлофикация София“ ЕАД сключва договори за присъединяване с утвърдени образци, в които в противоречие на разпоредбите на ЗЗК едностранно налага на клиентите/инвеститорите следните три нелоялни търговски условия: – да изградят за своя сметка енергийните обекти (присъединителен топлопровод, съоръженията към него и абонатна станция), нужни за присъединяването на клиенти на топлинна енергия за битови нужди към топлопреносната мрежа. – да предоставят за безвъзмездно ползване на топлопреносното предприятие изградените от клиента енергийни обекти; – да получат заплащане на цената на прехвърлените енергийни обекти в топлинна енергия; По своята същност първото условие представлява налагане на необосновани разходи, които съгласно нормативната уредба „Топлофикация София“ ЕАД следва да поеме във връзка с изграждането на енергийните обекти, нужни за присъединяване на клиенти на топлинна енергия за битови нужди към топлопреносната мрежа. Другото условие представлява налагане на необосновано задължение на клиентите, в техен ущърб, да предоставят за безвъзмездно ползване енергийни обекти, които са изградили със собствени средства, за които съгласно ЗЕ и Общите условия на „Топлофикация-София“ ЕАД, топлопреносното дружество следва да заплаща цена за ползване. Третото условие необосновано лишава строителите инвеститори от законоустановеното им право да възвърнат инвестицията, която са направили, за да изградят енергийните обекти вместо Топлофикация София, тъй като те не се явяват крайни потребители на топлинна енергия и поради тази причина е невъзможно да се възмездят чрез този наложен им способ. Комисията счита, че тези условия представляват нелоялни търговски условия по смисъла на чл. 21, т. 1 от ЗЗК, налагани от страна на предприятие с господстващо положение, които не са обосновани от обективни обстоятелства, а насочени към извличане на финансови ползи чрез експлоатиране на търговските партньори въз основа на притежаваната пазарна мощ. Същите нямат друга легитимна цел, освен експлоатацията им, не са обективно необходими и налагането им би било невъзможно от предприятие, непритежаващо господстващо положение. В срок от 30 дни адресатите на определението и молителите имат право да представят писмени възражения по предявените твърдения. Срокът започва да тече от деня на получаване на определението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " КЗК обвини „Топлофикация София“ в  злоупотреба с господстващо положение"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b8%d1%81%d0%ba%d0%b0-%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%b7-12/", "text": "Районна прокуратура – Царево внесе в съда искане за налагане на мярка за неотклонение „задържане под стража“ спрямо Даниел С. Преди два дни  а на тротоар в Китен. Даниел С. е привлечен като обвиняем за това, че на 07 август около 21:00 ч. при управление на лек автомобил марка БМВ нарушил правилата за движение по пътищата и по непредпазливост причинил средна телесна повреда на С.Я., като деянието е извършено в пияно състояние – с концентрация на алкохол в кръвта 0,92 промила, установено с техническо средство „Алкотест дрегер“ и след употреба на наркотични вещества – амфетамин, установено с техническо средство Дрегер „Драг тест“, съобщиха от прокуратурата. За това престъпление законодателят е предвидил наказание от 1 г. до 6 г. „лишаване от свобода“ и „лишаване от право да се управлява МПС“. Районен съд – Царево насрочи заседанието си за днес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.09", "title": " Прокуратурата иска постоянен арест за джигита, помел група момичета в Китен\t\t\t"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b7%d0%b0%d1%85%d0%b0%d1%80%d0%be%d0%b2%d0%b0-%d0%bd%d0%be%d0%b2%d0%b8%d1%82%d0%b5-%d1%81%d0%b0%d0%bd%d0%ba%d1%86%d0%b8%d0%b8-%d1%81%d1%80%d0%b5%d1%89%d1%83-%d1%80/", "text": "Прессекретарят на МВнР на Русия Мария Захарова определи като сговор между САЩ и Великобритания намерението на Вашингтон да въведе нови санкции срещу Русия във връзка с инцидента в Солсбъри, предаде РИА Новости. „Очевидно е, че се провежда обща игра, ролите в която са разпределени между Лондон и Вашингтон. Това е очевидно. Ние видяхме как се изгонват руски дипломати. Основният удар се нанесе по тези именно във Вашингтон и Лондон“, заяви Захарова. „Ние виждаме, че санкционната политика се дължи на цяло разклонение на политически лобисти във Вашингтон. И случаят с така наречения „Случай Скрипал“ се пуска в санкционната машина. Съответно може да се говори за класически сговор между САЩ и Великобритания, между политическите елити, които имат възможност да влияят на ситуацията“, подчерта Захарова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Мария Захарова: Новите санкции срещу Русия са сговор между САЩ и Великобритания"}
{"url": "https://trud.bg/%d1%82%d1%80%d0%b0%d0%ba%d1%82%d0%be%d1%80-%d0%b7%d0%b0%d1%82%d0%b8%d1%81%d0%bd%d0%b0-%d0%b8-%d1%83%d0%b1%d0%b8-79-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%ba%d1%80%d0%b0/", "text": "Мъж e починал, след като е бил затиснат от трактор в района на село Бучино, общ. Благоевград. Инцидентът е възникнал около 16.00 часа днес, съобщи  . Tракторът се е обърнал и затиснал 79-годишния си водач от с.Бучино. На място бяха изпратени полицейски патрули и екипи на Спешен център. За съжаление в резултат на инцидента мъжът е починал на място. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Трактор затисна и уби 79-годишен мъж край Благоевград"}
{"url": "https://trud.bg/%d0%b5%d0%b4%d0%bd%d0%be-%d0%be%d1%82-%d0%b1%d0%bb%d1%8a%d1%81%d0%bd%d0%b0%d1%82%d0%b8%d1%82%d0%b5-%d0%b2-%d0%ba%d0%b8%d1%82%d0%b5%d0%bd-%d0%b4%d0%b5%d1%86%d0%b0-%d1%88%d0%be%d1%84%d1%8c%d0%be%d1%80/", "text": "  Децата, прегазени от пиян и дрогиран шофьор в Китен, са в шок от случая. Четири от шестте момичета остават в болница за лечение. Децата били на десетдневна дълго чакана почивка на море. На втория ден отивали на концерт, когато   от пиян и дрогиран шофьор. Днес   искане за налагане на мярка за неотклонение „задържане под стража“ спрямо джигита – Даниел С., и му повдигна обвинение. „Караше силно и излезе от завоя. Удари се в бордюра и после в нас. Каза: „Добре сте, нищо ви няма, ставайте ще се оправите”. Миришеше на алкохол, но не изглеждаше пиян”, разказа по   Надя, една от потърпевшите. „Стана много бързо и просто се озовахме в тревата. Миналия вторник имах още една катастрофа и като цяло бях най-изплашена от всички. Добре, че беше една жена, която ми помогна и ме успокояваше”, заяви Янита Любенова. Някои от децата са хвърчали на 3-4 метра и е късмет, че са паднали в тревата, която е омекотила ударите. Родителите са благодарни са на лекарите и на хората, оказали първа помощ, но не спират да се тревожат. „Това са шест деца! Ако бяха загинали? Има ограничения за скорост, завоят е много остър, няма шанс да караш с голяма скорост, но под въздействието на алкохола и дрогата на него всичко му е било много лесно”, коментира Валентин Александров, баща на едно от пострадалите деца. Родителите настояват за строго наказание на шофьора, а децата искат по-бързо да се оправят, за да се върнат на плажа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.09", "title": " Едно от блъснатите в Китен деца: Шофьорът ни каза „добре сте, нищо ви няма, ставайте!“\t\t\t"}
{"url": "https://trud.bg/%d0%b7%d0%b0%d0%bc-%d0%be%d0%bc%d0%b1%d1%83%d0%b4%d1%81%d0%bc%d0%b0%d0%bd%d1%8a%d1%82-%d1%83%d0%bb%d0%b8%d1%87%d0%b8-%d0%b4%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Три грешки от група юристи Зам.-омбудсманът и бивш правосъден министър Диана Ковачева уличи движение “Да, България” в тиражиране на лъжи. “Изненадва липсата на минимално усилие на юристите, които атакуват Правилата за конвойната дейност от 2012 г., да проверят за какво точно става въпрос”, казва Ковачева в нарочна позиция. “Твърдението на “Да, България” не е истина, не съм подписвала инструкция за конвойната дейност”, пише още зам.-омбудсманът за хората на Христо Иванов, който също бе правосъден министър. “На първо място изобщо не става въпрос за Инструкция, а за Правила за конвойната дейност”, пише Ковачева. И отбелязва, че от “Да, България” атакуват пред Върховния административен съд отменен през 2017 година документ. “При обжалването има грешка в акта, в органа на издаване и във факта. Следователно има поне три грешки, допуснати от групата юристи”, категорична е Ковачева. И посочва, че обжалването на отменен вече акт е правен абсурд.  ", "date": "2018.08.09", "title": " Зам.-омбудсманът уличи „Да, България“ в лъжа"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%b0%d0%b1%d0%b2-%d0%bf%d0%b5%d1%82%d1%8a%d1%80/", "text": "Председателят на АБВ Румен Петков ще сезира премиера Бойко Борисов за конфликт на интереси в назначения в енергетиката. На пресконференция във Варна той посочи конфликтните имена – на председателя на борда на Българския енергиен холдинг Петър Илиев, който се явява сам контролиращ себе си, защото е изпълнителен директор и на НЕК и Петъо Иванов, който едновременно е председател на борда на “Булгаргаз” и изпълнителен директор на БЕХ.”Петър и Петьо управляват енергетиката срещу десетина хиляди лева. Има брутален конфликт на интереси в БЕХ, НЕК и някои от енергийните дружества”, каза Петков. “Ако целта на това правителство е двама-трима души да ги направим милионери за половин мандат, трябва да е ясно”, допълни председателят на АБВ. Той припомни, че навремето премиерът Бойко Борисов е подкрепил президента (2002-2012) Георги Първанов, който се противопостави на такива бордове и на това един човек да бъде в няколко от тях. “Министър-председателят трябва да покаже, че тогава е заел принципна позиция и сега е готов да я реализира докрай. Настояваме да се сложи край на това безочие”, каза още Румен Петков.  ", "date": "2018.08.09", "title": " Румен Петков, председател на АБВ: Петър и Петьо управляват енергетиката срещу 10 000 лв."}
{"url": "https://trud.bg/%d0%bc%d0%be%d1%80%d0%b5%d1%82%d0%be-%d0%b7%d0%b0%d0%b2%d1%80%d1%8f-%d0%be%d1%82-%d1%81%d0%b0%d1%84%d1%80%d0%b8%d0%b4-%d0%b8-%d1%86%d0%b8%d0%b3%d0%b0%d0%bd%d0%ba%d0%b0/", "text": "Паламудът фучи с 44 км в час Морето завря от сафрид и дребен паламуд. Богатият улов на сафрид е край Несебър. Хващат го риболовните кораби и върви по 8 лева за килограм. Туристите на Стария и Новия град, ресторантьори и местни жители чакат на пристанището да закупят директно от касите на борда пресния улов. Край Царево е излязла много циганка – така наричат морските дребния паламуд. Ловят го предимно на чепарета или с мрежи “гъргър”, а го изкупуват масово ресторантьорите. Малкият паламуд не става за скара, но е идеален за пържене. “Цепят го на две и го пускат в тигана, а туристите буквално си облизват пръстите”, разказа рибарят Георги Пейчев от Царево. Цената на циганката е 10 лева килограма. В Ахтопол може и да се намери по 8 лева килото, директно от лодките. Рибарите не щадят циганката, а ловят колкото могат, заради добрата и цена, а и заради едно старо поверие, идващо от предците им. Всичко по темата – само  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Морето завря от сафрид и циганка\t\t\t"}
{"url": "https://trud.bg/%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%b5%d0%bd-%d1%82%d1%80%d0%b0%d1%84%d0%b8%d0%ba-%d0%bd%d0%b0-%d0%b3%d1%80%d0%b0%d0%bd%d0%b8%d1%86%d0%b8%d1%82%d0%b5-%d1%81%d1%8a%d1%81-%d1%81%d1%8a/", "text": "Интензивен е трафикът на границата със Сърбия, Гърция, Турция и Румъния, съобщиха от ГД „Гранична полиция“. Данните са към 18.00 ч. На българо-сръбската граница на ГКПП „Калотина“ трафикът е интензивен на изход за леки автомобили. На границата с Гърция на ГКПП „Маказа“ движението е интензивно на изход за леки автомобили, а на ГКПП „Кулата“ – на изход за товарни автомобили. На българо-турската граница на ГКПП „Капитан Андреево“ трафикът е интензивен на изход за товарни автомобили. На българо-румънската граница на ГКПП „Дунав мост – Русе“ трафикът е интензивен за товарни автомобили на изход. На останалите гранични контролно-пропускателни пунктове на границата с Румъния трафикът е интензивен за леки автомобили. На българо-македонската граница трафикът е нормален. По информация на дружеството “Дунав мост Видин – Калафат ” АД, от 25 юли до 25 август 2018 г. ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Интензивен трафик на границите със Сърбия, Гърция, Турция и Румъния"}
{"url": "https://trud.bg/3000-%d0%bb%d0%b5%d0%b2%d0%b0-%d0%b3%d0%bb%d0%be%d0%b1%d0%b0-%d0%b7%d0%b0-%d0%bf%d0%b0%d0%bb%d0%b0%d1%82%d0%ba%d0%b0-%d0%bd%d0%b0-%d0%b4%d1%8e%d0%bd%d0%b8%d1%82%d0%b5/", "text": "Наказания за бариера към пясъчната ивица Глоба от 1000 до 3000 лв. ще бъде налагана на всеки, който постави палатка, ремарке, каравана или друго преместваемо съоръжение върху дюни. За фирмите санкцията е от 2 хил. до 5 хил. лв. Това предвиждат промени в Закона за устройство на Черноморското крайбрежие, публикувани за обществено обсъждане. Същите са санкциите и за паркиране върху дюни на кола или кемпер. При повторно нарушение глобата става двойна. Със закона се забранява опъването на палатки на всякакъв вид дюни – подвижни, затревени и облесени, както и в урбанизираните територии на населените места. По-солена е глобата, ако разположите върху дюните преместваемо съоръжение като павилион или заведение. Тогава тя е до 5 хил. лв. за гражданите и до 10 хил. лв. за фирмите. Проектозаконът предвижда и различни санкции за нарушения като ограничаване достъпа до плажа, поставяне на огради на пътя към ивицата, за неправомерно поставяне на съоръжения, за необозначавене с табела на свободната зона за поставяне на собствени чадъри. Глоба е предвидена и ако заведение предлага шезлонги и чадъри срещу консумация на плажа без да има право на това, тоест без да е сключило договор с концесионера или наемателя на ивицата. Главният архитект на морска община ще може да бъде глобен от 1000 до 5000 лв. Това ще се случи, ако в 30-дневен срок след отправено искане не излезе с решение дали могат да се поставят преместваеми съоръжения на плажа. По закон именно главният архитект дава зелена светлина за заведенията и съоръженията на плажа, като трябва да се съобрази с предварително одобрена от министъра на туризма схема. Доста по-солено ще излезе на инвеститори прекрачване на забраната за строителство през летния сезон от 15 май до 1 октомври в националните курорти. При първо нарушения глобата за граждани е до 10 хил. лв. , а за фирмите – до 50 хил. лв. При повторно нарушение санкциите са двойно по-високи.   Разделят плажовете в четири категории 40% от приходите от наеми влизат в Министерството на туризма Плажовете ще бъдат разделени в 4 групи и 3 подгрупи според разположението, прилежащата инфраструктура, степен на урбанизация, природа, климат, близост до туристически дестинации и наличие на защитени територии. Ивиците ще се делят на такива близо до курорти, отдалечени от селища и къмпинги, но близо или далеч от туристически атракции, както и плажове за специализиран туризъм с ограничено ползване. Те ще бъдат квалифицирани и според това дали имат детски зони, колко повече от задължителната площ оставят за свободно плажуване, колко заведения работят на тях и какви спортни атракции се предлагат. Според категорията на плажа ще се определя сумата, която трябва да плати наемателят или концесионерът. Министерството на туризма ще поддържа публичен електронен регистър със спецификите на всеки плаж. Категорията ще се променя веднъж на 3 години, както и преди всеки търг за отдаване под наем или концесия. 40% от приходите от наем на плаж ще влизат в бюджета на Министерство на туризма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " 3000 лева глоба за палатка на дюните\t\t\t"}
{"url": "https://trud.bg/%d0%b7%d0%b0%d0%ba%d0%be%d0%bd-%d1%86%d0%b5%d1%80%d0%b8-%d0%bd%d0%b0%d1%80%d0%be%d0%b4%d0%b0-%d0%be%d1%82-%d1%88%d0%b0%d1%80%d0%bb%d0%b0%d1%82%d0%b0%d0%bd%d0%b8/", "text": "Всички лечители трябва да бъдат регистрирани Всички лечители, знахари, баячи, фитнес инструктори и други немедицински лица, които практикуват нетрадиционни форми на терапия и диети, вече няма да имат право на това, ако не притежават поне диплома за здравни бакалаври. Това предвиждат промени в Закона за здравето, които са в процес на обществено обсъждане. Целта е да бъдат предпазени хората от нежелани здравословни последствия в резултат на невежество и липса на нужните познания. В момента конвенционалната медицина по закон може да се практикува единствено от медицински лица, но неконвенционалните методи на лечение са позволени на всеки който притежава дори само диплома за завършено средно образование и свидетелство за успешно проведени 4 семестъра (2 години) в медицинско училище. С промените нетрадиционни терапии ще могат да прилагат само бакалавари и магистри по “Медицина”, “Дентална медицина”, “Фармация”, специалисти или бакалаври по професионално направление “Здравни грижи”. Промените предвиждат още от неконвенционалните методи за благоприятно въздействие върху здравето да отпадне диетиката, по-известна като гладолечение. Това ще могат да прилагат само висококвалифицирани лекари специалисти, които са преминали продължителна подготовка в рамките на обучението за придобиване на посочената медицинска специалност. За нуждата от промяна в закона в тази насока се заговори в края на миналата година, когато млада българка с рядък тумор, изгуби гърдата си вследствие на лечението на съмнителен знахар в Бразилия. Ако проектонаредбата бъде гласувана от депутатите, всички видове лечители трябва да бъдат регистрирани, а дейността им – следена от контролни органи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Закон цери народа от шарлатани\t\t\t"}
{"url": "https://trud.bg/%d0%b3%d0%b0%d1%80%d0%b4%d0%be%d0%b2%d0%b5%d1%82%d0%b5-%d0%be%d1%82-%d0%b0%d1%80%d0%ba%d1%83%d1%81-%d0%ba%d0%b0%d0%b7%d0%b2%d0%b0%d0%bb%d0%b8-%d1%88%d0%b5%d1%84%d0%b5/", "text": "Фирмата печели поръчки с ниски цени Зърненият бос Бенчо Бенчев е получил безвъзмездно 30% от акциите в охранителната фирма “Аркус Сигурност- Бургас” след разстрела на Александър Алексиев – Сашо Водолаза. Личният телохранител на Митьо Очите бе застрелян през юни 2016 г. в ресторант “4you”, а наследниците предоставили без пари дяловете му на заместник-председателя на Общинския съвет в Бургас и така богаташът Бенчев получил от собствеността на “Аркус”. Това разказа пред Би Ти Ви Иван Владимиров, който е управител на охранителната фирма и също държи част от акциите. Владимиров е бивш полицейски началник, командвал РПУ-та и “Криминална полиция” в Бургас. Той познавал Митьо и в миналото го “профилактирал”. Синът му – Методий Владимиров, който е зам.-шеф на Бургаския затвор, също познавал Очите, но не бил негов авер, както го клеветели затворниците. Митьо Очите бил назначен в “Аркус” през 2015 г. като консултант, за да се социализира, но управителят Владимиров няма разумно обяснение защо охранителите казвали “шефе” на Очите. “Може би изпитват респект към биографията му”. С оферти с ниски цени фирмата “Аркус” е спечелила обществени поръчки за близо 250 000 лв. на общините Несебър и Айтос, на НОИ в Бургас и др. Фирмата охранява и бургаската погребална агенция, чийто катафалки бяха палени на няколко пъти, а собственичката бе изнудвана да отчита по 100 лв. след всяко погребение.   Бандата предупреждавана за спецакции Апелативният спецсъд остави окончателно в ареста петима, обвинени за участие в престъпната група на Димитър Желязков-Очите. Съдиите от състава подчертаха, че бандата е получавала предупреждения за предстоящи акции в Бургаско, тъй като имала връзки с органите на реда. Според съдиите налице са доказателства, че Иван Пишиев, Йордан Въчев-Ларжа, Радослав Николов-Рачо, Венцислав Христов-Лавацата и Иван Найденов са изпълнявали заповедите на Очите, така че да завземат насила и със заплахи бизнеса на погребални агенции, таксиметрови компании, хазарт, както и пазара на дрога. Всичките петима бяха задържани на 2 август при спецакция, а Желязков бе арестуван два дни по-късно в Турция и предстои да бъде екстрадиран. Според адвокатите, петимата нямат обвинения за наркотици, а само за палежи. На днешното заседание стана ясно, че Рачо е бил дясната ръка на Очите и отговарял за вендинг автоматите в Бургаско. Той събирал “такса спокойствие” от собственици на подобни машини. Лавацата имал връзки с улични дилъри, на които продавал амфетамини, смятат спецмагистратите. Парите от дрогата отчитал на Желязков. Йордан Въчев се водил като лейтенант на Очите и бил подготвян за негов заместник начело на групата, ако Желязков влезе в затвора. Заедно с Пишиев се занимавали с погребални агенции. Според съда, нямало доказателства, че Иван Найденов е бил член на групата, но пък имало данни, че участвал в палежа на казино в Слънчев бряг през 2017 г. Магистратите отправиха критики към прокуратурата, че от 2016 г. досега е събрала много малко доказателства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Гардовете от „Аркус“ казвали „шефе“ на Очите (обзор)\t\t\t"}
{"url": "https://trud.bg/2300-%d0%b3%d0%be%d1%80%d1%81%d0%ba%d0%b8-%d0%b4%d0%b5%d0%b1%d0%bd%d0%b0%d1%82-%d0%b4%d0%b5%d0%bd%d0%be%d0%bd%d0%be%d1%89%d0%bd%d0%be-%d0%b7%d0%b0-%d0%bf%d0%be%d0%b6%d0%b0%d1%80%d0%b8/", "text": "Повече от 2 300 горски служители от регионалните дирекции по горите, държавните предприятия и държавните горски и ловни стопанства дават денонощни дежурства заради риска от горски пожари. В готовност са и всички доброволни формирования и групи за гасене на пожари към общините, съобщиха от земеделското министерство. От началото на годината до момента са възникнали 69 пожара на обща площ 1041 дка като до момента няма върхови пожари. За същия период на миналата година са възникнали 285 пожара на площ от 19 274 дка., по данни на Изпълнителна агенция по горите. Специалисти от агенцията и пожарната са извършили проверки в горските стопанства за изпълнението на всички противопожарни мерки за превенция на горски пожари и изпълнението на оперативните планове за действие. Уведомени са кметствата за подготвянето на доброволни формирования, които да се включват в случай на пожар. Те трябва да бъдат предварително обучени и обезпечени със защитни облекла. Горските служители могат да разчитат и на автоматизирани системи за наблюдение и ранно оповестяване на пожари, които на този етап покриват около 12 % от горските територии. Предстои разширяване на тяхната мрежа, като е разработена единна схема за разполагане на автоматизирани кули за наблюдение на територията на цялата страна. Тази мрежа ще бъде изградена в близките 2-3 години и ще обхване над 70% от горите на страната. При забелязване на пожар в горите е необходимо незабавно сигнализиране и осъществяване на връзка на тел. 112. По време на пожароопасния сезон се забранява паленето на открит огън и извършването на огневи работи в горските територии, както и на разстояние по-малко от 100 метра от техните границите. Забранено е също така паленето на стърнища, суха трева и слама в земеделски земи, по слоговете и крайпътни ивици и други площи със суха растителност. Забранено е хвърлянето на незагасени цигари и клечки кибрит при преминаване през горски насаждения! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " 2300 горски дебнат денонощно за пожари\t\t\t"}
{"url": "https://trud.bg/%d0%ba%d0%be%d0%b3%d0%b0-%d1%81%d0%b5-%d0%b4%d1%8a%d0%bb%d0%b6%d0%b8-%d0%b4%d0%b4%d1%81-%d0%b7%d0%b0-%d1%85%d1%80%d0%b0%d0%bd%d0%b0-%d1%81-%d0%b8%d0%b7%d1%82%d0%b5%d0%ba%d1%8a%d0%bb-%d1%81%d1%80%d0%be/", "text": "Все повече българи започват свой частен бизнес, като често това е свързано с производство и доставка на храни. Затова в рубриката на “Труд” “Данъчна консултация” представяме позицията на НАП за това в кои случаи бракът се признава за разход и дължи ли се ДДС за храни с изтекъл срок на годност. Димитрина Захаринова е управляващ съдружник в одиторско дружество “Захаринова и партньори” ООД (www.zaharinova.com). От края на май дружеството е част от международна одиторска мрежа Nexia international. Преподавател е във Висшето училище за застраховане и финанси в София. Била е Директор на Националната Агенция за Приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина и един внук. Еднолично дружество с ограничена отговорност (ЕООД) е с предмет на дейност производство на сладкарски изделия. Производството се осъществява в сладкарски цех, а дистрибуцията се извършва от собственика на дружеството. Клиентите са различни търговски обекти. Собственикът прави устна договорка с търговците да им поема брака – ако търговецът не продаде продукцията до изтичане срока й на годност, тя се връща на производителя. В тези случаи ЕООД бракува върнатата продукция поради изтичане срока на годност. Поставени са следните въпроси: 1. Какъв документ трябва да издаде производителят на търговеца за върнатата стока? 2. Продукцията с изтекъл срок на годност, върната от търговеца на производителя, данъчно признат разход ли е за производителя и приложим ли е специалния ред за третиране брака на материални запаси, заложен в чл. 28, ал. 3, т. 3 от ЗКПО? 3. Приложим ли е чл. 80, ал. 2, т. 5 от ЗДДС, т.е. производителят да не прави корекция по чл. 79 в случай на брак поради изтичане срока на годност? 4. Какви документи са необходими, за да бъде доказан бракът, освен протокола за брак? Бракът признава ли се за разход? По силата на чл. 28, ал. 2 от ЗКПО не се признават за данъчни цели счетоводните разходи от липси и брак на материални запаси. Изключения от тази разпоредба са въведени в ал. 3 на чл. 28 от с.з., а именно: 1. непреодолима сила; 2. технологичен брак или промяна на физико-химичните свойства, установени с нормативен акт или с фирмени стандарти, когато не е налице нормативен акт, и в обичайните за съответната дейност размери; 3. изтичане срока на годност съгласно нормативен акт или фирмени стандарти, когато не е налице нормативен акт, и в обичайните за съответната дейност размери; 4. липси на стоки, произтичащи от търговска дейност в обекти, в които клиентите имат пряк физически достъп до предлаганите стоки, в размер до 0,25 на сто от размера на нетните приходи от продажби на съответния търговски обект. Съгласно чл. 20, ал. 1 от Закона за храните (ЗХ) съществува изрична забрана за търговците на храни да предлагат на пазара храна, която не е безопасна за консумация от потребителите, уврежда или може да увреди здравето на хората и такава, която не е годна за консумация от хора. В параграф 1, т. 34 от ДР на ЗХ се съдържа легална дефиниция на понятието “негодна храна за консумация от човека”, като се включва и такава с “изтекъл срок на трайност”. По силата на чл. 20 и чл. 21а от ЗХ, търговците на храни следва да водят счетоводството си по такъв начин, че във всеки момент да са установими характеристиките, в т.ч. срокът на годност и местонахождението на храните. Какви документи са необходими? На основание чл. 10, ал. 1 от ЗКПО, счетоводен разход се признава за данъчни цели, когато е документално обоснован чрез първичен счетоводен документ по смисъла на ЗСч, отразяващ вярно стопанската операция. Независимо от това как ще бъде наречен документът: Акт за брак, Протокол за бракуване, Обяснителна записка и т.н., той следва да съдържа реквизитите, посочените в чл. 6, ал. 3 от Закона за счетоводството (ЗСч), от който да е видно предмета, натуралното и стойностното изражение на стопанската операция, както и всяка допълнителна информация, потвърждаваща основанието за брак. Изискванията към реквизитите на първичния счетоводен документ, който засяга само дейността на предприятието, са определени в чл. 6, ал. 3 от Закона за счетоводството. Счетоводен разход се признава за данъчни цели и когато в първичния счетоводен документ липсва част от изискуемата информация по ЗСч при условие, че за липсващата информация са налице документи, които я удостоверяват (чл. 10, ал. 2 от ЗКПО). При условие, че са изпълнени посочените по-горе изисквания ще може да се приеме, че са налице изискванията на чл. 28, ал. 3, т. 3 от ЗКПО. При доказани основания за извършване на брак на стоки поради изтекъл срок на годност те ще са данъчно признат разход. На основание чл. 37, ал. 1 от Данъчно-осигурителния процесуален кодекс всички доказателства, относно наличие на обстоятелства за брак в резултат на изтичане срока на годност, подлежат на конкретна проверка и обективна преценка и анализ от органа по приходите, съвкупно с установените при административното производство данни и факти. Нова фактура или корекция? Съгласно чл. 6, ал. 2, т. 4 от ЗДДС “За доставка на стока за целите на този закон се смята и: фактическото предоставяне на стока на лице, което действа от свое име и за чужда сметка.” В чл. 25, ал. 3, т. 1 се определя, че данъчното събитие възниква “на датата на фактическото предоставяне на стоката”. Съгласно чл.115 от ЗДДС при изменение на данъчната основа или разваляне на доставката се издава известие към фактура. Предвид това, развалянето на договора, по силата на който е следвало да извършите доставка, за която сте издали фактура, е основание за издаване на кредитно известие по смисъла на чл.115 от ЗДДС. В случай, че няма извършено плащане от клиента, но има издадена фактура, същата следва да се анулира на основание и по реда на чл. 116 от ЗДДС, като издадена без основание. Всички екземпляри на анулираните документи се съхраняват при издателя, а отчитането им от доставчика и получателя се извършва по ред, определен с правилника за прилагане на закона. При положение, че има издадена фактура и извършено плащане, следва да се издаде кредитно известие. На основание чл. 115, ал. 3 при намаление на данъчната основа или при разваляне на доставката се издава кредитно известие. Кредитното известие задължително съдържа: 1. номера и датата на фактурата, към която е издадено известието 2. основанието за издаване на известието.  Известието се издава най-малко в два екземпляра – за доставчика и за получателя. Дължи ли се ДДС за брака? Съгласно чл. 79, ал. 1 от ЗДДС регистрирано лице, което изцяло, частично или пропорционално на степента на използване за независима икономическа дейност, е приспаднало данъчен кредит за произведена, придобита или внесена от него стока, при унищожаване, установяване на липси или при бракуване на стоката начислява и дължи ДДС в размер на приспаднатия данъчен кредит. Корекцията се извършва в данъчния период, през който е възникнало съответното обстоятелство, чрез съставяне на протокол за извършената корекция и отразяване на този протокол в дневника за продажбите и справката-декларация за този данъчен период (чл. 79, ал. 4 от ЗДДС). Законът е предвидил някои изключения от горните разпоредби като на основание чл. 80, ал. 2, т. 5 от ЗДДС не се извършват корекции на ползван данъчен кредит по чл. 79, ал. 3 от ЗДДС в случаи на “брак поради изтичане срока на годност/трайност, определен съгласно изискванията на нормативен акт”. За да е приложима хипотезата на чл. 80, ал. 2, т. 5 от ЗДДС следва да са изпълнени две предпоставки: – да съществува документално доказана връзка между бракуваното количество и определена партида стоки. Изпълнението на това условие се установява, като в протоколите за брак се посочи конкретната партида, подлежаща на бракуване, и същевременно, водената от лицето счетоводна отчетност дава възможност за контрол на изписването на материалните запаси по партида. – бракът на стоките да е в резултат на изтичане срока на годност, определен съгласно изискванията на нормативен акт. В случай, че бракувате стоки, поради изтичане срока на годност/трайност, определен съгласно изискванията на нормативен акт, ще е приложима разпоредбата на чл. 80, ал. 2, т. 5 от ЗДДС. За да бъде приложено това изключение, освен протокол за бракуването на храните, който съдържа подробна информация за обстоятелствата, налагащи бракуването, следва да притежавате и други документи. Те трябва да удостоверяват допустимите норми за брак при съответната дейност. Необходимо е също така да притежавате и документи, които доказват от коя партида са бракуваните продукти, кога точно са произведени и доказателства за съхранение, предаване, унищожаване негодна храна за консумация от човека др. Ако не са спазени изискванията на чл. 80, ал. 2, т. 5 от ЗДДС следва да приложите разпоредбите на чл. 79, ал. 1 от ЗДДС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Кога се дължи ДДС за храна с изтекъл срок"}
{"url": "https://trud.bg/%d1%81%d0%b5%d1%80%d0%b3%d0%b5%d0%b9-%d0%bb%d0%b0%d0%b2%d1%80%d0%be%d0%b2-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%b2-%d0%b0%d0%bd%d0%ba%d0%b0%d1%80%d0%b0-%d0%bd%d0%b0-1/", "text": "Руският външен министър Сергей Лавров ще посети на 13 и 14 август Анкара, където ще участва в заседание на посланиците и постоянните представители на Турция. Това съобщи днес говорителят на министерството на външните работи на Русия Мария Захарова, цитирана от ТАСС. На 13 и 14 август руският външен министър Сергей Лавров ще участва в заседание на посланиците и постоянните представители на Турция по покана на турския външен министър. В рамките на посещението се планира Сергей Лавров да държи реч на заседанието и да разговаря с турския външен министър, посочи Захарова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.09", "title": " Сергей Лавров на посещение в Анкара на 13 и 14 август"}
