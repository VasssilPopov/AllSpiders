{"url": "https://trud.bg/%d0%b0%d0%bb%d0%b5%d0%ba%d1%81%d0%b8%d1%81-%d1%86%d0%b8%d0%bf%d1%80%d0%b0%d1%81-%d0%bd%d0%b5-%d0%bf%d1%80%d0%b8%d0%b5-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%bc%d0%b8/", "text": "Гърция чака градушки през уикенда Броят на жертвите на опустошителните гръцки пожари, които изпепелиха в началото на седмицата район Рафина в Западна Атика, вчера достигна 87 души. Според съдебният лекар Илия Бойокас смъртта на повечето от жертвите е причинена от огъня, малко от тях са се удавили. Над 180 са ранени, като 11 от тях са опасност за живота. Десетки са безследно изчезналите. Сред издирваните има и деца. Създадена е електронна платформа, където са качени снимки и информация за изчезналите.  Гръцкият министър на обществения ред Никос Тоскас подаде оставка заради трагедията, но премиерът Алексис Ципрас не му я прие. Тоскас заяви, че анализ от сателитни кадри и проверки на терен навеждат на мисълта, че пожарът, много вероятно е предизвикан от умишлен палеж. В петък гражданска защита издаде извънреден бюлетин за идните дни, в които се очакват силни валежи придружени с ветрове и градушки.", "date": "2018.07.27", "title": " Алексис Ципрас не прие оставката на министър\t\t\t"}
{"url": "https://trud.bg/%d0%be%d1%89%d0%b5-%d0%bf%d0%b5%d1%82%d0%b8%d0%bc%d0%b0-%d1%82%d0%b2%d0%be%d1%80%d1%86%d0%b8-%d0%b7%d0%b0%d0%b6%d0%b8%d0%b2%d1%8f%d1%85%d0%b0-%d0%b2-%d0%b4%d0%b2%d0%be%d1%80%d0%b0-%d0%bd%d0%b0-%d0%ba/", "text": "Още петима класици, творили на кирилица, бяха увековечени в Алеята на писателите част от Двора на кирилицата в старата столица Плиска. В петък специално за церемонията по откриване на бюст-паметника на ингушетския писател Идрис Базоркин дойде министърът на културата на Ингушетия Марет Газдиева с делегация. С присъствие уважиха събитието и синът, и внукът на писателя, както и скулпторът, създал паметника Ибрагим Полонкоев. Гостите коментираха, че писателят Базоркин е внук на генерал Бунухо Базоркин, получил медали за храброто си участие в Руско-Турската война за освобождението на България. В Алеята вече може да се отдаде почит и на Петко Славейков. Бюстът му е поредно, пето дарение от пенсионираната учителка от Шумен Йорданка Савова. Негов създател е акад.Величко Минеков. Бюстът на Славейков бе открит от директора на Специализирания музей в Трявна – Юлия Нинова. В Алеята бяха увековечени и трима сръбски класици – Вук Караджич, Бранислав Нушич и Иво Андрич. Майсторите, изваяли изключително сполучливо образите им са съответно Убавка Тончев, Катарина Трипкович и акад.Зоран Кузманович–Кузма.  Както „Труд“ писа, Алеята на писателите се попълва от миналата година, а идеята на създателя Карен Алексанян е посетителите да могат да поставят цвете поне пред 80 творци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Още петима творци заживяха в Двора на кирилицата"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81-%d1%81-%d0%bc%d0%bb%d0%b0%d0%b4%d0%b5%d0%b6%d0%b8-%d0%be%d1%82-%d1%87%d1%83%d0%b6%d0%b1%d0%b8%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be/", "text": "Автобусът, превозвал младежите от чужбина за срещата „Младите на Балканите: Мисия оставам“, е претърпял катастрофа в района на Шипка. Лидерът на БСП Корнелия Нинова е на мястото на инцидента при младежите. По първоначална информация автобусът се е сблъскал с камион. Сигналът за инцидента е получен в 17.04 часа. Няма пострадали при инцидента, информира „Фокус“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Автобус с младежи от чужбина катастрофира край Шипка, няма пострадали"}
{"url": "https://trud.bg/%d1%82%d0%b5%d1%80%d0%b2%d0%b5%d0%bb-%d1%81-%d0%bf%d1%8a%d1%80%d0%b2%d0%b8-%d0%b1%d0%be%d0%b9-%d0%b7%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0-%d1%82%d0%b8%d1%82%d0%bb%d0%b0/", "text": "Тервел Пулев ще има за първи път шанса да се бие за европейската титла (ЕBU) при професионалистите в полутежка категория. Българинът и италианецът Фабио Турки вече преговарят за мястото на срещата. Все пак, ако двете страни не уточнят подробностите до 9 август, ще бъде назначен търг. Двубоят трябва да е през октомври или ноември.  Турки е на 25 години и зад гърба си вече има 15 победи от 15 срещи, като 11 е спечелил с нокаут. За последно 188-сантиметровият Фабио боксира срещу мароканеца с италиански паспорт Ясин Абаши, който спечели на 6 юли с единодушно съдийско решение. Пулев, който с 10 години е по-голям, има малко по-скромен актив. Бронзовият олимпийски медалист от Лондон 2012 е в серия от 11 поредни победи, а 10 от тях е спечелил с нокаут.  На 8 юни в Чикаго българинът постигтна най-бързия си успех досега, като нокаутира в първия рунд американеца Армандо Аркона. Двата престояха на ринга само две минути и шест секунди.  В усилени преговори за следващ мач е и Кубрат Пулев, брат на Тервел. Неговият съперник е доста по-именит Хюи Фюри, братовчед на Тайсън Фюри. Най-вероятно битката ще е през октомври в „Арена Армеец“. А победителят ще стане официален претендент за трофея на IBF в тежка категория, който е притежание на британеца Антъни Джошуа. За разлика от брат си, Кубрат вече два пъти е ставал носител на трофея на ЕBU.", "date": "2018.07.27", "title": " Тервел с първи бой за европейска титла"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b8%d0%b7%d0%b4%d0%b8%d1%80%d0%b2%d0%b0-14-%d0%b3%d0%be%d0%b4%d0%b8%d1%88%d0%bd%d0%b8%d1%8f-%d1%82%d0%be%d1%88%d0%ba%d0%be-%d0%bd%d0%b0%d0%b4/", "text": "По молба на близките столичното Второ РУ издирва 14-годишния Тошко Надеждев Кочев. На 25 юли по обяд той излязъл от дома си в ж.к. „Лев Толстой“ и оттогава е в неизвестност, съобщават от МВР. Момчето е високо около 160-165 см, леко пълно, с къса, кестенява коса и кафяви очи. Бил е облечен с червена тениска и червени къси панталони. Хората, които разполагат с информация за момчето, могат да сигнализират на тел. : 112, 02/9820838, 9820820 или в най-близкото поделение на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Полицията издирва 14-годишния Тошко Надеждев Кочев\t\t\t"}
{"url": "https://trud.bg/%d1%87%d0%b8%d0%bd%d0%be%d0%b2%d0%bd%d0%b8%d1%86%d0%b8-%d0%bd%d0%b0-%d0%bf%d0%be%d1%87%d0%b8%d0%b2%d0%ba%d0%b0-%d0%b7%d0%b0-5-%d0%bb%d0%b2/", "text": "Хазната губи 22 млн. лв. В почивна база на Министерството на регионалното развитие и благоустройството (МРРБ) чиновници може да спят за 5 лв. на човек на вечер, а в базите на МВР средните цени на нощувка са 7,50 лв. на човек. Това става ясно от доклад на Световната банка за почивните станции на българските институции, представен от Института за пазарна икономика. Изследването обхваща 115 обекта с представителни и социални функции, почивни станции и обекти за обучение. Според доклада, 83% от имотите генерират загуби, които са средно 230 хил. лв. на съоръжение през 2016 г. За проверените 115 бази това са 22 млн. лв. загуба за малко над 10 хил. легла.  Резиденция “Евксиноград” на Министерски съвет има годишна загуба от 700 хил. лв., а почивната станция на МВР “Лазур” в Несебър е отчела загуба от 600 хил. лв. през 2016 г. Сред причините за това е, че храната се предлага без надценка или на загуба. Много от обектите са достъпни за външни посетители, които плащат от 15% до 100% над стандартната цена за служителите. Въпреки това обаче, цените за външни посетители са по-ниски от пазарните и не покриват разходите по експлоатацията на обектите. Така ведомствата на практика субсидират почивките и на външни гости на обектите. Докладът съдържа редица препоръки за подобряване на управлението на имотите. Но основният извод е, че държавата трябва да се оттегли от управлението на ведомствени почивни бази. Повечето служители в администрацията подкрепят почивните станции. Но според ИПИ тази социална придобивка от комунизма може да се трансформира в заплата и всеки служител да избира дали да отиде на почивка в страната или в чужбина.", "date": "2018.07.27", "title": " Чиновници на почивка за 5 лв.\t\t\t"}
{"url": "https://trud.bg/%d1%83%d0%bd%d0%b8%d1%89%d0%be%d0%b6%d0%b8%d1%85%d0%b0-419-%d0%ba%d0%b3-%d0%bd%d0%b0%d1%80%d0%ba%d0%be%d1%82%d0%b8%d1%87%d0%bd%d0%b8-%d0%b2%d0%b5%d1%89%d0%b5%d1%81%d1%82%d0%b2%d0%b0/", "text": "За 17 г. изгорените наркотици са над 41 т 419 кг наркотични вещества, сред които 203 кг марихуана, 63 кг екстази, 133 кг хероин,  4 кг амфетамин, 6 кг кокаин и 10 кг други, по 1152 преписки, бяха унищожени вчера. Дрогата бе изгорена чрез изгаряне в инсинератора на Предприятието за управление на дейностите по опазване на околната среда към МОСВ. Общата стойност на унищожените наркотици по цени на “черния пазар” е над 45 милиона лева по данни от улицата. Процедурата по унищожаване на дрогата протича при изключителни мерки за сигурност. Наркотикът се кара със специална охрана. Има полицаи, които следят всичко да мине спокойно.  Дрогата е в контейнери, които се изсипват в пещта. А специална комисия следи наркотикът да бъде унищожен изцяло и до прашинка. Унищожават се само тези количества наркотични вещества, за които има влезли в сила присъди или за тях са издадени постановления на прокуратурата.  Наркотиците са задържани от правоприлагащите органи – Агенция “Митници” и Министерство на вътрешните работи. Това е поредната процедура по унищожаването на наркотични вещества. Предишната такава процедура беше преди 3 месеца, когато бяха изгорени общо 748 килограма наркотици. За последните 17 години изгорените наркотици са над 41 тона.", "date": "2018.07.27", "title": " Унищожиха 419 кг наркотични вещества\t\t\t"}
{"url": "https://trud.bg/%d0%ba%d1%81-%d1%81%d0%bf%d1%80%d1%8f-%d0%b8%d1%81%d1%82%d0%b0%d0%bd%d0%b1%d1%83%d0%bb%d1%81%d0%ba%d0%b0%d1%82%d0%b0-%d0%ba%d0%be%d0%bd%d0%b2%d0%b5%d0%bd%d1%86%d0%b8%d1%8f-%d0%be%d0%b1%d0%b7%d0%be/", "text": "Договорът не води до равенство между половете Конвенцията на Съвета на Европа за превенция и борба с насилието над жени и домашното насилие, съставена на 11.05.2011 г. в град Истанбул, подписана от Република България на 21.04.2016 г. не съответства на Конституцията на Република България.  Това реши Конституционният съд с осем на четири гласа. С особено мнение са подписали решението  Румен Ненков, Георги Ангелов, Константин Пенчев и Филип Димитров. Решението на съда означава, че спорният документ не може да бъде ратифициран от парламента, освен ако НС не реши да промени Конституцията заради него. “Истанбулската конвенция би наложила в България да се създадат процедури, осигуряващи правно признаване на пол, различен от биологичния, в разрез с Конституцията”, се посочва в мотивите на КС.  “Истанбулската конвенция не води до постигане на равенство между половете, а заличава разликите между тях, с което принципът на равенство изгубва смисъла си”, посочват съдиите.  КС намира, Истанбулската конвенция е вътрешно противоречива и това противоречие създава двупластовост в нея. Така съдържанието на част от разпоредбите й излиза извън декларираните цели на Конвенцията и нейното наименование, е записано в решението. Конвенцията използва две понятия за пол – “sex” и “gender”. Когато въвежда израза “идентичност, основана на пола”, той произтича от идеята, че социалното измерение на пола е независимо от биологичното. Конституцията и цялото българско законодателство е изградено върху разбирането за бинарното съществуване на човешкия вид, припомнят от КС.", "date": "2018.07.27", "title": " КС спря Истанбулската конвенция (обзор)\t\t\t"}
{"url": "https://trud.bg/%d0%bf%d0%be%d1%82%d0%b2%d1%8a%d1%80%d0%b4%d0%b8%d1%85%d0%b0-10-%d0%b3%d0%be%d0%b4%d0%b8%d1%88%d0%bd%d0%b0%d1%82%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%bd%d0%b0-%d0%b3%d0%b5%d0%bd/", "text": "Бившият шеф на Националната разузнавателна служба (НРС) Кирчо Киров отново е осъден на 10 години затвор по делото за присвояване на 4,7 млн. лева. Това е решил Военно-апелативният съд, който за втори път гледа делото срещу ген. Киров и за втори път потвърждава присъдата на първата инстанция в тази й част. На 24 юли друг състав на Военно-апелативния съд, след повторно разглеждане на делото потвърди присъдата в основната и част, касаеща вината и размера на наказанието. Съобразно този размер и разпоредбата на закона, срокът за лишаване от правото ген. Киров да заема ръководна длъжност е намален от 15 на 13 години.", "date": "2018.07.27", "title": " Потвърдиха 10-годишната присъда на ген. Кирчо Киров (обзор)"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "и така нататък за събота и неделя.  ", "date": "2018.07.27", "title": " Труд Уикенд – един вестник за два дни\t\t\t"}
{"url": "https://trud.bg/%d0%bc%d0%be%d1%89%d0%b5%d0%bd-%d1%82%d0%b0%d0%b9%d1%84%d1%83%d0%bd-%d1%81%d0%b5-%d0%be%d1%87%d0%b0%d0%ba%d0%b2%d0%b0-%d0%b4%d0%b0-%d1%83%d0%b4%d0%b0%d1%80%d0%b8-%d1%8f%d0%bf%d0%be%d0%bd%d0%b8%d1%8f/", "text": "Според прогнозите през уикенда нов тайфун се очаква да връхлети главния остров на Япония, която беше поразена от смъртоносни наводнения и рекордни жеги, съобщи ДПА. Свлачища и наводнения, предизвикани от поройни дъждове, отнеха в началото на юни живота на 224 души. Близо 100 души починаха от топлинен удар през този месец, след като температурата в някои райони достигна над 40 градуса по Целзий. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Мощен тайфун се очаква да удари Япония"}
{"url": "https://trud.bg/%d0%bf%d0%be-%d0%b2%d0%b8%d1%81%d0%be%d0%ba%d0%b8-%d0%b7%d0%b0%d0%bf%d0%bb%d0%b0%d1%82%d0%b8-%d0%b8-%d0%b2-%d1%87%d0%b0%d1%81%d1%82%d0%bd%d0%b8%d1%8f-%d1%81%d0%b5%d0%ba%d1%82%d0%be%d1%80-%d0%be%d0%b1/", "text": "Никога толкова пари за деца, училища, църкви, за заплати, за инфраструктура не са се отделяли. В момента имаме най-ниска безработица, има хора, които вече се връщат от чужбина и съм убеден, че заплатите ще растат и в частния сектор”. Това заяви премиерът Бойко Борисов в Бяла, където заедно с Русенския митрополит Наум откри православния храм “Св. Пантелеймон”, за чието строителство МС е отпуснал 55 000 лв. “Коалицията е страстна, събрани са всички войводи, не мога и аз да се направя на войвода”, коментира премиерът напреженията в управляващата коалиция. Той подчерта усилията в образователния сектор като посочи повишаването на учителските заплати и мерките за приобщаването на отпадналите от образователната система като фактори за развитие в дългосрочен план. “Важни теми, по които съм настоявал да имаме консенсус – успяхме”, допълни той като даде за пример съгласието между всички парламентарни групи по темата за миграцията.  Борисов коментира също, че исканията на хората с увреждания ще бъдат решени с промени в законодателството. По повод протестите на майките той допълни, че не е излизал в отпуска в последните 17 г. и е готов да работи за разрешаването на проблема. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Премиерът Бойко Борисов обеща: По-високи заплати и в частния сектор (обзор)"}
{"url": "https://trud.bg/%d0%b2%d0%b5%d1%82%d1%80%d0%be%d1%85%d0%be%d0%b4%d1%8a%d1%82-%d0%ba%d0%b0%d0%bb%d0%b8%d0%b0%d0%ba%d1%80%d0%b0-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%bf%d1%80%d0%b8%d0%ba%d0%bb%d1%8e/", "text": "Гордостта на българското корабоплаване ветроходът „Калиакра“ започва през седмицата на Варна своите романтични разходки с приключения в залива. Една от най-бързите на света баркетини кани от 10 до 15 август жителите и гостите на града на борда си, където те могат да беседват с екипажа и да научат за участието й в международните регати и победите в гонките им, съобщиха от пресцентъра на Българския морски квалификационен център, собственик на ветрохода. На него могат да се качат 85 туристи, като продажбите на билети стартират час преди старта на „Калиакра“ всеки ден от 17 ч. от Морска гара. Специално за празника на Варна на 15 август пасажерите на борда ще могат да се насладят на пищната заря в полунощ. Тогава корабът ще напусне пристанището за нощна разходка от 22 ч.", "date": "2018.07.27", "title": " Ветроходът „Калиакра“ предлага приключения във Варненския залив\t\t\t"}
{"url": "https://trud.bg/%d1%86%d0%b8%d0%bf%d1%80%d0%b0%d1%81-%d0%bd%d0%b5-%d0%be%d0%b1%d0%b5%d0%b7%d0%b3%d0%bb%d0%b0%d0%b2%d1%8f%d0%b2%d0%b0%d0%bc-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d0%b1%d0%b8%d1%82/", "text": "„Обезглавяването по време на битката, което се превърна в правило в предишни трагедии, не е акт на политическа смелост, а политическо безрасъдство“, заяви гръцкият премиер Алексис Ципрас по време на извънредното заседание днес, което свика във връзка с пожарите в Гърция. Той продължи: “ Така че, не стреляйте словестно, от дивана си, по тези, които рискуваха живота си и се впуснаха в битка, за да спасят хиляди наши сънародници“. След отрицателното впечатление, което оставиха от пресконференцията снощи заместник-министърът за гражданската защита Никос Тоскас и Директорът на Пожарна безопасност, премиерът Ципрас призова своите министри да направят същото и поемат своите отговорности. Той подчерта, че сега няма да сече „глави“, но след като угасне и последната искра и всички рискове бъдат елиминирани, ще има трезва оценка и всички отговорности ще бъдат поети. „Няма да избягаме от отговорност, както не го направихме, когато поехме страната в несъстоятелност. Доброволно се натоварихме с грешки и пропуски от десетилетия. Не избягахме, когато се сблъскахме с огромна икономическа катастрофа, за която бяха отговорни и други. И сега няма да го направим“, добави той. Гръцкият премиер акцентира върху произволното строителство. „Днес всички разбираме по болезнени начини, че управляваме държава, в която доминира произвола в продължение на години. Цели населени места са построени незаконно върху водни потоци и плажове. Под отговорността на „клиентелската“ държава бяха създадени цели жилищни комплекси, без да има никаква разпоредба за безопасност на техните обитатели. Тази държава сега се ръководи от нас. За три години решихме огромни проблеми съществуващи от десетилетия. Няма да избягаме и сега от отговорност, каза още Алексис Ципрас. „Не крия, че ме терзаят смесени чувства. Безпокойство за това дали действахме правилно в критичните моменти. Дали можехме да спасим още една душа. Управляваме държава, която е изградена от години върху изкривени и нездрави основи. Всички жилищни комплекси са създадени без никаква разпоредба за безопасност на жителите. Но тази държава се управлява от нас. Трябва да се притесняваме, ако не винаги сме правили всичко необходимо, за да го променим“, каза в речта си още гръцкия премиер,  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Ципрас: Не обезглавявам по време на битка"}
{"url": "https://trud.bg/%d0%b2%d0%b7%d1%80%d0%b8%d0%b2-%d0%be%d1%82-%d0%bf%d1%80%d0%b5%d1%81%d1%82%d1%8a%d0%bf%d0%bb%d0%b5%d0%bd%d0%b8%d1%8f-%d0%b7%d0%b0-%d0%bf%d0%be%d1%81%d0%bb%d0%b5%d0%b4%d0%bd%d0%be%d1%82%d0%bd%d0%be/", "text": "Барети щурмуваха къща в с. Бараково, в която се криел Лунно затъмнение, ретрограден Меркурий и Марс отключиха серия от престъпления, агресия и насилие в България и само за денонощие в страната бяха извършени жестоки убийства, побои и изнасилвания. Благоевград осъмна с труп, а малко по-късно предполагаемият убиец се застреля в главата.  40-годишният Радослав Стипцаров-Соколето уби с два куршума в гърба 58-годишната Снежана Достумска. Жената е майка на приятелката му Силвия. Тя се прибирала около полунощ в дома си в кв. “Струмско” в Благоевград, когато била застигната от куршумите. Снежана стопанисва едно от най-оборотните заведения за бързо хранене – “Ивия”, познато като “Мръсното кебапче”. Над 5 часа продължи огледът, а полицията блокира входно-изходните артерии на града. Криминалистите веднага заподозрели 40-годишния Радослав Стипцаров-Соколето. “Започнахме проверка на адресите на заподозрените лица и разбрахме, че е в къща в с. Бараково. Знаехме, че е въоръжен и дойде специална група от ГД “Национална полиция”, каза директорът на ОД на МВР Николай Хаджиев. Къщата, в която се е знаело, че се е скрил Соколето, веднага бе обкръжена от над 50 полицаи, а районът бе отцепен. Съсед разказа, че към 9,30 ч чул два изстрела, които проехтели от вътре. На мястото пристигна и главният секретар на МВР Младен Маринов. Баретите щурмували къщата и открили, че Радослав е мъртъв с огнестрелна рана в главата, а до него лежи пушка двуцевка. Собствениците на имота разказали, че пристигнал след полунощ при тях. Бил е с перука и оръжие. Взел им телефоните, казал че, че е гладен и влязъл в едната стая. Двамата братя бяха отведени с белезници в полицията, задържани за разпити са и други познати на Соколето. Преди десетина дни мъжът пребил приятелката си Силвия. Уредил й среща и тя пристигнала с колата си. Накарал я да кара извън града и започнал да я бие. Тя спряла, а той продължил да я налага с юмруци и ритници. Силвия бе настанена за кратко в болница и изписана. Подала е жалба в полицията за жестокия бой и на 24 юли Соколето е бил обявен за издирване. Още през 2009 г. Радослав Стипцаров е осъден на 2,5 г. пробация за блудство с непълнолетно момиче, което примамил в колата си.  През 2016 г. жалба срещу него подава изоставилата го приятелка Г. К. Година по-рано те се разделили, но той продължил да я преследва. Карал я да правят секс насила. Една вечер се покатерил на покрива на блока и влязъл през капандура в мансардата й. Закопчал я с белезници, опрял пистолет в главата й и я изнасилил. Делото е висящо в районния съд в Благоевград. През август м.г. не спрял с колата си при полицейска проверка, но бил издирен и му е съставен акт. След това написал жалба, че униформените го пребили. Проверката показа, че лъже и през март бе обвинен за набеждаване на полицейски служители. В шуменското с. Зайчино ореше Овчар преби до смърт колега заради пасище Овца отвела разследващите до извършителя Овчар от шуменското с. Зайчино ореше преби до смърт свой колега от същото село. Жертвата 72-годишният Камен Игнатов и арестуваният Герчо Рангелов (44 г.) имали стар спор кой къде да пасе овцете си, карали се за селските мери, както и за ожънатите ниви. Поредната жестока разпра между двамата се разразила във вторник следобяд, когато по-младият буквално премазал от бой пенсионера, като го налагал с овчарската си сопа и му потрошил 16 ребра и ключица. За по-малко от денонощие криминалисти от Нови пазар и Шумен стигнали до извършителя, съобщи в петък шефът на дирекцията ст. комисар Ялчън Расим. Рангелов е обвинен за умишлено убийство, извършено с особена жестокост. Прокуратурата ще поиска постоянен арест, съобщи окръжният прокурор на Шумен Маргарита Георгиева. Зверството започнало да се разплита след 22 ч във вторник. В селото започнали да търсят пастира след като не се прибрал нито той, нито стадото. Липсвала и една овца от стадото му. Нейният стопанин продължил да я търси и така открил трупа в неожънатата нива. Кроткият Камен обичал да пийва и се смятало, че е починал от естествена смърт, защото нямало кръв. Аутопсията обаче показала, че е със 16 счупени ребра. Липсващата овца пък накарала разследващите да проверят всички с криминални досиета за кражби в района. Кръгът се затегнал около трима, а сред тях бил и Герчо, който в сряда вечерта направил самопризнания, обяснил и къде е скрил овцата. До момента Герчо е бил съден само за кражби. Заради колаж във Фейсбук Обвиниха в опит за убийство ученика, наръгал връстник „Момчето е потвърдило вината си, казвайки, че пострадалият го провокирал с публикуването на колаж в интернет. Според разказа на децата лицето на извършителя е било монтирано върху лице на мъж, който е в някаква хомосексуална сцена. Все още не знаем какво точно е съдържанието, което е провокирало агресията”, каза говорителят на главния прокурор Румяна Арнаудова. Извършени са два огледа и са разпитани свидетели, а нападателят доброволно е предал телефона, с който е снимал клипа. Ако бъде осъден, той ще получи по-ниско наказание, тъй като е непълнолетен.  Наръганият Кристиян остава под лекарско наблюдение в „Пирогов”. В Пловдив Жена се хвърли от блок 40-годишна жена се е самоубила, скачайки от площадка между седмия и осмия етаж на жилищен блок в район “Южен” в Пловдив. Сигналът за инцидента на ул. “Димо Хаджидимов” в града е подаден малко след 6.00 ч вчера сутринта, съобщиха от МВР. От полицията са категорични, че няма данни за насилие и става въпрос за самоубийство. Пристигналите на място лекари са констатирали смъртта на 40-годишната жена. По случая е образувано досъдебно производство. Ще се изясняват и причините, които са подтикнали жената да вземе фаталното решение. В София Мъж изнасили дъщерята на бременната си приятелка Софийската районна прокуратура ще поиска днес постоянен арест за 32-годишен мъж, изнасилил 14-годишната дъщеря на бременната си приятелка. Зверството станало на 25 юли около 8:00 ч в столичния кв. „Младост”. Р. Петров изнасилил 14-годишното момиче, а след това блудствал с детето в семейния апартамент. Двамата се познавали – Петров имал интимна връзка с майката на момичето. В деня на престъплението жената му казала, че е бременна и очаква дете от него. До момента Петров не е осъждан, но му е налагано административно наказание „глоба”. Наблюдаващият прокурор е постановил Петров да остане зад решетките за 72 часа, а днес съдът ще решава дали да го остави постоянно зад решетките, съобщиха от държавното обвинение. Саморазправа Арест на британец за жесток побой Районният съд в Свищов наложи постоянна мярка задържане под стража за 39-годишен британец, който живее в с. Хаджидимитрово, заради жесток побой. На 24 юли чужденецът пребил 26-годишен мъж от селото. Пострадалият е с множество фрактури по краката, ръката и носа. Той е транспортиран и настанен за лечение във великотърновската болница. При извършена проверка в дома на британския гражданин са открити и иззети около 3 кг. марихуана. Криминалистите намерили и нерегистрирана пушка. Британецът е обвинен за средна телесна повреда и незаконно притежание на огнестрелно оръжие. Астрологът Алена Лунното затъмнение отключва агресия В интервю за “Труд” астрологът Светлана Тилкова-Алена предупреди преди дни, че на 27 юли трябва да бъдем внимателни заради най-дългото лунно затъмнение от век насам, “велико противопоставяне” между Марс и Слънцето, както и ретроградния Меркурий. Според астролога, са освободени тъмните сили на мрака и дори на злото, които в съчетание с ретроградните Меркурий и Марс имат силата да предизвикат словесна и физическа агресия, разпалване на конфликти, неочаквана негативна промяна. Лунното затъмнение отключва непровокирана словесна или физическа агресия, която може да се прояви като домашно насилие или насилствена интимност. Затъмнението е точка на пречупване за хората, изявено подвластни на Луната.", "date": "2018.07.27", "title": " Взрив от престъпления за последнотно денонощие\t\t\t"}
{"url": "https://trud.bg/%d0%b3%d1%80%d0%b5%d1%88%d0%ba%d0%b0%d1%82%d0%b0-%d0%bd%d0%b0-%d0%b3%d0%be%d1%81%d0%bf%d0%be%d0%b4%d0%b8%d0%bd-%d0%bf%d0%b5%d0%b5%d0%b2%d1%81%d0%ba%d0%b8/", "text": "Сред мъдрите приказки, родени от народа ни през вековете има една, която господин Делян Пеевски е трябвало да си спомни, преди да обърне внимание чрез своите вестници на нещото Светослав Иванов. Тя гласи „Не хвърляй камък в рядко нещо. Ще те оплиска.” Допускам, че просто му е дошло до гуша от папагалските мръсотии, които се леят срещу него от „Капитал” и компания, както и от техните агенти в телевизорите. Не само го допускам, а съм сигурен, че е така, защото бях мазан по същия начин от тези човечета повече от десет години, докато бях собственик, създател и издател на вестниците от „Пресгрупа 168 часа” и след това на пресгрупа „Монитор”. И моите нерви понякога не издържаха и освен че им теглех по една банишорска майна, ясно и точно казвах каква инфекция в занаята разпространяват тия зелени маймуни. Разбира се, те каляха наред българските предприемачи или по поръчка, или за рекет. Така е и до днес, разбира се, доста по-перфидно. Точно такъв е и случаят с нещото Светослав Иванов и интервюто му с шефа на групата „Ню имидж България“ Ярив Лернер. Поканил го бил да разговарят за киното като индустрия. И ей така, най-невинно, от чист професионален интерес го попитал за сделката с Делян Пеевски. И сега да видим как точно го е попитал, защото във въпроса на Иванов е заровено кучето. Та Иванов попитал Лернер дали не се притеснява, че някои от изданията на Пеевски „са натоварени с доста негативи през годините, подозирани са в доста политически зависимости, в това, че са служели за средство за саморазправа с много неудобни и политически, и икономически опоненти?“ Ето, читателю драг, това е школата на „Капитал“ – обективничко, невинничко и подличко да излееш мръсотията си като въпрос с елементи на коментар и клевети. След така зададения въпрос трябва да си пълен будала, за да не ти стане ясно, че господин Лернер е бил поканен в студиото не толкова заради спонтанно възникналия интерес на водещия към киното като индустрия, а точно за да му бъде зададен този въпрос, по този начин и между другото да бъдат оплюти група издания на Делян Пеевски, които са обект на търговски интерес от компанията на Лернер. В тази именно технология – мръсничко, подличко, невинничко, обективничко е инфекцията, която „Капитал“ и агентурата му вкараха в българската журналистика. Всъщност на нещото Иванов бе обърнато внимание в „Труд“ още през януари тази година. В статията   бе анализиран сериозният дефицит на обективност у популярното лице на най-голямата частна българска телевизия – бТВ. Лоши хора казват, че този дефицит и почти незабележима пристрастност на Иванов си имат цена. Той не бил просто телевизионен водещ със силно развит копнеж някога (ако може по-скоро) да се види в министерското кресло на ул. “Ал. Жендов” № 2, а и добре платен лобист на определени икономически и политически интереси. Ти да видиш! А Иванов иначе е един миличък, възпитаничък – бузките да му нащипеш от умиление. Но ако човек си даде труда да попрегледа предаванията му, ще види, че ако го няма Иванов, няма да могат да се изявяват в удобни интервюта Иво Прокопиев, съдията с политически страсти Лозан Панов, политическото зомби Христо Иванов и много още като тях. В същата стилистика – обективничко, загриженичко, почтеничко – бе решено и предаването му през януари, в което заедно с капиталската дружина раздуваха издадената клеветническа книга за българската журналистика, наречена „Бяла“. В това предаване дружината, заедно с Иванов се оплаква и руга българската журналистика, сякаш те са на Марс. Нима „журналистът“ Светослав Иванов е забравил, че като такъв, той би следвало да е медиатор, а не съдник, удобно позовавайки се на манипулативни данни от зависими журналистически организации. Интересно е също, защо не бе поканил на седянката нито един от грешниците, изобличени в книгата. Например мен. Да си кажа и аз думата, дето се вика. Има да чакам! Тук е мястото да отбележа, че нещото Иванов се явява все повече не като водещ, а като воден журналист. Води го групата на Прокопиев, водят го други икономически кръгове, инженерни политически ГМО-та и не на последно място Сорос и Мамона. Но все още Иванов не го признава, не застава в праймтайма в неделя вечер на най-рейтинговата телевизия и не признава, че подкрепя и налага “аджендата” на Прокопиев и компания. Не! Има си отработена стилистика – кротичко, възпитаничко, независимичко – червени бузки. Но да се върна на грешката на господин Пеевски. Като прочетох какво съм написал до тук, се замислих, че и аз всъщност бих хвърлил камъка в нещото Иванов. Колкото и да ме опръска, по-важно е хората да видят какво се крие под фината му, мазно извъртяна повърхност.", "date": "2018.07.27", "title": " Грешката на господин Пеевски\t\t\t"}
{"url": "https://trud.bg/%d0%bf%d1%80%d0%b5%d0%bf%d0%b8%d0%ba%d0%b0%d0%bd%d0%b0%d1%82%d0%b0-%d1%81%d0%bf%d1%80%d0%b0%d0%b2%d0%b5%d0%b4%d0%bb%d0%b8%d0%b2%d0%be%d1%81%d1%82/", "text": "Опростачените хора имат по-голям шанс в България Ако някой се реши да пише кървава версия на прехода, да потърси връзката между престъпление и наказание в България, спокойно може да се настани на кръстовището на булевардите „България“ и „Гоце Делчев“ и да си води бележки. Районът около това място притежава зловеща карма и периодично ни поднася по някоя грозна новина, която сама по себе си минава и за оценка правосъдието, справедливостта като цяло у нас. Картината никак не е розова, а наситено червена. От нея разбираме, че саморазправата е на път да се превърне в доминираща правосъдна система в прекрасната ни България. Преди 24 години там се разигра едно от най-безумните трагедии в българската полиция, когато когато спецченгета влязоха в престрелка с колеги от баретите, приключила с двама убити и много, много скандали. Години по-късно все още има тайни около тази случка, но крайният резултат е потулената истина. Всичко това стана, след като баретите, незнайно защо охраняваха един от емблематичните герои на прехода – вече екзекутирания Иво Карамански, заплашен за пореден път с убийство. Може би една изпълзяла новина години по-късно, дава малко светлина защо бе продуцирана тази трагедия. Карамански се оказа агент на Държавна сигурност, а вероятно след това и агент на полицията. Но кой да ти каже. Пак на това кръстовище през 2003-а пред безсилните погледи на полицаи, контролиращи правителственото трасе бе застрелян Филип Найденов – Фатик. Според информация на полицията, човек занимаващ се с тъмния бизнес. Толкова тъмен, че намирисва на политика. Няма как да не е така, след като той беше син на легендарния Исмет Шабан Фатик – крупен търговец на оръжия, през фирми на комунистическата Държавна сигурност. Излишно е да казвам, че убийците не бяха разкрити, така както се случи и с убийците на един от най-могъщите хора в България по време на прехода – Емил Кюлев. Банкерът беше ликвидиран пак в този район две години по-късно. Както виждате до към 2005-а трагедиите застигат главните играчи на прехода. Сетне лека полека саморазправата и личното правораздаване слиза до битово ниво и обикновените хора. На 5-и август 2011 година младок губи управлението на автомобила си на триста метра от фаталното кръстовище, излита от пътя и прегазва две прекрасни, влюбени деца. Те умират на място. Причината за катастрофата е това, което се случва всеки ден на бул. „България“ – агресивни гонки между неуравновесени хора. В случая беемвето на виновника се блъска с ауди, двете коли са извън контрол и драмата е на лице. По-интересно е делото, което се влачеше години наред и остави обществото с горчивия привкус, че справедливост няма. Може би фактите, че обвиненото за трагедията момче е син на прокурор, условната присъда на първа инстанция, 7 години влачене по инстанциите, допринасят доста убедително за съмнения, че адекватното възмездие ще дойде. Само няколко дни след тази трагична катастрофа красива тийнейджърка стана причина за нова двойна трагедия. Тя застава между двама приятели, като изоставя единия за сметка на другия. Епилогът е тъжен и се случва точно на кръстовището на „България“ и „Гоце Делчев“. Единият Ромео застрелва бившия си приятел, а след това се прострелва в слепоочието. Тук нещата са ясни и окончателни, но въпросите напират като летен порой в Мизия. Защо се стига до такива драми? Защо млади хора, пред които животът тепърва наглася трапезата на хубавите дни тръгват да се саморазправят, да се убиват. Как така всеки може да намери оръжие. Още доста трагедии се случиха в този малък район около „България“ и „Гоце Делчев“, а изглежда скоро няма да имат край. Само преди дни там се случи поредния трагичен сблъсък. Домашно куче се облекчава пред магазина в подлеза на кръстовището. Собственикът се вбесява, търси сметка на стопанина на псето и от ругатня на ругатня вади пистолет и стреля в корема на емоционалния си събеседник. Сетне знаете – единият отива в болницата, другият – в ареста. Практиката показва, че човек дори да е много нервен, дори да е много агресивен само по себе си, не стреля просто така. Трябва да има натрупване, трябва да има вътрешна ескалация на гнева, за да може един отдаден на бизнеса човек, да се вкара в такава сериозна беля. В България от нова година работят 433 зоополицаи. Общинският инспекторат има правото да глобява собственици на кучета, които не спазват нормативите. Това обаче е една скопена система на контрол. По поляните дори и в „Бели брези“ – районът на фаталното крастовище е пълно с агресивни, ненамордени и невъзпитани кучета, още по-прости собственици, които превръщат зелените площи в особено ароматна тоалетна. Куче да нападне друго куче е нещо редовно, но няма как да го предотвратиш. Всяко едно обаждане, всяко едно търсене на съдействие от властите е кауза пердута. Всеки един разговор със 112 води единствено до покачване на кръвното и нищо друго. Бездушието, неспособността на системата да поддържа ред няма как да не води до агресия. Агресията става начин на оцеляване – първа и най-важна ценност в българското съществуване. Крещи на улицата и ще ти направят път. Удари шамар и ще те уважават. Смажи неуверения и ще продължиш напред. Виждаме го по булевардите всеки ден. Саморазправи, саморазправи и много жертви. Изглежда в България липсата на справедливост дава шансове на тези, които са по-агресивни, по опростачени, с по-добри позиции във властта. Няма как да уплашиш човек със съд, когато той не се плаши от възмездието. Такова не съществува във формата, която може да ни превърне в нормално общество. Споразумение с обвинението може да стопи присъдата ти за убийство в символична присъда, а с малко повече финансова подкрепа, затворът става общежитие в открит тип, а може и без охрана. Можеш да си „лежиш“ в болницата, да ти уредят домашен арест. В краен случай може и да изчезнеш завинаги в топлите страни, след каквато и да е присъда. В такава една реалност хората се връщат към забравените инстинкти от кърджалийските времена, където трябва да си въоръжен и първо да стреляш, преди да питаш „кой е?“. Това обаче не е справедливост. Справедливостта у нас е препикана, като магазина на онзи „изплискал кофите“ магазинер от подлеза на „България“ и „Гоце Делчев“. Такава форма на справедливост се появява винаги, когато държавата отсъства от задълженията си. В такива времена виреят стрелците, побойниците. В такива времена тинейджър ще намушка друг, защото е написал нещо във фейсбук. В такива времена ще отвличат момичета и ще се гаврят с тях. В такива времена… е най-добре да не живееш на „България“, че дори и в България.", "date": "2018.07.27", "title": " Препиканата справедливост\t\t\t"}
{"url": "https://trud.bg/%d0%b3%d0%b5%d0%bd%d0%b5%d1%80%d0%b0%d0%bb-%d0%b4%d0%b0%d0%bd%d1%87%d0%be-%d0%b4%d1%8f%d0%ba%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b2-%d0%bd%d0%b0%d1%86/", "text": "– Ген. Дяков, изглежда, че по време на европредседателството НСО свърши добра работа. На нашите държавници и гостите от ЕС и косъм не им падна от главата, и „една кола не загасна“, както премиерът каза. Лесна работа ли е това? – И моята оценка във връзка с европредседателството е висока – колегите бяха задружни, проявиха професионализъм, колегиалност и себеотрицание – нито един не пожали време и усилия за изпълнението на поставените задачи. А те бяха много – осигурявахме сигурността на десетки мероприятия, охранявахме високопоставени наши и европейски държавници, срещите на върха на ЕС и „16+1“. Всичко бе изпълнено при отлично взаимодействие с МВР и другите служби, с уважение и респект към гостите, и с внимание да не се нарушава ритъма на живота в столицата. Не беше лесна работа. Зад видимата й част стои подготовка и организация – те са в основата на добрия резултат. – Наричат НСО „Преторианска гвардия” на властта. Един ваш предшественик това го обиждаше. На вас как ви звучи? – Вероятно на някои терминът „Преторианска гвардия“ им звучи в негативен исторически план. Но днес живеем в демократично общество, в 21-ви век и няма как да говорим за диктатори и насилствена власт. Ако наричат НСО „Преторианска гвардия“, то би трябвало да е в смисъл на елитна част, която осигурява охраната на висшето държавно ръководство и официални гости. Аз не се дразня, като наричат службата по един или друг начин, но не мога да се примиря с обидни квалификации. Те са несправедливи спрямо труда на колегите. За да изпълняват служебните си задължения, те трябва да са добре оборудвани и да притежават специални умения, които придобиват ежедневно с физическа, тактическа, стрелкова, психологическа подготовка, с курсове за помощ на пострадали и т.н. Знаете ли, че много пъти колеги са спасявали ранени в катастрофи в миговете, решаващи за живота им? Няма смисъл да се връщаме толкова назад в историята – при римските императори и охраната им. Структури, сходни на нашата е имало и в Първата, и Втората българска държава, в които ръководство е било силно охранявано. Ние приемаме, че нашата служба е създадена на 30.08.1879 г. с указ №28 на княз Александър I Батенберг и оттогава изпълнява задачите си. Може би е по-точно да се нарича Служба за държавна охрана, но тъй или инак, тя е съществена част от системата за защита на националната ни сигурност. Да ви разкажа ли как минава денят на един наш служител? – Как? – Ставаш сутрин, ако въобще си лягал. Обличаш се – не просто прилично, а в повечето случаи с костюм, вратовръзка. Отиваш на работа –в президентството, в МС, в НС, в непосредствена близост до държавните ръководители, които охраняваш. Когато отиват от едно място на друго, осигуряваш транспорт, маршрут, безопасност и бързина на придвижването. Осигуряваш мерки за сигурност на мероприятия с много хора, в зали, хотели, летища. Постоянно си под напрежение и стрес. Приключва работния ден и се прибираш, но кога – зависи… Пропускаш семейни празници, рождените дни на децата, които растат. Ако някой ден си свободен от задачи, началниците са ти осигурили обучение, изпити, тренировки всякакви… Излизаш в отпуск, но когато служебните задължения позволяват… За всичко това е нужна амбиция, отдаденост и вяра – в собствените сили, в колегите и в смисъла на това, което правиш. – До 2015 г. НСО работеше без закон. Не ни беше ясно какво точно прави и я натоварихме с лошата слава на живковото УБО. Давахте ли си сметка за това, когато приехте да й станете началник? – Повечето от колегите са били деца или не са били родени преди 30 г., когато България тръгна по пътя на демокрацията. Те само са чували или чели за УБО. А също и аз, макар, че не съм чак толкова млад. Знам, че правилата в НСО преди 2015 г. са били сходни с днешните. Разбира се, сега, когато имаме закон, нещата са по-пълно регламентирани и това е добре и за служителите, и за обществото. Аз бях наясно какви отговорности поемам като началник. Е, не съвсем, честно казано. И преди да встъпя в длъжност положих много усилия да си изясня спецификата на службата. Никога не съм смятал, че ставам началник на служба, натоварена с негативно обществено отношение. Напротив, винаги съм бил уверен, че НСО е с висок престиж и у нас, и сред чуждестранните ни партньори. Това го виждам всеки ден, потвърждава се. – Внесохте ли в НСО промени, като застанахте начело? – Преди да встъпя в длъжност, бях запознат от президента с най-важните проблеми. Знаех и кои са най-наложителните промени за справяне с тях. Започнахме процес на подмладяване на личния състав. Бяха освободени около 20 служители, отдавна навършили пенсионна възраст. Те си тръгнаха с достойнство, изпратени с уважение от целия колектив. Това е процес, който ще продължи поне до края на годината. Със заповеди направих изменения в някои вътрешни правила, свързани с кадрите. С колегите обсъдихме Закона за НСО и имаме идеи за промени. Правим преглед на структурата. Можем да оптимизираме състава – да намалим ръководителите, а да увеличим изпълнителите. Умерен оптимист съм. Вярвам, че ще постигнем резултати. Обсъждал съм го с президента, от него имам пълна подкрепа за промените. И парламентарните комисии – по отбраната и по контрола над службите изразиха подкрепа и добронамереност към идеите ни. – В Интернет има доста клипове с коли на НСО, които хвърчат по пътищата като торпеда, страховито е да ги срещнеш…Няма нови напоследък. На шофьорски курс ли пратихте колегите си? – Всеки живот е ценен. Задача на колегите е да пазят живота и здравето както на охраняваните лица, така и на останалите. Смея да твърдя, че те са от най-добрите шофьори на пътя. Не само защото притежават най-високите категории като водачи, но и защото подготовката при нас е непрестанна, включително за реакция в екстремни ситуации. Наблягаме на дисциплината, сутрин се прави технически преглед на автомобилите, а шофьорите минават на дрегер за алкохол и други упойващи вещества. Не смятам, че аз съм причина за някакво различно поведение на пътя от тяхна страна. Не мисля, че времето започва от мен и сега. – Твърди се, че в дългоочаквания закон за НСО са останали лошите практики на бившето УБ0, като например слугинските. Помним как офицери от НСО разхождаха дакела на Соколов, пазаруваха на министершите и караха любовниците им на фризьор… Вие заварихте ли нещо подобно? – Категорично не. В Закона за НСО има някои пропуски, непрецизни норми. Но ако някой твърди, че в него са регламентирани слугински функции на службата, ще кажа че това не е вярно. Ще кажа дори, че е тенденциозна лъжа. В НСО работят достойни мъже и жени. Не работят слуги! Не бива да бъркаме уважението и респекта към държавното ръководство, европейските и световните лидери с раболепието и слугинажа. А какво е ставало преди 10, 20 и повече години не мога да кажа. Не знам. – Сравнете вашите правомощия с тези на колегите ви от Сикрет сървиз, за които се разказват легенди. Те служат ли като портиери, сервитьори и камериерки? – Това, което знам за Сикрет сървиз, руските и китайските служби за охрана, е, че те наистина са на топ ниво. Колеги споделят, че при посещенията на президентите на Русия и САЩ у нас, службите им са пристигнали тук с пълни екипи – автомобили и шофьори, монтъори, лекари, севитьори. Съгласно принципа за непрекъснатост на охраната служителите са денонощно на разположение при официални визити. За тях е важно да си свършат работата добре и по възможност незабелязано, пък дори и служителят на пост да бъде наречен „портиер“ от някой. – Ами вашата стопанска дейност – поддържането на резиденции, ловни стопанства? Не трябва ли да се отървете от нея и тя да мине към някоя дирекция на Министерския съвет, примерно казано? – Като началник на НСО аз предприех прехвърляне на управлението на стопанство „Кричим“ на друга държавна структура. Това е една от промените, които направих. Имам такива идеи и за други имоти – поддръжката им е задача, несвойствена за службата. И отнема доста ресурси. – Предполагам, знаете, че на хората у нас им се зловиди цяла армия с бригадни генерали да пази властта, след като апаши бият и грабят бабите по селата, където пукнат полицай не се мярка. Прави ли са, според вас? – Кой съм аз, за да давам оценка на хората дали са прави или грешат? Но дали наистина хората смятат така? В НСО само аз съм генерал – това разбира се, е опит за шега. Сериозно: службата като личен състав е далеч от понятието армия. Ако назад в годините е имала 5 или 10 хил. служители, днес сме твърде далеч от тези числа. Аз, като човек и офицер, бих искал да мога да осигуря 100-процентова сигурност на всеки българин. Това го искат всичките ми колеги – всички имаме баби, дядовци, родители и искаме тяхната и нашата сигурност. Като изпълняваме задачи по сигурността на масови мероприятия, ние се грижим за безопасността на всички хора там. Моля тези, които коментират негативно нашата служба: не ни противопоставяйте на хората в България – не е честно и спрямо тях, и спрямо нас. – Едно подозрение тегне отдавна над държавните гардове – че подслушват политици и правят компромати по поръчка на силни на деня. Сигурен ли сте, че НСО не служи за политическа употреба сега? – Мит е, че НСО шпионира охраняваните лица и се занимава с компромати. Службата няма нито законови, нито финансови, нито технически възможности да подслушва, а писането на компромати е недостойно упражнение, което даже не подлежи на коментар. Нашите служители са достойни хора, български офицери и сержанти, а не някакви доносници! Службата ни е деполитизирана, ние не служим за политическа употреба. Служим на държавата. Ще положа максимум усилия, за да не допусна каквато и да е форма на доносничество. Това не е моят стил на работа и на човешко поведение. – Колко обществено значими фигури пазите по сигнали за заплахи? – В закона е записано, че в мирно време, по решение на законово определена комисия се осигурява охрана на лица, свързани с националната сигурност, посегателството спрямо които би подронило, отслабило или създало затруднения на властта в републиката. Тези застрашености произтичат от сигнали до комисията. Част от информацията за това е класифицирана…Опасявам се, че въпросът, свързан с нея, измества същината на нашата работа. Ние охраняваме президента, министър-председателя, председателя на НС, вицепрезидента, главния прокурор, осигуряваме специализиран транспорт на министрите, конституционните съдии и председателите на върховните съдилища, предишни президенти и др. Тази година осигурихме охрана на всички европейски лидери и държавни ръководители – Меркел, Макрон, Мей, Курц, Орбан и останалите, на Ердоган, на лидерите на балканските страни, на китайския министър-председател, еврокомисарите и шефовете на висшите европейски институции. – Чуваме, че пазите сега и главния прокурор Цацаров, и депутатите Пеевски и Цветанов, и Ахмед Доган… Грешим ли за някой от тях? – Грешите, да. – Каква комисия решава дали големецът е застрашен реално, или симулира заплаха, защото му се вози в брониран мерцедес с охрана? – Комисията се състои от началника на НСО, председателя на ДАНС и главния секретар на МВР. При необходимост в нея се включват и ръководителите на „Военна информация“ и агенция „Разузнаване“. Съставът й е професионален, в нея не може да става въпрос за еднолични решения. Тя определя вида, обхвата и срока на предоставяната охрана. Мит е това, че може сам да си поискаш охрана или „брониран мерцедес“, както казвате. Лично аз смятам, че правилата, които спазваме, невинаги осигуряват комфорт на охраняваните – те следва също да спазват правила, да изпълняват указанията ни за безопасност. Пък и като чета какви луксозни коли вървят по пътищата ни, мога да ви кажа, че колите на НСО не са от най-скъпите, нито от най-новите. – На предизборни събрания някои политици се явяват, пазени като колумбийски наркобосове от 7-8 гардове. Това служители на НСО ли са само, или са подсилени от частна охрана? – Не знам кого визирате и кога се е случило. Откакто съм началник, охранявано от нас лице не е участвало в предизборни събрания. Охраната не се влияе от вида на мероприятието, пък било то и предизборно. Да, видът на мероприятието е от значение за мерките за сигурност, но предвид това дали е на открито или в зала, дали присъстват ограничен или неограничен брой лица и т.н. Няма как да коментирам конкретни мерки, средства и методи на нашата работа, защото може да компрометирам изпълнението им. Но, ако бъда искрен – вече чух, че когато има избори, нашата работа се увеличава значително. – Законът дава ли ви достатъчно правомощия, за да пазите качествено хората, които сме избрали да ни управляват? – Да. Той има някои слабости и съответно нужда от някои изменения, но те не се отнасят до правомощията на служителите. – Докъде се простира правомощието ви да арестувате? – Арестуването в закона се нарича „задържане на лице“. Едно лице може да бъде задържано от офицери и сержанти, когато е извършило посегателство срещу някой охраняван човек или обект, или когато с действия или с предмети създава опасност за тях и са изчерпани останалите законови средства – да го поканиш да напусне зоната, да му отправиш предупреждение и т.н. Задържане се реализира, когато наблизо няма орган на МВР. То трае до пристигането на служители на МВР, които незабавно се уведомяват. В закона са разписани правилата, по които задържането става и как да се осигурят правата на задържаните. Откакто съм началник, такива случаи нямаме.", "date": "2018.07.27", "title": " Генерал Данчо Дяков пред „Труд“: В Националната служба за охрана не работят слуги\t\t\t"}
{"url": "https://trud.bg/%d0%b3%d0%b0%d0%b7%d0%be%d0%b2-%d0%ba%d0%be%d1%82%d0%bb%d0%be%d0%bd-%d0%b2%d0%b7%d1%80%d0%b8%d0%b2%d0%b8-%d0%b2%d0%b8%d0%bb%d0%b0-%d0%b2-%d1%88%d1%83%d0%bc%d0%b5%d0%bd/", "text": "Газова бутилка към котлон изпусна и доведе до взрив във вила в местността „Под манастира“ в Шумен в петък сутринта. Пострадал е собственикът 63-годишният М.Б., който е приет в болница с изгаряния, съобщават от полицията. Инцидентът станал към 7,50 часа и на място са изпратени екипи на пожарна, спешна помощ и полиция. Изяснено било, че взривът е предизвикан от загазоване на стаята след като угаснал котлон. Явно мъжът е пробвал отново да го запали и така е възпламенил въздуха. От взрива са изместени пет стени и покрива на къщата, избит бил и прозорец. Извършен е оглед, образувано е и досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Газов котлон взриви вила в Шумен"}
{"url": "https://trud.bg/%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%81%d1%8a%d0%b4-%d0%b8%d0%b7%d0%b2%d1%8a%d1%80%d1%88%d0%b8%d1%82%d0%b5%d0%bb-%d0%bd%d0%b0-%d0%b3%d1%80%d0%b0%d0%b1%d0%b5%d0%b6/", "text": "Окръжна прокуратура – Велико Търново внесе в съда обвинителен акт срещу извършител на грабеж.  Обвинението срещу Ю. Й е за това, че на 23 май тази година в зоомагазин в старата столица, отнел от служителка мобилен телефон на стойност 170 лева. Грабителят бил заварен на мястото на престъплението и се нахвърлил върху търговката. Злосторникът стискал лявата ръка на жената и я блъскал зверски. Служителката почиствала пред входа на магазина. В този момент по улицата вървели обвиняемият и негов познат. Ю.Й. решил да се възползва от отклоненото й внимание и да влезе в търговския обект, за да открадне нещо. Промъкнал се в магазина и от служебната маса взел и пъхнал в носената от него найолонова торбичка мобилен телефон, оставен за служебно ползване. Магазинерката го забелязала и го попитала защо е вътре и какво е взел от магазина като настояла да отвори чантата си. Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Дадоха на съд извършител на грабеж"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d0%b1%d0%be%d0%b3%d0%be%d1%81%d0%bb%d0%be%d0%b2-%d0%be%d0%b1%d1%8f%d0%b2%d0%b8-%d1%87%d0%b5-%d1%84%d0%b5%d1%82%d1%85%d1%83%d0%bb%d0%bb%d0%b0%d1%85-%d0%b3%d1%8e/", "text": "Известен турски мюсюлмански богослов – професор Джеват Акшит, твърди, че проповедникът Фетхуллах Гюлен, обвинен за ръководител на осуетения опит за преврат преди 2 години, е починал в Америка, където е погребан, предаде БТА. В интервю във в. „Акит“ богословът твърди още, че Гюлен не е починал от естествена смърт, а е бил убит. И че е погребан в еврейското гробище в Ню Джърси. Турската страна знаела, че Гюлен е убит. Фактът бил регистриран в турските полицейски архиви, но американската страна го държала в тайна. „Ако Гюлен не беше умрял, досега турската полиция щеше да успее да го върне в Турция. Но сега американците искат турските власти да освободят пастора (Андрю Брънсън, който след 21 месеца в затвор бе поставен под домашен арест) и тогава ще предадат трупа на Фетхуллах Гюлен“, казва проф. Акшит. Богословът Акшит е известен с острите си нападки срещу Гюлен и неговото движение „Хизмет“. Той твърди, че много пъти е бил заплашван от неговите хора. Неотдавна турски медии съобщиха, позовавайки се на близки до движението „Хизмет“ източници, че Гюлен бил болен от рак. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Турски богослов обяви, че Фетхуллах Гюлен е убит"}
{"url": "https://trud.bg/%d1%85%d0%b0%d1%80%d0%b8-%d0%b8-%d0%bc%d0%b5%d0%b3%d0%b0%d0%bd-%d0%b2-%d1%81%d1%82%d1%80%d0%b0%d1%81%d1%82%d0%bd%d0%b0-%d1%86%d0%b5%d0%bb%d1%83%d0%b2%d0%ba%d0%b0-%d1%81%d0%bb%d0%b5%d0%b4-%d0%b8%d0%b3/", "text": "Херцогинята на Съсекс подкрепи принц Хари по време на благотворителна игра на поло. След победата Меган дари съпруга си със страстна целувка. 36-годишната херцогиня поздрави принца, след като отборът му победи с 5:4 по време на мача по поло, а Хари отбеляза два гола. Меган заложи на шик от 50-те години в тъмносиня рокля, чиято материя напомняше деним, от Каролина Херера. Ежедневният тоалет бе с остро деколте, къси ръкави и широк колан в талията, а надолу полата, която бе до средата на прасците, се разкрояваше свободно. Цялата статия с галерия от снимки вижте в  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Хари и Меган в страстна целувка след игра на поло"}
{"url": "https://trud.bg/%d1%86%d1%81%d0%ba%d0%b0-%d0%b2-%d0%b4%d0%b5%d0%b2%d0%b5%d1%82%d1%82%d0%b5-%d0%ba%d1%80%d1%8a%d0%b3%d0%b0-%d0%bd%d0%b0-%d1%80%d0%b0%d1%8f/", "text": "ЦСКА оцеля в деветте кръга на Ада, през които мина в последните години. Дойде време да се наслади на деветте кръга на Рая. За девет минути стадион „Българска армия“ изпепели австрийския „Адмира Вакер“ – 3:0. Кой ли е вярвал в това след инфарктните дузпи седмица по-рано срещу „Рига“? ЦСКА игра съвсем различно. Смело и нахъсано. Треньорът Нестор Ел Маестро майсторски взе първия си голям тест в Борисовата градина. Спечели огромен кредит на доверие след само четири официални мача. Кой още помни Фернандо Каранга, щом на терена е Мауридес? Бразилската деветка се отличи с асистенция и гол. Поне от първите два мача изглежда да е по-отборен футболист от Каранга. Защитникът Стивън Перейра за първи път започна титуляр и бе безгрешен. Крилото Жоржиньо също показа, че тепърва „червените“ ще се радват на играта му. Стабилен в център бе и Жанио Бикел. На нивото си игра Едвин Джеси. В атаката Кирил Десподов извървя своя път от Ада до Рая. От изпусната дузпа в Рига в 88-ата минута до двата прекрасни гола срещу „Адмира Вакер“. Наказанията на Тиаго Родригес, Кристиян Малинов и Николай Бодуров не смутиха ЦСКА. И още веднъж светната сериозната аларма за българския футбол – чужденците, знайни или незнайни, показват повече класа. Жалко… От твърди титуляри Малинов и Бодуров сега ще трябва да треперят, въпреки че са със статут на национали. Борислав Чорбаджийски явно скоро няма да бъде капитан на ЦСКА. Лентата падна от ръката му за сметка на Бодуров, а сега и на португалеца Рубен Пинто. Светлият лъч е включването на три български смени, при това на голобради момчета – Валентин Антов, Ангел Лясков и Тонислав Йорданов. Страхотно! От тях зависи минутите им на терена да стават все повече. В днешния глобализиран футбол отдавна отборите не се делят на местни и чужди. За шести път в историята си ЦСКА спечели с 3:0 в първия мач и винаги продължава. Но и тук нека сигналната лампа светне. Един от най-силните „червени“ състави през 80-те години срази „Омония“ класически, за да се промъкне с 1:4 на реванша в Никозия. Следващия четвъртък ЦСКА трябва да е умен като през второто полувреме. Не се хвърли еуфорично за още голове, а изпълни важната мисия – „Адмира Вакер“ да не вкара и да не „завръзва“ реванша. Серията от „тройки“ започна именно срещу австрийци. През 1973 година ЦСКА разгроми „Вакер“ (Инсбрук), спечели и реванша с 1:0, за да дойде отстраняването на еврошампиона „Аякс“. Най-славното 3:0 на „червените“ е срещу „Шахтьор“ (Донецк). Два пъти през 2010-а ЦСКА заби по три пъти в чуждата врата в първи мач, но срещу по-непретенциозни съпернници – североирландския „Клифтънвил“ и уелския ТНС. ЦСКА обича домакинства срещу австрийци. Успехът над „Адмира Вакер“ бе четвърти в София след „Вакер“ (Инсбрук), „Сваровски Тирол“ (2:0) и „Аустрия“ (3:2). Единствено „Рапид“ спечели в България с 2:0, но пък падна с 1:2 във Виена. Но пък само дуела от далечната 1973-а ЦСКА е излизал краен победител. Сега отстраняване на „Адмира Вакер“ е в графата „абсолютно задължително“. После ще дойде дуел с „Копенхаген“, който може сериозно да открехне вратата към чудото – групите на Лига Европа.", "date": "2018.07.27", "title": " ЦСКА в деветте кръга на Рая"}
{"url": "https://trud.bg/%d0%b5%d1%81-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b8%d1%82%d0%b5-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8-%d1%81%d1%8a%d1%81-%d1%81%d0%b0%d1%89-%d0%bd%d1%8f%d0%bc%d0%b0/", "text": "От Брюксел увериха, че предложените търговски преговори между Европа и САЩ няма да включват земеделието, в противоречие с твърдението, което американският президент Доналд Тръмп направи след срещата си с председателя на Европейската комисия Жан-Клод Юнкер във Вашингтон. Aмериканският държавен секретар по търговията Уилбър Рос обяви след срещата, че преговорите с ЕС няма да се ограничат само със соята, а ще обхванат и други земеделски продукти. „Земеделието не е част от търговската сделка, а само нещата, които са изрично споменати в съвместното изявление. В него се споменават фермерите и соята, но не и земеделието като цяло. Президентът Юнкер беше много ясен след срещата в София, че няма да преговаряме за земеделски продукти“, заяви говорителят на Европейската комисия Мина Андреева пред репортери в Брюксел по повод преговорите в Белия дом между председателя на Европейската комисия Жан-Клод Юнкер и държавния глава на САЩ Доналд Тръмп. САЩ ще „преосмислят“ митата за внос на стомана и алуминий от страните от Европейския съюз, които на свой ред ще се задължат да увеличат покупките на американска соя и втечнен природен газ, стана ясно след преговорите в Белия дом. Президентът на САЩ обяви, че Вашингтон ще изостави плановете си за налагане на нови тарифи срещу ЕС и ще работят за разрешаване на съществуващите различия в опит да бъде избегната търговската война. В съвместно изявление Тръмп и Юнкер също обявиха, че търговските партньори ще работят за премахване на тарифите за всички неавтомобилни промишлени стоки, ще засилят сътрудничеството в областта на закупуването на енергия и ще работят съвместно за реформиране на Световната търговска организация (СТО). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " ЕС: Търговските преговори със САЩ няма да включват земеделието"}
{"url": "https://trud.bg/%d0%b5%d0%bb-%d0%bc%d0%b0%d0%b5%d1%81%d1%82%d1%80%d0%be-%d0%b7%d0%b0%d0%bf%d0%be%d0%b2%d1%8f%d0%b4%d0%b0-%d1%81%d0%b5%d1%80%d0%b8%d0%be%d0%b7%d0%bd%d0%be-%d0%bd%d0%b0-%d1%80%d0%b5%d0%b2%d0%b0%d0%bd/", "text": "Нестор Ел Маестро не се поддаде на еуфорията, която цари в ЦСКА след 3:0 над „Адмира Вакер“. Сръбският треньор издаде заповед за сериозно отношение на реванша. „ Искам да играем, все едно първият мач е завършил 0:0 – каза Ел Маестро. – Ще е голяма грешка, ако си повярваме, че „Адмира Вакер“ е слаб и вече сме го отстранили. Това е отбор от първенство, което е по-силно от българското. Задължително трябва да бъдем професионалисти и да изиграем двубоя правилно. Съзнавам, че психологически след 3:0 е трудно.“ Ел Маестро видимо бе доволен от създалата се конкуренция в състава. Но допълни, че се надява тя да е само „здравословна и приятелска“. „ Обещах, че ще се реванширам на феновете ни за пропусната дузпа и го направих – добави Кирил Десподов. – Не мисля, че „Адмира Вакер“ може да ни изненада с нещо. Трябва време с Мауридес да създадем синхрон.“", "date": "2018.07.27", "title": " Ел Маестро заповяда: Сериозно на реванша!"}
{"url": "https://trud.bg/%d0%be%d1%82-%d0%b1%d0%b5%d0%bb%d0%b8%d1%8f-%d0%b4%d0%be%d0%bc-%d0%b7%d0%b0%d1%8f%d0%b2%d0%b8%d1%85%d0%b0-%d1%87%d0%b5-%d1%82%d1%80%d1%8a%d0%bc%d0%bf-%d0%b5-%d0%be%d1%82%d0%b2%d0%be%d1%80%d0%b5/", "text": "От Белия дом  заявиха, че президентът на САЩ Доналд Тръмп е отворен за посещение в Москва, след поканата на руския му колега Владимир Путин, предава AFP. „Президентът Тръмп очаква с нетърпение да приеме президента Путин във Вашингтон и е отворен към посещение в Москва, след като получи покана“, гласи изявлението на Белия дом. „Тръмп има желание за провеждане на срещи занапред и аз също съм готов“, бяха думите на Владимир Путин,   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " От Белия дом заявиха, че Тръмп е „отворен“ за посещение в Москва"}
{"url": "https://trud.bg/%d1%83%d0%b2%d0%b5%d0%bb%d0%b8%d1%87%d0%b8%d1%85%d0%b0-%d0%bf%d1%80%d0%b8%d1%81%d1%8a%d0%b4%d0%b8%d1%82%d0%b5-%d0%bd%d0%b0-%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8-%d0%b8%d0%b7%d0%bc/", "text": "След протест на Районна прокуратура – Велико Търново срещу първоинстанционна присъда, Окръжният съд увеличи размера на наложените наказанията на трима извършители на телефонна измама. Втората съдебна инстанция уважи искането на прокуратурата за отмяна на първоинстанционната присъда, като неправилна и явно несправедлива по отношение на размера на определените наказания на измамниците. На З. В. съдът увеличи наказанието от две години и четири месеца лишаване от свобода на пет години затвор. На З. Ж.  и Ц. П. съдът отмени наложените  условни наказания, като наложи от по една година  и четири месеца лишавана от свобода при общ режим. З.В., Ц. А. и З. Ж. са осъдени за това, че на 21 ноември миналата година във великотърновското село Пчелище, след предварителен сговор заблудили старица, че трябва да съдейства на полицейските органи за залавяне на престъпна група за измами и я „ужилили“ с 8000 лева. З. В. е извършил деянието при условията на опасен рецидив. Във въпросния ден тримата решили да извършат телефонни измами. Снабдили се с мобилни телефони и сим карти и започнали да звънят на различни стационарни номера в села от Община Велико Търново. Обвиняемите предварително се сговорили да въвеждат жертвите си в заблуждение, като се представят за служители на МВР и да разиграват сценарий, при който искат съдействие за залавяне на престъпна група, извършваща телефонни измами. Така З. В. се свързал с пострадалата жена, представил се за полицай, който работи по задържане на „телефонни измамници“, за което било необходимо да му съдейства. Малко по-късно й се обадил З. Ж., преправил гласа си на женски, като се представил за дъщерята й и обяснил, че е пострадала и трябват спешно пари за неотложна операция. Докато провеждала разговора на стационарния телефон, обвиняемите позвънили и на мобилния, на който „полицаят“ й казал да приготвя парите, за да може да хване измамниците. Пострадалата събрала всичките си пари и по дадените указания ги оставила до контейнер.  Решението не подлежи на обжалване и е влязло в сила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Увеличиха присъдите на телефонни измамници след протест на прокуратурата\t\t\t"}
{"url": "https://trud.bg/%d0%bd%d0%b0%d0%b4-1500-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%bf%d1%80%d0%b5%d1%81%d0%b5%d0%bb%d0%bd%d0%b8%d1%86%d0%b8-%d0%b2-%d1%81%d1%80%d0%b5%d0%b4%d0%b8/", "text": "Над 1500 мигранти са загинали от началото на годината във водите на Средиземно море на път за Европа, сочат нови данни на Международната организация по миграцията, цитирани от ТАСС. На брифинг в Женева говорителят на организацията Джоуел Милман съобщи, че броят на загиналите е 1504 и добави, че вече пета поредна година смъртността сред мигрантите по средиземноморския път надхвърля 1500. По думите на говорителя тази година до Европа по море са достигнали 55 001 кандидати за убежище, от които Испания е приела около 23 хиляди, Италия – повече от 18 хиляди и Гърция – над 15 хиляди. Испанската служба за спасяване и безопасност по море съобщи, че най-малко 505 мигранти са били спасени днес в района на Гибралтарския залив. Това е станало след 24 отделни спасителни операции, се казва в съобщението, предаде ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Над 1500 са загиналите преселници в Средиземно море от началото на годината"}
{"url": "https://trud.bg/%d1%81%d1%8a%d0%bc%d0%bd%d0%b5%d0%bd%d0%b8%d1%8f-%d0%b7%d0%b0-%d1%87%d1%83%d0%bc%d0%b0-%d0%b2-%d0%b4%d0%b2%d0%b0-%d0%b6%d0%b8%d0%b2%d0%be%d1%82%d0%bd%d0%be%d0%b2%d1%8a%d0%b4%d0%bd%d0%b8-%d0%be%d0%b1/", "text": "Два животновъдни обекта в Благоевградска област са под временна забрана за излизане и паша на овцете заради съмнения за чума по дребните преживни животни. Мярката е по-скоро превантивна, заяви пред   д-р Атанас Григоров, началник на отдел „Здравеопазване на животните“ от Областната дирекция на Българската агенция по безопасност на храните: „При най-малки съмнения, веднага взимаме проби, изпращаме в централната лаборатория. Правим принудителните мерки – възбрана на животновъдния обект, да не излизат на паша, докато не излязат резултатите. Имаме такива забрани, но това са превантивни мерки. В момента са на две места – до с. Места, с. Филипово има един обект, където сме пратили проби, и в Мусомище – Гоце Делчев, където също сме изпратили проби и чакаме резултат“. В момента се изпълнява държавната профилактична програма и това благоприятства ранното откриване на чумата по овцете и козите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Съмнения за чума в два животновъдни обекта в Благоевградско"}
{"url": "https://trud.bg/%d0%b7%d0%b0%d0%b3%d0%be%d1%80%d1%87%d0%b8%d1%87-%d0%b7%d0%b0%d1%81%d0%bb%d1%83%d0%b6%d0%b5%d0%bd%d0%be-%d0%bd%d0%b8-%d0%b1%d0%b8%d1%85%d0%b0-%d0%bd%d0%be-%d1%81%d1%8a%d0%bc-%d0%be%d0%bf%d1%82%d0%b8/", "text": "Златомир Загорчич, треньорът на „Славия“, призна, че „Хайдук“ е заслужавал да победи в първия мач между двата отбора в Лига Европа. Въпреки това, специалистът остава оптимист за реванша и шансовете на „белите“ за продължаване напред.  „Победата на „Хайдук“ е заслужена – заяви Загорчич. – Пропуснахме три добри възможности за гол. Ако една от тях бе влязла, тогава мачът можеше да тръгне по друг път. Благодарение Георги Петков успяхме да се измъкнем само с един отбелязан гол. Оптимист съм, вярвам в моя отбор и гледам позитивно към реванша. Насладих се на атмосферата в Сплит. В София това едва ли ще се повтори.“  Сашо Александров, изгонен за симулация, бе афектиран заради получения втори жълт и съответно червен картон в края на срещата.  „Такова нещо не съм виждал – избухна бранителят. – Съжалявам, че няма да играя заради този измислен втори жълт картон. И то за симулация в центъра на терена. Не е пред едно от двете полета, за да излъжа съдията. Може да съм се подхлъзнал”.", "date": "2018.07.27", "title": " Загорчич: Заслужено ни биха, но съм оптимист"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%ba%d0%b0-%d1%81%d0%b5-%d1%81%d0%b0%d0%bc%d0%be%d1%83%d0%b1%d0%b8-%d1%81%d0%ba%d0%b0%d1%87%d0%b0%d0%b9%d0%ba%d0%b8-%d0%be%d1%82-%d0%be/", "text": "40-годишна жена се е самоубила, скачайки от междуетажна площадка, намираща се между седмия и осмия етаж на блок в район „Южен“ в Пловдив. Това е съобщил говорителят на Областната дирекция на МВР пред „Фокус“. Сигналът за инцидента, станал на ул. „Димо Хаджидимов“ в града, е подаден малко след 06.00 часа тази сутрин. От полицията са категорични, че няма данни за насилие и става въпрос за самоубийство. Пристигналите на място лекари са констатирали смъртта на 40-годишната жена. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Пловдивчанка се самоуби, скачайки от осмия етаж"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d0%bf%d0%be%d0%b6%d0%b0%d1%80-%d0%b5-%d0%b8%d0%b7%d0%b1%d1%83%d1%85%d0%bd%d0%b0%d0%bb-%d0%ba%d1%80%d0%b0%d0%b9-%d0%b1%d0%b5%d1%80%d0%bb%d0%b8%d0%bd/", "text": "Силен горски пожар е избухнал недалеч от Берлин, край град Белиц във федерална провинция Бранденбург. Ситуацията може много бързо да се влоши заради силния вятър, предупреждават огнеборци. За момента положението с огнената стихия е овладяно. Близо 200 пожарникари участват в гасенето участват. Проблемът се усложнява от факта, че в горите на Бранденбург има много боеприпаси от епохата на Втората световна война, които могат да се взривят. Поради тази причина пожарникарите нямат достъп до много от засегнатите от огъня райони. „Имаме данни за експлозии“, заяви Раймунд Енгел, ръководител на противопожарната защита на Бранденбург. Заради пожара е спряно движението на ключовите магистрали №9 и №10, разположените в съседство пътища са се образували километрични задръствания. Движението на влаковете е без промяна. Властите не са предприели евакуация на жителите, въпреки че първоначално са имали подобни намерения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Горски пожар е избухнал край Берлин\t\t\t"}
{"url": "https://trud.bg/%d0%b2-%d0%b1%d0%b0%d1%80%d1%81%d0%b5%d0%bb%d0%be%d0%bd%d0%b0-%d0%b1%d0%b8%d0%bb%d0%b8-%d1%81%d0%b5%d0%ba%d1%81%d0%b8%d1%81%d1%82%d0%b8/", "text": "Футболният колос „Барселона“ бе определен за сексистки клуб. Това се случи след като се разбра, че женският отбор на каталунците пътувал в икономическа класа, докато Лионел Меси и компания били в първа по време на общ полет. Това не се хареса на различни институции, борещи се срещу половата дискриминация.  Двата отбора на „Барселона“ летяха за турне до САЩ. Подготовката бе дълго време популяризирана, тъй като за първи път мъжки и женски тим от един клуб пътуваха заедно. Всичко щеше да мине добре, ако футболисти от двете групи не започнаха да споделят снимки от полета в социалните мрежи. От тях се видя разликата в класите на местата.  „Има основателна причина хората да ни нападат – каза Жозел Вивес, говорител на „Барселона“. – Това обаче се случи, защото при наемането на чартъра не се очакваше и женският отбор да пътува. Гафът ще бъде коригиран и при завръщането от САЩ всички ще бъдат в първа класа.“", "date": "2018.07.27", "title": " В „Барселона“ били сексисти"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%be%d1%82%d0%bf%d1%83%d1%81%d0%ba%d0%b0-%d1%84%d0%b8%d0%bd%d0%b0%d0%bd%d1%81%d0%be%d0%b2/", "text": "Двама кандидати, заявили необходимост от финансово подпомагане, ще получат общински средства за извършване на инвитро процедури. Предложението, направено от общинска администрация, бе гласувано днес по време на редовно заседание на Общински съвет. За всеки от тях ще бъдат заделени по 4000 лева, съобщиха от общината. От началото на 2018 г. до този момент, общо 18 двойки са подпомогнати от Община Благоевград. Благодарение на политиката на кмета д-р Атанас Камбитов и екипът му, всяка година десетки семейства в Община Благоевград получават финансова помощ за извършване на инвитро процедури. В началото на март тази година, кметът на Благоевград д-р Атанас Камбитов бе награден за целенасочена политика на Община Благоевград в подпомагане на двойки с репродуктивни проблеми от Фондация „Искам бебе“ – Ангели на благодарността“ . Община Благоевград подпомага двойки с репродуктивни проблеми, които не отговарят на условията за национално финансиране или са над 43-годишна възраст.  Кандидатите трябва да са семейства или лица, живеещи на семейни начала, с репродуктивни проблеми на територията на община Благоевград. Необходимо е двойките да подадат молбата си в Деловодството на община Благоевград, откъдето могат да се снабдят и с необходимите приложения, които да попълнят. Те могат да бъдат намерени и на сайта на Община Благоевград – www.blgmun.com, в секция „Здравеопазване“, подсекция „Инвитро“. Личните данни на кандидата са конфиденциални. По предложението от кмета на общината д-р Атанас Камбитов кандидатите са вписани не по имена, а под „Заявител с Вх.№“. Средствата не се получават лично от заявителите, а се превеждат на съответните клиники, спрямо представения остойностен план на лечение.", "date": "2018.07.27", "title": " Община Благоевград отпуска финансова помощ на двама кандидати за инвитро процедури"}
{"url": "https://trud.bg/%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0-%d1%81%d0%b5-%d0%b1%d1%80%d0%be%d1%8f%d1%82-%d0%bd%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%be%d1%82-%d0%bf%d0%be%d0%b6%d0%b0/", "text": "86 аутопсии бяха направени, а труповете идентифицирани чрез ДНК тестове, след библейските пожари в Гърция. Според съдебния лекар Илия Бойокас, повечето от жертвите са изпепелени от пламъците, а малка част са удавени. Над 180 са ранените, като 11 от тях са в тежко състояние с опасност за живота, а десетки се смятат за изчезнали. Сред издирваните има и деца. Създадена е електронна платформа, където са качени снимки и информация за изчезналите. В района на трагедията вече описват щетите. Според първи оценки, около 2500 къщи са изгорели, или една на всеки четири, а около 4000 са понесли сериозни щети. Едва под 10% от имотите са били застраховани. Гръцкият министър на обществения ред Никос Тоскас, който подаде оставка, но тя не бе приета от премиера Ципрас, заяви, че анализ от сателитни кадри и проверки на терен навеждат на мисълта, че пожарът  . Прокуратурата започна разследване. Много от останалите живи и ранени животинки търсят изчезналите си стопани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Увеличава се броят на жертвите от пожара в Атина, все още няма виновни"}
{"url": "https://trud.bg/%d1%89%d0%b5-%d1%81%d0%b5-%d0%b8%d0%b7%d0%bb%d1%8a%d1%87%d0%b2%d0%b0%d1%88-%d0%bc%d0%b0%d1%87%d0%be%d0%b2%d0%b5%d1%82%d0%b5-%d0%be%d1%82-%d1%82%d1%80%d0%b5%d1%82%d0%b0-%d0%bb%d0%b8%d0%b3%d0%b0/", "text": "Българският футболен съюз и онлайн стрийминг платформата „MyCujoo“ подписаха тригодишен договор, според който двубоите от Трета лига ще се излъчват в реално време в интернет.  „От историческа гледна точка третодивизионният футбол е изключително важен за нас – заяви изпълнителният директор на компанията Педро Преса. – Съвместните ни дейности с португалската, датската и швейцарската федерации постигнаха огромен успех – а България, с 64 тима на това ниво, е сериозно предизвикателство от гледна точка на дигитализирането и популяризирането на нискоразредния футбол.“  Успоредно с видео съдържанието, от началото на новия сезон на платформата ще публикува и детайлни статистики за всеки един двубой.", "date": "2018.07.27", "title": " Ще се излъчват мачовете от Трета лига"}
{"url": "https://trud.bg/%d0%b0%d0%ba%d1%86%d0%b8%d0%b8%d1%82%d0%b5-%d0%bd%d0%b0-twitter-%d1%81%d0%b5-%d1%81%d1%80%d0%b8%d0%bd%d0%b0%d1%85%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%ba%d0%be%d0%bc%d0%bf/", "text": "Акциите на Twitter се понижават с над 16% на извънборсовия нерегулиран пазар преди старта на реалната търговия на Уолстрийт. Подобно на Facebook, Twitter също отчете намаляване на ежемесечния брой на своите потребители, като в същото време от компанията посочиха, че тази тенденция ще продължи и занапред с оглед на нейната политика за заличаване на акаунтите, произвеждащи т.нар. „фалшиви новини“, предаде  . Печалбата на компанията за второто тримесечие достигна 134 млн. долара, или по 17 цента за една акция при осреднени прогнози за печалба от 16 американски цента и след печалба за 56 млн. долара (8 цента на акция) точно педи година. Това означава, че голямата социална медия е на печалба за трето поредно тримесечие. В същото време продажбите на Twitter скочиха с 24% спрямо годината по-рано, достигайки 710,5 млн. долара, надшивайки прогнозите за приходи в размер на 696 млн. долара. Подобни на финансовите резултати на Facebook обаче, инвеститорите реагират много негативно на намаляващия брой клиенти. Според Twitter месечният брой на активните потребители се свил с един милион през периода април – юни, достигайки 335 милиона при очаквания за повишение с един милион, като това представлява първо понижение от второто тримесечие на 2107-а година. От компанията заявиха, че спадът на клиентите на социалната медия се дължи отчасти на „решенията, които взехме, за да дадем приоритет на заздравяването на нашата интернет платформа“. Twitter очаква тази тенденция на свиване на броя на потребителите да продължи и в бъдещ с оглед на политиката за прочистване на акаунтите, разпространяващи „фалшиви новини“. Новината за намаляване на клиентите на Twitter предизвика истински срив на акциите на компанията на нерегулирания пазар преди старта на реалната търговия на Уолстрийт. Акциите на Twitter се обезценяват с около 16% към ниво от 36 долара за една акция. Само ден по-рано акциите на Facebook също отбелязаха драматичен спад от близо 20%, изтривайки почти 120 млрд. долара от пазарната капитализация на водещата социална интернет медия.", "date": "2018.07.27", "title": " Акциите на Twitter се сринаха, след като компанията изтри един милион подозрителни акаунта"}
{"url": "https://trud.bg/%d0%b3%d0%be%d1%80%d0%b5%d1%89%d0%b0-%d0%b2%d1%8a%d0%bb%d0%bd%d0%b0-%d0%b2%d1%8a%d0%b2-%d1%84%d1%80%d0%b0%d0%bd%d1%86%d0%b8%d1%8f-%d0%b8-%d0%b3%d0%b5%d1%80%d0%bc%d0%b0%d0%bd%d0%b8%d1%8f/", "text": "Рекордна жега обхвана Германия. Температурите в страната достигат 39 градуса. Пожари избухнаха в няколко части на страната. Няма данни за загинали или пострадали. Властите предупредиха местните жители, че може да се наложи да бъдат евакуирани. Франция също е в плен на гореща вълна. Това доведе до рекордно потребление на електричество. Заради претоварване, трансформатор в предградие на Париж се запали и предизвика голям пожар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Гореща вълна във Франция и Германия"}
{"url": "https://trud.bg/%d0%b4%d1%8a%d0%b6%d0%b4%d0%be%d0%b2%d0%b5-%d0%b8-%d0%b3%d1%80%d1%8a%d0%bc%d0%be%d1%82%d0%b5%d0%b2%d0%b8%d1%87%d0%bd%d0%b8-%d0%b1%d1%83%d1%80%d0%b8-%d0%b4%d0%be-%d0%b2%d1%82%d0%be%d1%80%d0%bd%d0%b8/", "text": "С оглед на извънредните метеорологични явления, Гърция е в режим на готовност. Очакват се силни валежи, придружени с ветрове, градушки и катаклизми. Oт община Атина поискаха от търговците да премахнат от улиците всички предмети, които биха затруднили отводняването на дъждовната вода. Съветват се гражданите да не пътуват в следващите дни. Отворен е и 24-часов телефон 1595, на който гражданите могат да звънят за помощ. Катаклизми се очакват и в северна Гърция, и в района на Халкидики, където почиват доста българи. Нека бъдат внимателни. Съответно в българското посолство в Атина и генералното консулство в Солун има дежурни през цялото денонощие. Припомняме, че в четвъртък северните предградия на Атина се превърнаха в реки вследствие на обилни валежи. Показател за силния дъжд бе, че в рамките на няколко минути паркираните автомобили в района на квартал Маруси потънаха. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Дъждове и гръмотевични бури до вторник в Гърция"}
{"url": "https://trud.bg/72-%d1%87%d0%b0%d1%81%d0%b0-%d0%b0%d1%80%d0%b5%d1%81%d1%82-%d0%b7%d0%b0-15-%d0%b3%d0%be%d0%b4%d0%b8%d1%88%d0%bd%d0%b8%d1%8f-%d0%bd%d0%b0%d1%80%d1%8a%d0%b3%d0%b0%d0%bb-%d1%81%d1%8a%d1%83%d1%87%d0%b5/", "text": "72 часа арест получи  информира Канал 3. Даниaл беше обвинен от прокуратурата в опит за убийство. В четвъртък той нападна 16-годишно момче с нож и го намушка няколко пъти. По-късно в интернет изтече запис със самопризнания на момчето. Кадрите са заснети от негови приятели. Като причина за нападението Даниал посочил онлайн тормоз. Затова решил да си отмъсти. В неделя Софийският градски съд ще реши дали момчето ще остане за постоянно зад решетките. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " 72 часа арест за 15-годишния, наръгал съученик в столичния квартал „Надежда“"}
{"url": "https://trud.bg/%d0%b2%d1%82%d0%be%d1%80%d0%b8-%d0%b2%d1%8a%d0%b7%d0%b7%d0%b8%d0%b2%d0%b5%d0%bd-%d1%81%d1%8a%d0%b4%d0%b5%d0%b1%d0%b5%d0%bd-%d1%81%d1%8a%d1%81%d1%82%d0%b0%d0%b2-%d0%bf%d1%80%d0%b8%d0%b7%d0%bd%d0%b0/", "text": "Отново беше потвърдена от десетгодишната присъда срещу бившия директор на Националната разузнавателна служба, генерал Кирчо Киров, съобщават от държавното обвинение. На 24 юли друг състав на Военно-апелативния съд, след повторно разглеждане на делото потвърди присъдата в основната и част, касаеща вината и размера на наказанието. Съобразно този размер и разпоредбата на закона, срокът за лишаване от правото ген. Киров да заема ръководна длъжност е намален от 15 на 13 години. Отново е уважен гражданския иск на Националната разузнавателна служба за присвоената сума от над 4 милиона и 700 хиляди лева, с присъдените лихва и разноски по делото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Втори въззивен съдебен състав призна генерал Кирчо Киров за виновен"}
{"url": "https://trud.bg/%d0%b3%d0%be%d0%bb%d0%b5%d0%bc%d0%b8-%d0%b7%d0%b0%d0%ba%d1%8a%d1%81%d0%bd%d0%b5%d0%bd%d0%b8%d1%8f-%d0%bd%d0%b0-%d0%b2%d0%bb%d0%b0%d0%ba%d0%be%d0%b2%d0%b5%d1%82%d0%b5-%d0%bf%d0%be%d0%b4-%d0%bb%d0%b0/", "text": "Хората, пътуващи в тунела под Ламанша, днес трябва да се въоръжат с търпение заради закъснения от около час и половина поради проблеми с климатиците, предизвикани от горещата вълна, предаде Франс прес. „Днес е много натоварен ден, денят на масовото заминаване на почивка. В период на гореща вълна сме, а към това се прибавя проблемът с климатизацията на нашите влакове“, обясни говорителят на компанията оператор „Евротунел“. Обединеното кралство регистрира в четвъртък най-високите температури за годината. В тунела под Ламанша „закъсненията стигнаха до 4-5 часа, днес са около час и трийсет минути, само в посока от Великобритания. Това се обяснява с факта, че днес се движат всички влакови композиции“, добави говорителят. „Евротунел“ взе безпрецедентно решение да отмени двупосочните билети в рамките на един ден, за да намали потока от пътници. “Беше трудно решение, но е в полза на семействата, които заминават за две седмици“, коментира говорителят. Днес „Евротунел“ посъветва пътниците да си носят бутилки с вода. На децата се раздават вода и сладолед. В дългия 50 км тунел под Ламанша (38 км са под вода) се движат четири вида влакове: Евростар (Брюксел-Лондон и Париж-Лондон), товарни влакове, влакове, които транспортират туристически превозни средства (автомобили, мотоциклети, кемпери) и влакове, които превозват товарни автомобили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Големи закъснения на влаковете под Ламанша заради горещото време"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b5-%d0%bf%d0%be%d0%ba%d0%b0%d0%bd%d0%b8%d0%bb-%d1%82%d1%80%d1%8a%d0%bc%d0%bf-%d0%b2-%d0%bc%d0%be%d1%81%d0%ba%d0%b2%d0%b0/", "text": "Руският президент Владимир Путин заяви днес, че е поканил американския си колега Доналд Тръмп в Москва и че е готов да отиде във Вашингтон, но посочи, че са необходими благоприятни условия за реализирането на тези срещи, съобщи Ройтерс. Двамата лидери разговаряха в Хелзинки по-рано този месец, но Тръмп бе подложен на критики в САЩ заради поведението си на срещата. Говорейки пред журналисти в края на срещата на върха на БРИКС в Йоханесбург, Путин каза, че телефонните разговори между Москва и Вашингтон са недостатъчни и че двете страни се нуждаят от срещи, на които да разговарят по теми като ядрената сделка с Иран, конфликтите в Близкия изток, договори за контрол на оръжията. „Що се отнася до нашите срещи, аз разбрах много добре какво каза Тръмп. Той има желание да имаме още срещи. Готов съм за това. Нуждаем се от съществуването, създаването на подходящи условия (за тях – б.р.), включително в нашите страни“, каза Путин на пресконференция. „Готови сме за такива срещи. Готови сме да поканим Тръмп в Москва… Впрочем, той има такава покана, казах му за нея. Готов съм да отида във Вашингтон. Но пак ще повторя, ако са създадени правилните условия за работа“. След срещата в Хелзинки Тръмп съобщи, че е поканил Путин във Вашингтон наесен, но по-късно Белият дом уточни, че тази среща ще е догодина. Путин каза още, че е възможно да се срещнат с Тръмп в кулоарите на срещата на върха на Г-20 или друга международна среща. В коментар на критиките в САЩ към Тръмп за срещата им в Хелзинки Путин каза: „Въпреки трудностите, в този случай трудностите са свързани с вътрешната политическа ситуация в Съединените щати, животът продължава и нашите договорености също“ . „Голям плюс на президента Тръмп е това, че той се стреми да изпълнява своите обещания, преди всичко дадени на избирателите, на американския народ“, каза още Путин и отбеляза: „След избори едни или други лидери често забравят това, което са обещавали на народа, когато са ги избирали, а Тръмп – не“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Путин е поканил Тръмп в Москва"}
{"url": "https://trud.bg/%d0%b2%d0%b0%d1%80%d0%bd%d0%b0-%d1%87%d0%b5%d1%81%d1%82%d0%b2%d0%b0-140-%d0%b3%d0%be%d0%b4%d0%b8%d0%bd%d0%b8-%d0%be%d1%81%d0%b2%d0%be%d0%b1%d0%be%d0%b6%d0%b4%d0%b5%d0%bd%d0%b8%d0%b5/", "text": "140 години от Освобождението на Варна от турско робство бяха чествани  с празнична служба, военни почести и историческа възстановка в двора на Духовно-просветния център „Св. Архангел Михаил“, където на 27-ми юли 1878 г. местните хора са посрещнали руските войници, водени от ген. Аркадий Столипин. Събитието беше организирано от община Варна и Варненската и Великопреславска митрополия. Строят на почетния караул бе приет от командира на Военноморските сили контраадмирал Митко Петев. Варненският и Великопреславски митрополит Йоан отслужи благодарствен молебен. Цветя и венци пред паметника на руските воини бяха поднесени от областния управител Стоян Пасев, председателя на ОбС Тодор Балабанов и зам.-кмета Коста Базитов. Изложба „Българските опълченци и град Варна“, посветена на 27-ми юли – денят на Освобождението на Варна, е наредена край Слънчевия часовник на входа на Морската градина по инициативата  на дирекция „Култура и духовно развитие“. Фотографиите в изложбата са предоставени от Музея на Възраждането към Регионалния исторически музей – Варна. Сред тях могат да се видят изображения на опълченци, които са малко познати на варненци като Господин Иванов, Анастас Вангелов, Никола Савов, Андрей Андреев, Никола Корчев, Атанас Иванов, Желю Попов, Георги Сивков и други. 22-те фотографии и 4-те информационни табла са правени  в различни фотостудиа в България и чужбина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Варна чества 140 години Освобождение"}
{"url": "https://trud.bg/%d0%b4%d0%b0%d0%b3%d0%b5%d1%81%d1%82%d0%b0%d0%bd%d0%b5%d1%86-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0-%d0%bc%d0%b0%d0%ba%d0%b3%d1%80%d0%b5%d0%b3%d1%8a%d1%80-%d0%bd%d0%b0-%d0%b1/", "text": "Хабиб Нурмагомедов, шампион в смесените бойни изкуства на UFC в лека категория, предизвика на бой звездата Конър Макгрегър през ноември в Ню Йорк. През април ирландецът Конър организира нападение над автобус, превозващ състезатели. Сред тях бе и дагестанецът. Двама от бойците пострадаха. А преди дни Макгрегър се договори със съда и отърва затвор в Щатите. Но ще положи 5 дни обществен труд и ще лекува гнева си. „Радвам решението, защото иначе нямаше да мога да го накажа“, обяви Нурмагомедов, който има 26 победи от 26 срещи. „В затвора щеше да е много по-безопасен – коментира Али Абделазис, мениджър на Хабиб. – Ако има мач, Хабиб ще натупа задника на Макгрегър и ще извърши общественополезен труд!“", "date": "2018.07.27", "title": " Дагестанец предизвика Макгрегър на битка"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d1%80%d0%b0%d0%b7%d0%b1%d0%b8-%d0%bd%d0%b0%d1%80%d0%ba%d0%be%d0%be%d1%80%d0%b0%d0%bd%d0%b6%d0%b5%d1%80%d0%b8%d1%8f-%d0%b2-%d1%80%d0%b0%d0%b4/", "text": "Двама столичани са задържани за производство на наркотици при операция на служители от РУ – Радомир. Спецакцията е осъществена вчера, в радомирското с. Владимир. В хода й полицаите проверили частен имот, използван от 30-годишен столичанин, собственост на неговата майка. Това съобщиха от пресслужбата на МВР. Вътре се натъкнали на наркооранжерия, обособена в къщата и двора. Производствената дейност започвала от помещение за разсадъчен материал, преминавала през няколко оранжерии, парник, сушилния за обраните вече стръкове и обособен склад за готовата продукция. Лабораторията била оборудвана с кварцови лампи, вентилатори, климатизация, поливна система, специални машини за бране и сушене. Намерени и иззети са 104 зелени растения с височина от 25 до 250 см и голямо количество сухи стръкове канабис. Конфискувани са още специални торове и препарати за пръскане, машини и съоръжения. Задържани с полицейска мярка до 24 часа са двама мъже от София –  на 30 и 56 години, познати на органите на реда. Започнато е бързо производство, работата продължава под ръководството на Районна прокуратура – Радомир. Арестуваха двама софиянци за   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Полицията разби наркооранжерия в Радомирско, арестувани са двама софиянци"}
{"url": "https://trud.bg/%d0%bf%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2%d1%80%d0%b5%d0%bc%d0%b5%d0%bd%d0%b5%d0%bd-%d0%bc%d0%be%d1%81%d1%82-%d0%bd%d0%b0%d0%b4-%d1%80%d0%b5%d0%ba%d0%b0%d1%82%d0%b0-%d0%b2-%d1%81/", "text": "Днес в село Глогово, община Тетевен, бе поставен понтонен мост, който осигурява автомобилен достъп до откъснатите махали в селото. Това се случи, благодарение на министър Николай Нанков – Министър на регионалното развитие и благоустройството и със съдействието на Красимир Каракачанов – Зам. министър-председател по обществения ред и сигурността и Министър на отбраната, съобщават от община Тетевен. През втория ден от обявеното бедствено положение на цялата територия на община Тетевен, министър Николай Нанков посети село Глогово. Той каза, че ще бъде поставен понтонен мост, чрез който временно ще бъде възстановен достъпът до откъснатите махали в селото, прекъснат по време на падналите обилни валежи. Мостът бе поставен от екип на българската армия със съдействие на Кмета на Община Тетевен – д-р Мадлена Бояджиева и Областния управител на Ловеч – Георги Терзийски, които бяха на мястото. Там присъства и Свилен Русинов – Зам.-кмет на Община Тетевен. Хората от махалите видимо останаха доволни за бързите организационни действия на ръководството на Община Тетевен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Поставиха временен мост над реката в село Глогово"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%b8%d0%b7%d0%bb%d1%8f%d0%b7%d0%be%d1%85%d0%b0-%d0%b2%d1%8a%d0%b2-%d0%b2%d0%b0%d0%ba%d0%b0%d0%bd%d1%86%d0%b8%d1%8f/", "text": "Народните представители излязоха в лятна ваканция. Зам.-председателят на Народното събрание Явор Нотев удари последния звънец за тази пленарна сесия. Той насрочи следващото пленарно заседание за 4 септември от 13.00 часа. Първото заседание за новата пленарна сесия ще бъде извънредно, заради отбелязването на Съединението на Княжество България и Източна Румелия на 6 септември. Депутатите ще работят на 4 и 5 септември, а на 6 и 7 ще се приберат по избирателните си райони. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Депутатите излязоха във ваканция"}
{"url": "https://trud.bg/%d1%81%d1%82%d0%be%d1%82%d0%bd%d0%b8-%d1%80%d0%b0%d0%b7%d0%b4%d0%b5%d0%bb%d0%b8%d1%85%d0%b0-%d0%ba%d0%b0%d1%8f%d0%ba%d0%b0%d1%80%d0%b8%d1%82%d0%b5-%d0%be%d1%82-%d0%bc%d0%b5%d0%b4%d0%b0%d0%bb/", "text": "Денис Димитров и Радослав Стефанов останаха на стотни от медала на световното до 23 години по кану-каяк в Пловдив. Дуетът до последно си оспорваше третото място с лодката на Испания в каяка на 1000 метра, но не издържа на темпото и завърши на 4-то място, с пасив от 782 стотни. С титла се окичи двойката на Беларус (3:30,856), а среброто остана за чехите (3:31,206). Днес още една българска лодка ще има шанс да се бори за медалите на мондиала. Призьорът от световни и европейски първенства Ангел Кодинов ще атакува отличията в кануто на 200 метра. Стартът е от 12,56 часа. Националът не успя да се класира и за финалната надпревара на 1000 метра. Той спести сили в сериите заради късия спринт и завърши шести. Но на полуфинала малко не му достигна да продължи.  Още две български лодки се разминаха с финал. Димитър Петров бе лидер почти през цялата полуфинална гонка на 1000 м в кануто, но в последните метри изпусна водачеството. Същото се случи и с Иван Пенчев в каяка на 1000 метра. За първенството дойдоха впечатляващ брой състезатели – над 1200 от 69 държави. България е представена в 24 дисциплини. Последните стартове за разпределение на отличията са в неделя.", "date": "2018.07.27", "title": " Стотни разделиха каякарите от медал"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%bf%d1%80%d0%be%d0%b5%d0%ba%d1%82%d1%8a%d1%82-%d0%b7%d0%b0-%d1%81%d0%bf%d0%b0-%d0%b4%d0%b5/", "text": "Проектът на Министерството на туризма за създаване на 7 балнео- и СПА дестинации в страната, включително и Черноморска, е част от стратегията за утвърждаване на България като целогодишна дестинация. Инициативата се реализира съвместно с бранша и местната власт и е изключително важна за Черноморието, защото ще помогне хотелската база тук да се използва през четирите сезона. Това заяви във Варна министърът на туризма Николина Ангелкова на третата среща от поредицата дискусии за балнео- и СПА дестинациите, съобщиха от Министерство на туризма. Тя благодари на междуведомствената работна група по проекта, която анализира постъпилите от общините предложения по него, и за подкрепата на Българския съюз по балнеология и СПА туризъм. Целта бе да създадем база за дискусии с бизнеса, за да надградим вече създаденото и осигурим цялостен качествен продукт, подчерта министър Ангелкова. СПА дестинациите ще бъдат рекламирани на всички големи форуми с участието на министерството и в интернет платформата I love Bulgaria. Ведомството работи и по проект, който проучва актуалните нагласи в търсенето на туристическите продукти. Германските туристи например свързват България преди всичко с плажовете и почивка на море, а балнео- и СПА услугите заемат 5-о място в предпочитанията им. Това означава, че трябва да развиваме този вид туризъм и да засилим търсенето му, каза министър Ангелкова. И отбеляза информацията, получена от туроператора „Томас Кук“, че България е все по-предпочитана като дестинация и ръстът на туристите му е близо 30% спрямо миналата година. Министър Ангелкова обърна внимание и върху връзката между проекта за дестинациите и здравния туризъм. Сътрудничим си с Министерството на здравеопазването, което работи по транспонирането на Директивата за трансгранично лечение на пациенти. Надявам се, след като сложихме фокус върху здравния туризъм с проведената през миналата година в София първа международна конференция по тези въпроси, сега отново да ги обсъдим на второто й издание през октомври, каза министърът. Тя припомни, че България е изключително богата на минерални извори и заема второ място след Исландия по запаси. Чрез СПА дестинациите министерството подпомага усилията на общините и туроператорите. Целта е това, което вече е създадено като продукт, да бъде рекламирано още по-фокусирано и да привлича вниманието, включително с големия потенциал на Черноморието.  За да разширим крилата на активните сезони и да превърнем България в целогодишна туристическа дестинация, ние заложихме на три концепции, допълни министърът. Едната е свързана с разработените 8 културно-исторически дестинации, които функционират и увеличиха сериозно прираста на туристи. Другият проект, с който СПА дестинациите могат да се комбинират, е за 12-те винено-кулинарни. В срещата за СПА дестинациите във Варна участваха областните управители на Варна Стоян Пасев и на Добрич Красимир Кирилов, зам. областният управител на Бургас Владимир Крумов, кметове от всички черноморски общини, предприемачи, туристически организации и др. Министър Ангелкова благодари на кмета на Варна Иван Портних за ангажираността да се развиват туристически продукти от високо качество и изтъкна, че градът и регионът изцяло покриват представата за дестинация за 4 сезона. В отговор на въпроси от медиите министър Ангелкова посочи, че проверките по морето продължават много интензивно. Правят се средно по две инспекции на плажовете за спазване на съотношението между свободна и платена зона, включително и чрез замервания на геодезисти. При сигнали, че свободната зона не отговаря на изискванията, се прави и допълнителна инспекция. Проверката на Златни пясъци показа, че свободната зона е 52%, т.е. повече от регламентираната. За свободната зона на плаж „Несебър-юг“ също е направен мониторинг и там изискванията са спазени. Ще направим още един мониторинг, каза министър Ангелкова и увери, че продължават проверки и по хотелите, за да се следи как се изпълняват изискванията на Закона за туризма за съответствието между категорията им и качеството и обема на предлаганите услуги. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Министър Ангелкова: Проектът за СПА дестинации е начин базата по Черноморието да се ползва в четири сезона"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bc%d1%8a%d0%b6%d0%b5-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0/", "text": "Двама мъже загинаха при катастрофа между служебен автомобил на ВиК и моторист, станала около 15.00 ч. на изхода на Враца. Единият е 56-годишен служител на местното ВиК дружество, който е бил пътник в служебен автомобил на фирмата, информира  Автомобилът бил управляван от негов по-млад колега, който е пострадал тежко при произшествието. 22-годишният мотоциклетист се е ударил в една от вратите на служебния автомобил. Той е починал по-късно в болницата, предава  Причините за инцидента се изясняват. По първоначална информация става въпрос за движение с много висока скорост от страна на младежа. В този участък ограничението е 40 км/ч. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Двама мъже загинаха при катастрофа на изхода на Враца"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%b1%d0%b8%d0%bb-%d0%bd%d0%b0-%d0%b0%d0%b2%d1%82%d0%be%d0%bf%d0%b8%d0%bb%d0%be%d1%82-%d1%81-%d1%80%d0%be%d1%81%d0%b8/", "text": "Отборът на „Левски“ бил на автопилот в последната година. Такова мнение сподели освободеният румънец Нелуц Рошу. Той беше поредният играч, който нападна изгоненият от „Герена“ италиански треньор Делио Роси. Халфът заяви, че наставникът бил изключително слаб в професията си и резултатите го доказали. „Истината е, че той не харесваше моя стил, не оценяваше качествата ми – каза Рошу. – Имахме добър отбор в „Левски“, но нямахме треньор. Това е истината! Делио Роси има добра автобиография, защото е бил треньор на „Лацио“, „Сампдория“, „Дженоа“, много италиански отбори, но бе слаб! Той не знаеше нищо, бе старомоден, не правеше правилните тренировки. Никой не го харесваше.“ Преди Рошу още двама футболисти, които вече не са част от „Левски“ критикуваха начина на работа на Роси. „Той има много, много, много остарели методи, от които отказва да спре да прилага – каза Афонсо Фигейредо, който игра на „Герена“ под наем от „Рен“. – „Левски“ заслужава повече от него.“  Продаденият в Китай нападател Жуниор Мапуку също оплю Роси. „Не е на нивото на този клуб – каза голаджията след трансфера си през зимата. – Методите му са твърде остарели“. Не веднъж играчите на „Левски“ са се оплаквали пред ръководството от работата на Роси. Играчите обвиняваха именно италианеца за постоянните травми, които получаваха от тежки тренировки. Роси обаче категорично отказвал да промени начина си на работа, но за щастие на футболистите треньорът бе уволнен.", "date": "2018.07.27", "title": " „Левски“ бил на автопилот с Роси"}
{"url": "https://trud.bg/%d0%b2%d0%b5%d1%81%d1%82%d0%bd%d0%b8%d0%ba-%d0%b4%d0%b5%d1%80-%d1%89%d0%b0%d0%bd%d0%b4%d0%b0%d1%80%d0%b4-%d0%bd%d0%b5-%d0%be%d1%81%d1%82%d0%b0%d0%bd%d0%b0-%d1%81%d0%b2%d0%b5%d1%82/", "text": "Трудно, но не и невъзможно! Така определи Михаел Хорват, помощник-треньорът на „Адмира Вакер“, реванша срещу ЦСКА. Той води отбора в София, защото главният Ернст Баумайстер не пристигна заради кончина на член от семейството му. „ В нито един момент не успяхме напред – каза Хорват. – Позволихме им да ни атакуват много. В отбора на ЦСКА има изключително много качество. Вторият гол на българите ни пречупи. Ако бяхме вкарали поне веднъж, щеше да е друг реваншът“ В неделя „Адмира Вакер“ ще играе първи мач в първенството – виенско дерби срещу „Рапид“. „ Адиос, Европа!“, написа вестник „Кронен цайтунг“. „Каква горчива софийска нощ – продължава изданието. – Шансовете за класиране потънаха. Прекалено лесно ЦСКА вкара три гола през първото полувреме и всичко беше загубено.“ „ Не остана светлина за „Адмира“ – твърди в. „Дер Щандард“. – ЦСКА доминираше пред почти целия мач, въпреки че до първия гол не създаде положение. Нашият отбор за първи път улучи вратата в 57-ата минута. Твърде малко от „Адмира“, за да мечтае за класиране.“", "date": "2018.07.27", "title": " Вестник „Дер Щандард“:  Не остана светлина за „Адмира“"}
{"url": "https://trud.bg/%d0%b0%d1%80%d1%85%d0%b8%d1%82%d0%b5%d0%ba%d1%82%d0%b8-%d0%be%d1%82-%d1%88%d0%b5%d1%81%d1%82-%d0%b4%d1%8a%d1%80%d0%b6%d0%b0%d0%b2%d0%b8-%d0%be%d1%86%d0%b5%d0%bd%d1%8f%d0%b2%d0%b0%d1%82-%d0%bf%d1%80/", "text": "Реномирано жури, включващо архитекти от шест държави, оценява проектите от цял свят, подадени в международния архитектурен конкурс „Ново сърце за стария град”, който се провежда във Велико Търново. Професионалната надпревара е инициирана от кмета на Старата столица Даниел Панов и касае бъдещото изграждане на нов градски център, планиран върху територията на Старото военно училище. Условията на конкурса предвиждаха подаването на проекти да бъде до 20 юли. Предложенията трябваше да включват както градоустройствено решение за целия терен от 190 декара, така и проект за първата сграда – експозиционен център, чието строителство Община В. Търново е включила в инвестиционната програма по ОП „Региони в растеж” 2014-2020. 75 000 евро е наградният фонд в професионалното състезание. Журито е с председател проф. Георгий Станишев. Негови членове са арх. Андреа Д’Антраси /Италия/, Хеле Джул /Дания/, проф. Доминик Роялд /Франция/, проф. Андрю Йеомен /Англия/, Андрей Чернихов /Русия/, главният архитект на Велико Търново Николай Малаков и архитектите от Старата столица Лора Бъчварова и Юрий Любомирски. Журито вече разгледа на място терена на Старото военно училище и се запозна с особеностите на мащабната градска територия. Класираните проекти ще бъдат обявени в събота. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Архитекти от шест държави оценяват проектите за новия градски център на Търново"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%81%d0%be%d1%84%d0%b8%d1%8f-%d0%b4%d0%b0%d0%b2%d0%b0-6/", "text": "Общината дофинансира с 10 млн. лв. дейности, непокрити от НЗОК Тази година Столичната община инвестира 6 млн. лв. в общински болници и диагностично-консултативни центрове. Общо 15 ДКЦ-та получават средства от градската управа за ремонт и ново оборудване, съобщи кметът на София Йорданка Фандъкова. Освен това всяка година Столична община дофинансира общинските болници с 8 до 10 млн. лв. за медицински дейности, които не се покриват от НЗОК, информира столичният зам.-кмет Дончо Барбалов. Фандъкова и Барбалов провериха новото оборудване за отделението по неонатология в общинската Първа АГ болница “Света София”. Тази година инвестициите в болницата са 1 млн. лв. Купени са 10 неонатологични легла за новородени, които са в ранния адаптационен период. В момента се ремонтира покривът. Предстои обновяване на родилните зали и отделението по хирургия на млечната жлеза. Ще бъдат купени мамограф, ехограф и лапароскопско оборудване. В Първа АГ болница от за 2018 г. са се родили 1 370 бебета. “По Програма “Инвитро” на Столична община до момента има 9 родени бебета. Годишно Столичната община отделя 70 000 лв. за програмата”, каза Фандъкова. 6-те млн. лв за здравни заведения идват от продажбата на Общинска банка за 46 млн. лв. Освен в “Света София”, тази година общината инвестира и в апаратура и ремонти и в “Шейново”, където ще бъде обновена цялата сграда за близо 1 млн. лв. Нов рентгенов апарат ще бъде купен за XV ДКЦ в “Дианабад”. II МБАЛ ще бъде обновена цялата физиотерапия. В V МБАЛ ще бъде купена гастроентерологична апаратура. В IV МБАЛ предстои обновяване на апаратурата за 350 хил. лв. В момента основно се ремонтира на Банката за майчина кърма, за което от бюджета на общината са  осигурени 950 000 лв. Обновява се ВиК, отоплителната и електрическата инсталации, топлоизолация. Прави се цялостен вътрешен ремонт на сградата и облагородяване на пространството около нея.", "date": "2018.07.27", "title": " Кметът Йорданка Фандъкова: София дава 6 млн. лв. за ремонти на болници\t\t\t"}
{"url": "https://trud.bg/%d1%86%d0%b8%d0%bf%d1%80%d0%b0%d1%81-%d0%bf%d0%be%d0%b5%d0%bc%d0%b0%d0%bc-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b0-%d0%be%d1%82%d0%b3%d0%be%d0%b2%d0%be%d1%80%d0%bd%d0%be/", "text": "„Поемам политическа отговорност и ви призовавам да направите същото“, призова кабинета Алексис Ципрас по време на извънредното заседание, което бе свикано в 17.00 ч. „Не крия, че ме терзаят смесени чувства. Безпокойство за това дали действахме правилно в критичните моменти. Дали можехме да спасим още една душа. Управляваме държава, която е изградена от години върху изкривени и нездрави основи. Всички жилищни комплекси са създадени без никаква разпоредба за безопасност на жителите. Но тази държава се управлява от нас. Трябва да се притесняваме, ако не винаги сме правили всичко необходимо, за да го променим“, каза още в речта си гръцкият премиер. Очаквайте подробности! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Ципрас: Поемам политическа отговорност за пожарите"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%be%d1%82%d0%ba%d1%80%d0%b8-%d0%b4%d0%b8%d1%81%d0%ba%d1%83%d1%81%d0%b8%d1%8f-%d0%bc%d0%b8%d1%81%d0%b8%d1%8f-%d0%be%d1%81%d1%82%d0%b0%d0%b2%d0%b0%d0%bc/", "text": "Левите партии имат общи предизвикателства “Добре дошли в България, млади приятели от Словения, Сърбия, Албания, Румъния и Черна гора. Вие давате допълнителна сила на нашата Бузлуджа. Вие носите идеите и енергията на младите хора от вашите държави и заедно с нашите младежи ще обсъдим идеи, ще споделим различен опит, ще разговаряме за бъдещето ви”. Така лидерът на БСП Корнелия Нинова се обърна към участниците в Балканската младежка кръгла маса на тема “Мисия Оставам”. “Вие трябва да сте участници във вземането на решения и двигател на тяхното изпълнение”, каза още Нинова. Тя добави, че балканските леви партии са изправени пред общи предизвикателства – как да подобрят образованието на младите хора, как да намалят младежката безработица, как да създадат условия – младите хора да раждат и отглеждат децата си, да спортуват, да ядат чиста храна, да са здрави. Тя каза, че младежите ще споделят своя опит и даде  пример с направеното от БСП в България. “Предложихме европейска инициатива – културен чек. С него държавата дава възможност на всеки младеж до 18г. да посети концерт, да си купи книга, да иде на изложба”, уточни лидерът на социалистите.", "date": "2018.07.27", "title": " Нинова откри дискусия „Мисия оставам“ (обзор)\t\t\t"}
{"url": "https://trud.bg/%d0%bf%d0%be%d1%80%d0%be%d0%b9-%d0%bd%d0%b0%d0%b2%d0%be%d0%b4%d0%bd%d0%b8-%d0%b5%d1%82%d1%8a%d1%80%d0%b0/", "text": "Пороен дъжд наводни квартал Етъра в Габрово и повлече кални наноси по пътя към музея на открито. Обилен валеж е паднал и в квартал Радецки, под новостроящия се обходен път. Наводнени са мазета и приземни етажи в 15 къщи, информира  Екипи от Районната служба „Пожарна безопасност и защита на населението“ помагат на пострадалите за отводняването на помещенията. Пътят и водостоците, запушени от стеклите се кални маси от Балкана, се разчистват с техника на общинската фирма „Благоустрояване“. По данни на общинското звено за защита при бедствия, в следобедните часове в квартала Етъра са паднали приблизително 40 литра дъжд на квадратен метър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Порой наводни Етъра"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d0%ba%d0%be%d0%bb%d0%b0-%d0%b8-%d0%b0%d0%b2%d1%82%d0%be%d0%b1%d1%83%d1%81-%d0%bd%d0%b0-%d0%b3%d1%80%d0%b0/", "text": "Лек автомобил се удари в автобус на градския транспорт в София, съобщават от МВР. Инцидентът е станал на булевардите „Александър Малинов“ и „Андрей Ляпчев“. Сигналът е подаден в 18:50 ч. Трима пътници с леки оплаквания са откарани в болнично заведение за преглед. Пътни полицаи подпомагат движението на място на инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Катастрофа между кола и автобус на градския транспорт в София\t\t\t"}
{"url": "https://trud.bg/%d0%b2%d0%bb%d0%b0%d0%b4%d0%b8%d1%81%d0%bb%d0%b0%d0%b2-%d0%b3%d0%be%d1%80%d0%b0%d0%bd%d0%be%d0%b2-%d0%bc%d0%be%d0%b4%d0%b5%d0%bb%d1%8a%d1%82-%d0%b7%d0%b0-%d1%84%d0%b8%d0%bd%d0%b0%d0%bd%d1%81%d0%b8/", "text": "Моделът за финансиране на БНР и БНТ от фонд „Радио и телевизия“ е неприложим на практика, обяви министърът на финансите Владислав Горанов по време на парламентарния контрол. „Предвиденият модел за финансиране на радио и телевизионната дейност чрез заплащане на месечна такса, въз основа на всеки регистриран електромер, до момента не е намерил реализация, а и при първоначалната законодателна инициатива, според мен, не е бил добре обмислен“. От БСП се съгласиха, че законът за попълване на фонд „Радио и телевизия“ не е добре направен и предложиха дебат за финансирането на обществените медии. „Или да започнем да обмисляме заедно и със заинтересованите лица други писти за собствено финансиране“, каза Крум Зарков. Една от възможностите е либерализиране на модела за финансиране чрез реклама. Министър Горанов се съгласи на такъв дебат, но предупреди: „Трябва обаче да се има предвид и да се заяви отсега, че няма да е лесно изцяло субсидията от държавния бюджет да бъде заменена с такси, които се събират на друг принцип, дотолкова – доколкото общият размер на субсидията за двете медии надхвърля 100 милиона. Такъв ресурс, ако тръгне да се събира през такси, означава значителен, допълнителен ресурс да се иззема от потребителите на подобен тип услуга“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Владислав Горанов: Моделът за финансиране на БНР и БНТ от фонд „Радио и телевизия“ е неприложим"}
{"url": "https://trud.bg/%d0%bd%d0%be%d0%b2-%d1%86%d0%b5%d0%bd%d1%82%d1%8a%d1%80-%d0%bf%d0%be%d0%b4%d0%b3%d0%be%d1%82%d0%b2%d1%8f-%d0%ba%d0%b0%d0%b4%d1%80%d0%b8-%d0%b7%d0%b0-%d1%82%d1%83%d1%80%d0%b8%d0%b7%d0%bc%d0%b0/", "text": "От бранша искат повече пари за реклама Нов обучителен център към Министерство на туризма ще подготвя кадри за нуждите на бранша. Очаква се той да заработи по пилотен проект, който ведомството развива съвместно с Министерството на образованието и науката. В него за обучението на нови специалисти и преквалификацията им ще помагат експерти от професионалните училища у нас. Освен това в страната ще пристигат и обучители от школи в Испания и Португалия. Това съобщи министърът на туризма Николина Ангелкова на дискусия във Варна, организирана съвместно с в. “Труд”. Тя представи новите 7 спа дестинации, разработвани от ръководеното от нея ведомство заедно с представители на бранша. В Испания и Португалия например персоналът се обучава две седмици единствено как да посреща гостите с усмивка, така че да ги накара да се чувстват добре, да се върнат отново в дестинацията и да разказват за нея на свои приятели, обясни Ангелкова. Споразумения за гостуване на тези преподаватели са сключени още преди две години, а освен това у нас ще гостуват и изявени личности в областта си, които са се реализирали и могат да бъдат добър пример. Първоначално обучителният център към Министерството на туризма ще бъде основно за базови специалности, но след това ще разшири дейността си, така че да отговори на нуждите на бранша. Според сектора е нужно да бъде увеличен бюджетът на ведомството за реклама, така че новите спа дестинации, които трябва да бъдат готови през есента, да се промотират успешно. Хърватия разполага с бюджет от 50 млн. евро, докато средствата за промоция на България са едва 13 млн. лв., обясни председателят на Българския съюз по балнеология и спа Сийка Кацарова. У нас са инвестирани милиарди евро, имаме проекти на световно ниво, спа хотели и центрове, които са по-добри от тези в Италия, Франция, Словакия и Чехия, но ни липсва промоция, обясни Кацарова. И отчете, че създаването на новите 7 спа маршрута е стъпка в правилната посока. Проучване на основните туристически пазари показва, че туристическият ни продукт вече не се асоциира основно с евтина почивка, а България става все по-популярна като дестинация, която предлага качествен продукт на разумна цена. Балнео и спа секторът има огромен потенциал, а сред търсенията на германския пазар, който е основен за страната ни, това е третата причина за избор на България като дестинация, допълни Ангелкова. Министърът на туризма подчерта, че ръководеното от нея ведомство може да рекламира дестинации и курорти, но не и конкретни инвестиции. В други страни има опция държавата да рекламира и частни хотели и туроператори, но при специално приета тарифа и срещу заплащане в полза на държавата. Тази идея би могла да се обсъди от сектора на следващото заседание на Националния съвет по туризъм и при наличието на такъв интерес да се въведе и у нас, обясни Ангелкова. Чакат още по-сериозен ръст Варна отчита 31% повече гости Кръстина Маринова,  Труд, Варна Ръст на туристите с 31% само за първите 6 месеца на годината, отчита община Варна. Това обяви кметът на града Иван Портних по време на дискусия за представяне на 7-те нови спа маршрута, които се разработват от Министерство на туризма, организирана съвместно с в. “Труд”. Варна е в центъра на една от дестинациите с 15 курорта, които имат потенциал или развиват спа туризъм. Основната причина за ръста на туристите е програмата на общината, която има цел да превърне морската ни столица в 4-сезонна дестинация. Ръстът към момента е постигнат с налагането на целогодишна авиовръзка на морската столица с 10 дестинации. Очакванията ни са увеличението в броя на гостите през следващата година да е значително по-сериозно, обясни Портних. Разчитаме на община Варна и на летателната програма, която налага, защото тя води до реални резултати, обясни представителят на дружеството “Св. Св. Константин и Елена” Юлияна Василева. “Надяваме се тази инициатива на общината да продължи. Нужно е и да работим по-активно за рекламата, маркетинга и налагането на страната ни като дестинация, защото имаме какво да покажем на света”, категорична бе тя. Съчетават спа процедури с режим на хранене Специалисти с програма да преборят хъркането Сменят начина за привличане на туристи Към класическите спа пакети трябва да бъде добавен елемент на знанието, така че туристите да могат да научат нещо ново по време на спа ваканцията си. Това обясни зам.-ректорът на Медицинския университет във Варна Дора Костадинова. По този начин ще сме по-привлекателни като дестинация и по-полезни за своите гости, обясни тя.  И даде пример как спа и балнео процедурите могат да бъдат съчетани с режим на хранене, познания за определени храни, научаване на нови упражнения или програми за здраве, които могат да се практикуват и у дома, след като туристът си тръгне от своята ваканция. В момента експертите разработват специална програма за борба със сънната апнея, а в курорта Св. Св. Константин и Елена ще се проведе и специален конгрес по темата. Целта е след почивка с половинката да се завърнете у дома излекувани и без досадното хъркане, обясни Костадинова. Според председателя на Българската хотелиерска и ресторантьорска асоциация и на Съюза на хотелиерите в Златни пясъци Георги Щерев са похвални усилията на учебните заведения да създават кадри за туризма, но те са нужни на бизнеса сега, тъй като липсва добре подготвен персонал, включително и за спа индустрията. Според търговския директор на “Албена” АД Маргита Тодорова е добре, че се мисли за реклама на спа дестинациите, но е важно как ще се комуникира и как ще се стигне до крайния клиент, както и кои са важните пазари, на които да се промотираме. Тя бе категорична, че това трябва да става като се използват съвременните технологии и тенденции. Тодорова обясни, че маркетинговото название на черноморската спа дестинация – “Черноморска спа ривиера” не покрива възможностите, които се предлагат на туристите. Тя акцентира, че е задължително всеки отделен курорт да се рекламира със своите специфики, за да има по-голям ефект от промотирането на спа дестинациите. Главният архитект на Варна Виктор Бузев пък подчерта, че за да се привлекат сериозни инвеститори в родните курорти е нужно взаимодействие между институциите и приемане на общите устройствени планове на курортите.", "date": "2018.07.27", "title": " Нов център подготвя кадри за туризма\t\t\t"}
{"url": "https://trud.bg/100-%d0%bc%d0%b8%d0%bd%d1%83%d1%82%d0%b8-%d0%ba%d1%8a%d1%80%d0%b2%d0%b0%d0%b2%d0%b0-%d0%bb%d1%83%d0%bd%d0%b0-%d0%bd%d0%b0%d0%b4-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Малко над 100 минути над България ще грее кървава луна. Причината е най-дългото лунно затъмнение за века. У нас явлението ще започне в 21.24 ч. на 27 юли, а пикът му ще бъде от 22.30 ч. до 0.13 ч. на 28 юли, като естественият спътник на Земята ще бъде в червеникав цвят. Рядкото небесно явление ще може да се наблюдава най-добре в Източна Африка, Близкия изток и Централна Азия. По тези места затъмнението ще продължи над 6 часа, докато у нас то ще трае малко над час и половина. В Европа и Австралия Луната ще се вижда най-добре при изгрева и залеза ѝ. От НАСА уточниха, че най-доброто място за наблюдение в света ще бъде Етиопия. Предстоящото пълно лунно затъмнение е по-специално с това, че ще стане по време на пълнолуние, докато Слънцето, Земята и Луната ще са перфектно подредени в една линия, а конфигурацията се нарича опозиция или противопоставяне. Така Земята ще се застане точно между Луната и Слънцето, а сянката ѝ ще закрие напълно спътника, който ще мине почти през центъра на сянката на планетата. По същото време пък Марс ще бъде в такава позиция спрямо Слънцето, че също ще се вижда по-ярко и червено от обикновено. Червената планета ще е най-близо до Земята и ще може да се наблюдава цяла нощ и ще има най-голям блясък. На много места в страната обсерваториите в страната организират наблюдения. На Шуменското плато телескопите ще бъдат свързани с екрани, на които посетителите ще могат да наблюдават събитията в реално време. Народната астрономическа обсерватория и планетариум „Джордано Бруно“ в Димитровград също предлага наблюдение на пълно лунно затъмнение.   Д-р Никола Петров, директор на НАО „Рожен”: От 22.30 до 23.00 ч ще е най-интересният момент Георги Узунов,  Труд, Смолян – Господин Петров, на 27 юли ще има пълно лунно затъмнение, то ще е видимо ли в България и ще го наблюдавате ли от Националната астрономическа обсерватория на Рожен? – Не само от България, от цяла Европа ще може да се наблюдава, при хубаво време обаче. Разбира се и ние в НАО ще го гледаме и ще правим съответните измервания и оценки. Фазата на затъмнението ще почне след 21 часа, но максималното закриване на лунния диск от сянката на Земята ще е след 22.30 до 23.00 часа и тогава ще е най-интересният момент от фазата на лунното затъмнение. Луната ще се вижда оранжево-червена, но цветът зависи основно от състоянието на земната атмосфера. Да, Луната ще се закрива от Земята. – Какво още предстои? – По време на пълното лунно затъмнение Марс ще бъде най-близо до Земята, което не се е случвало от 2004-а г насам. Явлението се нарича „Опозитивен Марс”, което значи, че Слънцето, Земята и Марс ще са почти в една линия, от едната страна на Небесното светило. Лунните затъмнения не предизвикват кой-знае какъв патос и ентусиазъм в научните среди, но пък и не се случват всеки ден. Последното лунно затъмнение е било преди 2-3 години, но закриването на луната много по-често може да се види в живота на един човек отколкото слънчевите затъмнения, които се случват 3 пъти по-често от лунните. И тук ще отбележа, че лунните могат да се наблюдават в коридор от над 2000 километра, докато слънчевите са в коридор от 100-120 километра. Затова много по-често хората виждат лунните, а не могат да видят слънчевите затъмнения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " 100 минути Кървава луна над България\t\t\t"}
{"url": "https://trud.bg/%d1%82%d1%8a%d1%80%d1%81%d1%8f%d1%82-60-%d0%b4%d0%b5%d0%b3%d1%83%d1%81%d1%82%d0%b0%d1%82%d0%be%d1%80%d0%b8-%d0%bd%d0%b0-%d1%88%d0%be%d0%ba%d0%be%d0%bb%d0%b0%d0%b4/", "text": "Ще минат три месеца на обучение Италианската компания Ferrero търси 60 кандидати за дегустатори, които да тестват суровините за шоколадовите изделия на компанията, предаде Франс прес. По принцип тази мисия се поверява на хора от вътрешния персонал, но този път ще бъдат включени хора, които не работят в сектора. Дегустаторите ще опитват какаото, лешниковия прах и други полуготови продукти, влагани в крайната продукция. Щастливите избраници ще преминат през платено тримесечно обучение. Курсът ще започне през септември. В края на курса ще бъдат подбрани 40 души и те ще бъдат наети на договор за 4 часа седмично. Работното им ще бъде в Алба, където е седалището на Ferrero в Северна Италия.", "date": "2018.07.27", "title": " Търсят 60 дегустатори на шоколад"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b7%d0%b0%d0%bf%d0%bb%d0%b0%d1%88%d0%b8-%d0%b8-%d1%82%d1%83%d1%80%d1%86%d0%b8%d1%8f-%d1%81%d1%8a%d1%81-%d1%81%d0%b0%d0%bd%d0%ba/", "text": "САЩ ще наложат големи санкции над Турция заради продължителното задържане под стража на пастор Андрю Брънсън, велик християнин, семеен мъж и чудесен човек, написа в туитър Доналд Тръмп. Поводът за заплахата му е арестът в Турция на пастор Брънсън (53 г.) от Евангелистката презвитерианска църква. Той бе задържан през октомври 2016 г. в разгара на чистката, последвала опита за преврат срещу президента Реджеп Ердоган. Анкара обвинява пастора, че е част от мрежата на Фетхуллах Гюлен, сочен за организатор на неуспешния пуч, и че е шпионин на САЩ. „Не толерираме заплахи от никого“, каза в отговор турският външен министър Мевлют Чавушоглу. „Солидарността между Анкара и Москва кара някого да ревнува“, заяви Реджеп Ердоган на среща с руския си колега Владимир Путин, без да уточнява какво има предвид. Двамата разговаряха в Йоханесбург в рамките на форума на БРИКС (Бразилия, Русия, Индия, Китай, РЮА). На пресконференция Путин се обяви против всякакви икономически санкции. И съобщи, че е готов да посети Вашингтон за нова „полезна“ среща с Тръмп или да го покани в Москва.", "date": "2018.07.27", "title": " Доналд Тръмп заплаши и Турция със санкции"}
{"url": "https://trud.bg/%d0%bd%d0%be%d0%b2%d0%b8-%d0%bf%d1%80%d0%b0%d0%b2%d0%b8%d0%bb%d0%b0-%d0%b7%d0%b0-%d0%bf%d1%80%d0%b8%d0%b5%d0%bc-%d0%b2-%d0%b7%d0%b0%d0%b1%d0%b0%d0%b2%d0%b0%d1%87%d0%ba%d0%b8%d1%82%d0%b5/", "text": "Квотата за социални критерии става 40% Промени в наредбата за прием на деца в общинските детски градини и в подготвителните групи в училищата в София прие Столичният общински съвет. Промените предвиждат и да се увеличи отново квотата за прием на деца по социални критерии от 30% на 40% от общия брой на свободните места. Намаляването й бе прието тази година с цел да успеят да се запишат повече малчугани по общите критерии, обаче, тази квота до не успя гарантира приема на братчетата и сестричетата при по-големите деца. Ще има и допълнителен надпланов прием за деца в общинските ясли и забавачки. Той ще се осъществява от работна група, назначена от кмета на София и с представители на родителски, работодателски и синдикални организации. Намалява се административната тежест за родителите, като по-голямата част от критериите за прием ще се удостоверяват по служебен път. Във връзка със задължителното предучилищно образование за децата на 5-годишна възраст, тези от тях, които посещават почасова организация в детските градини автоматично ще бъдат приемани в целодневна организация, след навършване на необходимата възраст.  Представените в детските заведения документи при записване ще се съхраняват 10 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Нови правила за прием в забавачките"}
{"url": "https://trud.bg/%d1%81%d0%b0%d1%89-%d0%b3%d0%be%d1%82%d0%be%d0%b2%d0%b8-%d0%b7%d0%b0-%d1%83%d0%b4%d0%b0%d1%80-%d1%81%d1%80%d0%b5%d1%89%d1%83-%d0%b8%d1%80%d0%b0%d0%bd-%d0%b8%d0%bd%d1%84%d0%be%d0%b3%d1%80%d0%b0%d1%84/", "text": "Наказателни мерки срещу Техеран от 6 август  Американското правителство се готви да бомбардира ирански ядрени обекти още през август, твърдят високопоставени източници от австралийските служби, цитирани от националната телевизия Ей Би Си. Според анонимните източници Доналд Тръмп вероятно е в “готовност” да удари Ислямската република. В подобна операция САЩ може да разчитат помощ от разузнаванията на Австралия и Великобритания, но едва ли на пряка военна помощ. Новината идва на фона на все по-изострящ се конфликт между Техеран и Вашингтон, след като през май президентът Доналд Тръмп изтегли страната си от международната сделка за ядрената програма на Иран от 2015 г. US лидерът даде срока 6 август т.г., в който се връщат санкции над Иран. По-тежки наказателни мерки ще влязат в сила през ноември. Сред тях са санкции в енергетиката и за търговията с ирански петролни компании, както и за банковия и финансовия сектор. Основна цел на Вашингтон е да съкрати до нула приходите на Иран от петрол след 4 ноември. В гневна реакция иранският “Корпус на стражите на Ислямската революция” предупреди, че ще затвори ключовия Ормузки проток (виж графиката) за транспортиране на нефт. През последната седмица се вихри истинска война на думи между висши ирански политици и Доналд Тръмп. Президентът на Иран Хасан Рухани заяви, че Тръмп трябва да избере между “майката на всички войни” и мира. Тръмп реагира в туитър със заплахи за “невиждани последствия”. Топ ирански военни на свой ред обявиха, че са готови за военен сблъсък. Седмицата на словесния конфликт бе предшествана от началото на американска кампания, която цели да подкопае доверието на иранците в режима в Техеран, който US дипломат №1 Майк Помпейо сравни с “мафия”.  Все пак австралийският премиер Малкълм Търнбул се опита да омаловажи информацията за предстоящ удар срещу Иран, като заяви, че тя не идва от значим правителствен източник.", "date": "2018.07.27", "title": " САЩ готови за удар срещу Иран (инфографика)\t\t\t"}
{"url": "https://trud.bg/%d0%bf%d0%b5%d1%82%d0%be-%d0%b8%d0%b7%d0%b4%d0%b0%d0%bd%d0%b8%d0%b5-%d0%bd%d0%b0-%d0%bf%d0%bb%d0%b5%d0%bd%d0%b5%d1%80-%d0%bf%d0%be%d0%b4-%d0%bc%d0%be%d1%82%d0%be%d1%82%d0%be-%d0%bc%d0%b5/", "text": "Заместник- кметът по култура и хуманитарни дейности на община Благоевград Христина Шопова откри петото издание на пленер за съвременно изкуство, заедно с Иван Милушев- директор на Градска художествена галерия и Сашо Стоицов- куратор на пленера. Тази година инициативата се провежда под мотото „Механично смесване на култури“. В двора на къщата музей на Георги Измирлиев в старинния квартал „Вароша“ се събраха жители и гости на града, за да станат част от симпозиума по живопис. Заместник- кметът приветства гостите, организаторите и художниците от името на кмета на община Благоевград д-р Атанас Камбитов. „Със сигурност нашият град ще ви мотивира и провокира да направите прекрасни творби, на които ние след това да се насладим. Поздравявам организаторите, за усилията, които полагат ежегодно, защото, за да се случи всичко това, са необходими много усилия. Благодаря наистина, че съумяха в годините да докажат, че този пленер си заслужава. Всяка година допълваме фонда на галерията с едни прекрасни картини и вярвам, че ще продължим да го правим. Пожелавам Ви едно прекрасно време и с ентусиазъм да творите и направите едни необикновени творби. На добър час!“ каза още Христина Шопова. Пленерът е посветен на изразяването чрез живописната медия като носител на съвременни идеи и послания. Кураторът Сашо Стоицов изказа благодарности на Община Благоевград за добрата съвместна работа. Участие в симпозиума по живопис Благоевград 2018 взимат творци като Борис Колев, Борис Сергинов, Георги Георгиев- Jorras, Йордан Панков- J Pank, Камен Старчев, Красимир Кръстев- Rassim, Любен Домозетски, Людмил Лазаров, Надежда Олег Ляхова, Пенка Минчева, Пламен Ковачев и Радослав Нинов. Те ще покажат актуални технологии и методи на работа в живописта и различни стратегии на съвременното изкуство. Всеки любител на изкуството може да види картините, рисувани по време на пленера в Градска художествена галерия от 3 август, където ще бъдат изложени. Всички произведения ще бъдат подарък за фонда на ГХГ- Благоевград.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Пето издание на пленер под мотото „ Механично смесване на култури“ откриха в квартал „Вароша“ в Благоевград"}
{"url": "https://trud.bg/36-%d0%bc%d0%b8%d0%bb%d0%b8%d0%be%d0%bd%d0%b0-%d1%87%d1%83%d0%b6%d0%b4%d0%b8-%d1%82%d1%83%d1%80%d0%b8%d1%81%d1%82%d0%b8-%d1%81%d0%b0-%d0%bf%d0%be%d1%81%d0%b5%d1%82%d0%b8%d0%bb%d0%b8-%d0%b1%d1%8a/", "text": "3 644 791 чуждестранни туристи са избрали дестинация България за първите шест месеца на 2018 г. Така за периода януари-юни тази година се отбелязва ръст от 8,9%  спрямо същия период на 2017 г., по данни на информация на Националния статистически институт, съобщиха от министерство на туризма. Само през юни 2018 г. чуждестранните посещения у нас нарастват с 4,7 на сто в сравнение със същия месец на миналата година. През юни 2018 г. 1 208 397 чуждестранни туристи са били в страната ни. „Данните са потвърждение, че ръстът на туризма е устойчив и България се утвърждава като предпочитана дестинация, която предлага качествена услуга на разумни цени.  За нас е много важно гостите ни, видели за пръв път страната, да се върнат отново“, коментира министърът на туризма Николина Ангелкова. Класацията за входящ туризъм за шестте месеца на 2018 г. се оглавява от Румъния с 575 609 визити и 21,1 на сто увеличение спрямо същия период на миналата година. Втора позиция заема Гърция с 523 046 посещения, а на трето място се нарежда Турция, откъдето са дошли 318 735 туристи. Значителни ръстове се отбелязват от повечето от пазарите, включени в топ 50 на класацията, в сравнение с първите 6 месеца на 2017 г. Гостите от Великобритания са с 19,2% повече, от Полша се отбелязва 38,4% ръст, от Израел – 27,6 на сто увеличение. От Украйна ръстът е с 24 на сто, а от Франция и Испания чуждестранните посещения нарастват съответно с 20,8% и 22,7%. Пътуванията на български граждани в чужбина през юни 2018 г. са 677,3 хил., или с 9.4% над регистрираните през юни 2017 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " 3,6 милиона чужди туристи са посетили България за половин година\t\t\t"}
{"url": "https://trud.bg/%d1%80%d0%b8%d0%ba%d0%b0%d1%80%d0%b4%d0%be-%d1%81-%d0%bf%d1%8a%d1%80%d0%b2%d0%be-%d0%b2%d1%80%d0%b5%d0%bc%d0%b5-%d0%b2-%d0%bf%d1%8a%d1%80%d0%b2%d0%b0%d1%82%d0%b0-%d1%81%d0%b2%d0%be%d0%b1%d0%be%d0%b4/", "text": "Даниел Рикардо бе най-добър в първата свободна тренировка за Гран при на Унгария от Формула 1. Втори след пилота на „Ред Бул“ остана Себастиан Фетел („Ферари“) с пасив от 0,079 секунди. А тройката допълни Макс Верстапен (“Ред Бул”). Температурата на пистата бе 52 градуса, а пилотите побързаха да завъртят обиколките, за да изпреварят гръмотевичната буря. Ожесточена битка имаше към края между „Мерцедес“ и „Ферари“, но Фетел сложи меките гуми и изпревари конкуренцията. Ниското сцепление на пистата „Хунгароринг“ допринесе за грешки от доста състезатели. Асът на „сребърните стрели“ Люис Хамилтън блокира своите гуми в началото на завой №1, като най-бързата обиколка му отреди пето място. След него се нареди съотборникът му Валтери Ботас. Стартът в Унгария ще определи кой ще остане лидер в класирането преди лятната ваканция.  Хамилтън, който е водач в подреждането, е рекордьор по победи на „Хунгароринг“ -пет. От действащите пилоти успехи имат още Фернандо Алонсо (2003), Кими Райконен (2005), Даниел Рикардо (2014) и Себастиан Фетел (2015, 2017). В последния старт Фетел допусна грешка под проливния дъжд и напусна състезанието, което му коства и водачеството. А стартът в Германия бе спечелен от Хамилтън, тръгнал 14-ти и финиширал първи.", "date": "2018.07.27", "title": " Рикардо най-бърз в първата свободна тренировка"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b4%d0%b0%d0%b4%d0%b5-%d1%81%d1%82%d0%b0%d1%80%d1%82%d0%b0-%d0%bd%d0%b0-%d0%ba%d0%be%d0%bb%d0%be%d0%b5%d0%b7/", "text": "Въпреки дъжда , председателят на БСП Корнелия Нинова даде старта от Габрово на колоездачното състезание за купа „Бузлуджа“. Тази година има над 100 участници. Състезанието се провежда за трета година по инициатива на БСП и вече е част от националния календар на дисциплината. В него ще се включат колоездачните клубове от Габрово, Казанлък и др, съобщават от партията. Тази година състезанието се провежда в 4 възрастови категории – до 18 години, от 18 до 35 години, от 35 до 50 години, над 50 години. На победителите от всички категории ще бъдат връчени награди от лидера на БСП Корнелия Нинова. Ще бъде връчено и специално отличие на името на един от най-големите колездачни деятели в последните години – Васил Дянков, на чиято памет е посветена проявата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Корнелия Нинова даде старта на колоездачното състезание за купа „Бузлуджа“"}
{"url": "https://trud.bg/%d1%82%d0%be%d1%87%d0%b0%d1%82-%d1%81-%d1%84%d0%b5%d0%ba%d0%b0%d0%bb%d0%ba%d0%b8-%d1%80%d0%b0%d0%b7%d0%bb%d0%b8%d0%b2-%d0%b2-%d1%80%d0%b5%d0%ba%d0%b0%d1%82%d0%b0-%d0%bd%d0%b0-%d0%b0%d1%85%d0%b5%d0%bb/", "text": "Разлив в река Ахелойска паникьоса местните жители. Остра миризма се разнесла из околността. От кметството веднага алармирали екоинспекцията в Бургас. „Бях на място, дори с колегите влязохме с лодка в реката. действително става дума за тънък филм- слой, който мирише на нефтопродукт. Поставили сме буйове, така сме го локолизирали за да предотвратим влизането му в морето. В момента го източваме с фекалки“, каза пред „Труд“ Тонка Атанасова, директор на РИОСВ. Според специалистите, извършителят е неизвестен. Вероятно строител или рибар е измил туба или съдове, които са били пълни преди това с бензини и е излял отпадната вода в реката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.27", "title": " Точат с фекалки разлив в реката на Ахелой"}
