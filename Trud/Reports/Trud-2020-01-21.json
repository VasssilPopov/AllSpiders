{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d1%82%d1%80%d0%b0%d0%bd%d1%81%d0%bf%d0%be%d1%80%d1%82%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%bf%d1%80/", "text": "Транспортната комисия в ЕП гласува днес споразумението, което беше постигнато през декември по пакета „Мабилност“. Очаква се окончателното гласуване на пакета на второ четене да бъде през май. Преди да влезе в сила той трябва отново да бъде одобрен и от транспортните министри на държавите членки, съобщава  . Сега надеждите са насочени по-скоро в оценката, която Европейската комисия обеща да прави за въздействието върху околната среда на някои от мерките от пакета „Мобилност“. Оценката на Европейската комисия ще бъде извършвана от експерти на самата комисия, а не от външни фирми, и се очаква тя да приключи до няколко месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tЕвропейската транспортна комисия прие споразумението по пакета „Мобилност“\t\t\t"}
{"url": "https://trud.bg/%d0%b2%d0%ba%d1%81-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%bc%d0%be%d0%bb%d0%b1%d0%b0%d1%82%d0%b0-%d0%b7%d0%b0-%d1%80%d0%b5%d0%b3%d0%b8%d1%81%d1%82%d1%80%d0%b0%d1%86%d0%b8%d1%8f-%d0%bd/", "text": "Върховният касационен съд потвърди решението на Софийския градски съд за отказ от регистрация на партията „Няма такава държава“ с лидер Слави Трифонов. В мотивите си ВКС подкрепя по-долната инстанция, че използването на цветовете на трибагреника в логото на партията е незаконно. Магистратите отхвърлят аргумента на адвокатите на Трифонов, че и други партии имат бяло, зелено, червено в символите си. „С оглед въведения от касатора и от представителя на ВКП довод за регистрация на други политически субекти, в чиито символи се съдържат елементи на националното знаме, съдебният състав на ВКС изцяло споделя изразеното в обжалвания съдебен акт разбиране, че евентуалната незаконосъобразна регистрация на друга политическа партия (партии), която е допусната от регистърен съд в нарушение на чл. 5, ал. 1 от ЗПП, не може да е основание за възприемането ú като приложима съдебна практика, която по съображения, черпени от принципа за равенство на политическите субекти, да бъде продължена и чрез обжалвания съдебен акт“, мотивира се тричленката върховни съдии. Решението не подлежи на обжалване. Съобщението на съда: С Решение № 1/21.01.2020 г., постановено по т. дело № 33/2020 г., тричленен състав на Върховния касационен съд (ВКС)   (СГС) от 06.12.2019 г. по ф. д. № 60/2019 г., а именно да отхвърли молбата за регистрация на политическа партия „Няма такава държава“ на Слави Трифонов. Решението не подлежи на обжалване. Делото пред ВКС е образувано по касационна жалба на председателя на политическата партия „Няма такава държава“ и по протест на Софийската градска прокуратура (СГП) срещу решението на СГС, с което е отхвърлена молбата за вписване на партията в публичния регистър на политическите партии. Отказът е мотивиран с нарушаване на забраната по чл. 5, ал. 1, пр. 1 от Закона за политическите партии („политическите партии не могат да използват в своите символи герба или знамето на Република България“). Прието е, че символът на партията по начина на словесното му описание в Устава ú – „отворена човешка длан в син цвят, в която са интегрирани цветовете бяло, зелено, червено“, допълнително изяснен с негово графично изображение, не опровергава породеното от вида му съмнение, че е използвано националното знаме. Тричленният състав на ВКС приема, че касационната жалба и подаденият от СГП протест са неоснователни. Основният спорен въпрос, поставен за разглеждане в касационното производство, е дали със символа на новоучредената партия е осъществен съставът на нарушението по чл. 5, ал. 1, пр. 1 от Закона за политическите партии (ЗПП). Съдебният състав на ВКС изцяло споделя съображенията на СГС, с които е аргументиран отказът за регистрация. В мотивите се посочва, че в чл. 15, ал. 2 и ал. 3 от Закона за държавния печат и националното знаме на Република България (ЗДПНЗРБ) са определени елементите на националното знаме. Описанието е допълнително детайлизирано в Приложение № 2 към закона. Според съдебния състав на ВКС съпоставени описаните в закона и в приложението елементи на българското национално знаме с установеното в хода на делото съдържание на символа на новоучредената партия дават основание да се приеме, че изводът на регистърния съд за осъществено нарушение на чл. 5, ал. 1 пр. 1 от ЗПП е законосъобразен и в съгласие с доказателствения материал по делото. Върховните съдии сочат, че в последователната и непротиворечива до момента практика на ВКС, свързана с приложението на чл. 5, ал. 1 от ЗПП и изразена и в посоченото в обжалвания съдебен акт решение по т. д. № 700/2016 г. на І т. о. на ВКС, е възприето разрешението, че самото формално използване на съществените елементи и цветове на националния герб и знаме, в комбинация, която обуславя значително сходство с тях, също съставлява нарушение на чл. 5, ал. 1, пр. 1 от ЗПП. „С тази практика, безусловно споделяща се от настоящия съдебен състав, СГС се е съобразил, като е приел, че за нарушаване на забраната на чл. 5, ал. 1, пр. 1 ЗПП е достатъчно внушението на използвания символ да е силно, а не символът да е напълно идентичен със знамето“, пишат върховните съдии. Според тях наличието на формирана практика на ВКС по приложението на конкретната визирана разпоредба от ЗПП, която е надлежно оповестена в сайта на съда значително преди предприетото учредяване на политическа партия „Няма такава държава“, по отношение на която нито касаторът, нито представителят на Върховната касационна прокуратура (ВКП) доказват да съществува обществена и правна необходимост от изоставянето ú, респективно от нейното осъвременяване, изключва да е основателно твърдяното в жалбата и в протеста противоречие, което поради създадена непредвидимост на съдилищата да нарушава върховенството на закона и обусловения от него принцип на равенство на политическите субекти. С оглед въведения от касатора и от представителя на ВКП довод за регистрация на други политически субекти, в чиито символи се съдържат елементи на националното знаме, съдебният състав на ВКС изцяло споделя изразеното в обжалвания съдебен акт разбиране, че евентуалната незаконосъобразна регистрация на друга политическа партия (партии), която е допусната от регистърен съд в нарушение на чл. 5, ал. 1 от ЗПП, не може да е основание за възприемането ú като приложима съдебна практика, която по съображения, черпени от принципа за равенство на политическите субекти, да бъде продължена и чрез обжалвания съдебен акт. „Визираният в касационната жалба и протеста принцип, както законосъобразно е счел СГС, изисква равно прилагане на закона по отношение на всички правни субекти, а не равното му неприлагане по отношение на същите“, категорични са върховните съдии. При преценка съизмеримостта на последиците от неспазване на установената забрана от страна на новоучредената политическа партия, съдебният състав на ВКС съобразява факта, че касаторът има възможност да заяви отново искане за регистрация, като изпълни и изискването, установено в чл. 5, ал. 1 от ЗПП. Следователно, доколкото отказът за регистрация не е твърде драстична мярка, както изрично се посочва и в практиката на Европейския съд по правата на човека, не би могло да се счете, че не съществува достатъчна причина по критериите на чл. 11 от ЕКПЧ, за да се откаже исканата регистрация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tВКС отряза партията „Няма такава държава“ на Слави Трифонов\t\t\t"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%bc%d0%b8%d0%b3%d1%80%d0%b0%d1%86%d0%b8%d0%be%d0%bd%d0%bd%d0%b0%d1%82%d0%b0-%d0%bd%d0%b8-%d1%81%d0%b8%d1%81%d1%82%d0%b5/", "text": "Бритaнcкият прeмиeр Бoриc Джoнcън зaяви, чe имигрaциoннaтa cиcтeмa на страната му cлeд Брeкзит щe пocтaви „хoрaтa прeд пacпoртитe“, тaкa чe дa ce извлeчe нaй-дoбрoтo oт cвeтa. Тoй утoчни, чe cиcтeмaтa щe cтaнe пo-cпрaвeдливa и щe трeтирa хoрaтa пo eдин и cъщи нaчин, нeзaвиcимo oткъдe идвaт. В cъщoтo врeмe към бритaнcкoтo прaвитeлcтвo бяхa oтпрaвeни нoви призиви oт грaждaни нa EC дa им бъдaт издaвaни физичecки дoкумeнти кaтo дoкaзaтeлcтвo, чe имaт прaвo дa прeбивaвaт в Oбeдинeнoтo крaлcтвo cлeд Брeкзит. Джонсън изтъкнa, чe излизaнeтo нa страната му oт EC oзнaчaвa крaй нa прeфeрeнциaлнoтo трeтирaнe нa имигрaнтитe oт Eврoпa. „Кaтo пocтaвямe хoрaтa прeд пacпoртитe щe мoжeм дa привлeчeм нaй-тaлaнтливитe oт цeлия cвят, нeзaвиcимo oткъдe идвaт“. Cвoбoднoтo движeниe нa хoрa мeжду Oбeдинeнoтo крaлcтвo и EC щe нacтъпи cлeд крaя нa прeхoдния пeриoд в крaя тaзи гoдинa. Прaвитeлcтвoтo кaзвa, чe щe въвeдe имигрaциoннa тoчкoвa cиcтeмa пo пoдoбиe нa тaзи в Aвcтрaлия oт януaри 2021 гoдинa. Cпoрeд тaзи cиcтeмa, жeлaeщитe дa рaбoтят в cтрaнaтa щe пoлучaвaт тoчки нa бaзaтa нa прoфecиoнaлнитe им умeния и личнитe им кaчecтвa. Пo принцип вcички ocнoвни пaртии ca зa cиcтeмa, ocнoвaвaщa ce нa умeниятa нa имигрaнтитe, нo въпрocът e дaли прaвитeлcтвoтo иcкa дa уcтaнoви кoнтрoл кaтo oпрeдeли някaкъв лимит зa приcтигaщитe – нeщo, c кoeтo прeдишнитe прaвитeлcтвa прeтърпяхa прoвaл. Нa прaктикa иcтинcкaтa пoзиция нa прaвитeлcтвoтo oщe нe e яcнa, a дo крaя нa гoдинaтa ocтaвaт 11 мeceцa. Пoлитичecкитe нaблюдaтeли ce нaдявaт прeз cлeдвaщитe ceдмици дa cтaнaт извecтни oтгoвoритe нa мнoгo въпрocи, cвързaни c имигрaциятa cлeд кaтo cпeциaлнo cъздaдeнa прaвитeлcтвeнa кoмиcия излeзe c дoклaд. Думитe нa Бoриc Джoнcън бяхa пocрeщнaтa рaдушнo oт aфрикaнcкитe лидeри, нo eврoпeйcкитe грaждaни нe ca мнoгo oбнaдeждeни oт пoлитикaтa нa влacтитe. Нoв дoклaд пoкaзвa, чe дeвeт нa вceки дeceт грaждaни нa EC прeдпoчитaт дa им бъдe издaдeнa кaртa прeд дигитaлнo дoкaзaтeлcтвo зa тeхнитe прaвa cлeд Брeкзит, кoятo дa им пocлужи прeд рaбoтoдaтeлитe, бaнкитe или хaзяитe. Т.e. тe иcкaт дa рaзпoлaгaт c физичecки дoкумeнт кaтo дoкaзaтeлcтвo зa тяхнoтo прaвo дa ocтaнaт в cтрaнaтa. Нaй-гoлямoтo прoучвaнe пo рoдa cи, прaвeнo cрeд грaждaни нa EC, нa Eврoпeйcкaтa икoнoмичecкa зoнa и нa Швeйцaрия в Oбeдинeнoтo крaлcтвo пoкaзвa, чe cтрaхът oт диcкриминaция, зaгубa нa идeнтичнocт и прoдължaвaщo нeдoвeриe към жeлaниeтo нa влacтитe дa гaрaнтирaт пoжизнeнитe им прaвa, пoрaждaт ceриoзнa зaгрижeнocт. Миниcтeрcтвoтo нa вътрeшнитe рaбoти oбaчe твърди, чe дигитaлнaтa cиcтeмa e пo-дoбрa oт физичecки дoкумeнт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tБорис Джонсън: Миграционната ни система след Брекзит ще пocтaви хoрaтa прeд пacпoртитe\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b0%d0%ba%d0%be-%d0%b5%d0%b2%d1%80%d0%be%d0%bf%d0%b0-%d0%b8%d1%81%d0%ba%d0%b0-%d0%b5%d0%bd%d0%b5%d1%80%d0%b3%d0%b8%d0%b9%d0%bd%d0%b0-%d1%81%d0%b8%d0%b3%d1%83%d1%80/", "text": "Европейските държави трябва да се стремят към енергийна сигурност, а САЩ са готови да помогнат на своите съюзници да постигнат тази цел. Това обяви американският президент Доналд Тръмп в изказване по време на Световния икономически форум в Давос. „Призоваваме нашите приятели в Европа да използват енергийни доставки от САЩ, за да постигнат истинска енергийна сигурност“, заяви американският държавен глава. В същото време той подчерта, че в момента страната му „произвеждат нефт и газ повече от всяка друга държава в света“. Вашингтон многократно е заявявал, че европейските държави трябва да се откажат от руския газ, включително от проектите „Северен поток 2“ и „Турски поток“. Представители на американската администрация твърдят, че Москва чрез тези проекти преследва и политически цели. Много експерти смятат, обаче, че американският газ би бил много по-скъп от руския. „Америка преуспява. Америка процъфтява и да, Америка отново печели, както никога досега“, похвали се той. Тръмп отбеляза, че американската икономика е била в „доста слаба“ форма, когато той е влязъл в Белия дом и че анализаторите са очаквали рецесия по време на неговото президентство, но че действията на неговата администрация са гарантирали, че това няма да се случи. Той благодари на чуждестранните компании за техните инвестиции в Съединените щати. „За всеки бизнес, който търси място за успех няма по-добро място от САЩ“, добави Тръмп. Американският президент рекламира търговските споразумения с Китай, Мексико и Канада като „най-големите търговски сделки, правени някога“ и отбеляза, че те са „справедливи и реципрочни“ и представляват модел за търговските сделки през 21-ви век. Тръмп посочи, че отношенията с Китай „никога не са били по-добри“, като в същото време той се похвали с личните си контакти с китайския президент Си Дзинпин, определяйки ги като „забележителни“. Пекин се ангажира да харчи 200 милиарда долара за внос на услуги и на промишлени стоки от САЩ, като сумата може да достигне „близо 300 милиарда долара, когато се свърши цялата работа“, заяви Тръмп. Според него тарифите за китайските стоки са били необходими, за да бъде приключена „първата фаза“ от търговската сделка, като той добави, че преговорите за втората фаза „ще започнат скоро“ и че по време на тези преговори ще останат в сила повечето съществуващи митнически тарифи. „Катастрофалното“ търговско споразумение НАФТА (NAFTA) беше заменено с „невероятната“ сделка USMCA“, заяви американският президент, визирайки новата тристранна търговска сделка между САЩ, Мексико и Канада. Президентът Тръмп също така обяви, че САЩ ще се присъедини към инициативата за един трилион дървета, стартирана по време на Световния икономически форум в Давос. Пред глобалните политически и бизнес лидери в швейцарския курорт той отново критикува Федералния резерв на САЩ, отбелязвайки, че е понижил американките лихвени проценти прекалено бавно, докато преди това ги е повишил прекалено бързо. Тръмп се похвали с ръстовете на фондовия пазар, откакто той беше избран за президент и заяви, че негова администрация изгражда икономика, която „работи за всички“. „Американският модел през 21-ви век е пример за модел, насочен повече към „трудещите се, гражданите и семействата“, посочи президентът на САЩ. Той също така обяви за приоритет обучението на американската работна сила по отношение на изкуствения интелект, квантови изчисления и 5G мрежите. След речта си Доналд Тръмп планира да се срещне със световни лидери и бизнес ръководители, които също участват на Световния икономически форум в Давос. Белият дом не посочи конкретните бизнес лидерите, с които Тръмп възнамерява да се срещне, но отбеляза, че той трябва да проведе разговори във вторник и в сряда с лидерите на Ирак, Пакистан, Швейцария и на иракския самоуправляващ се кюрдски регион, както и с основателят на форума в швейцарския курорт. Тръмп също така ще проведе и първата си среща с новия председател на Европейската комисия Урсула фон дер Лайен. Тази среща може да се окаже и най-съществената, имайки предвид редица несъгласия на Тръмп с европейската търговска и данъчна политика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tТръмп: Ако Европа иска енергийна сигурност, трябва да вкарва газ от САЩ\t\t\t"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82%d0%b8-%d0%bd%d0%b0-%d0%bc%d0%b0%d1%88%d0%b8%d0%bd%d0%b8%d1%81%d1%82%d0%b8%d1%82%d0%b5-%d0%be%d1%82-%d1%85%d0%b8%d1%82%d1%80%d0%b8%d0%bd%d0%be-%d0%b8/", "text": "Оправдателни присъди за двамата обвиняеми машинисти по делото „Хитрино“ Димитър Михнев и Радослав Петков поискаха от съда техните защитници във вторник. Очаква се в сряда Окръжният съд в Шумен да излезе с присъда по мегаделото. Както „Труд“ писа, прокуратурата обвинява подсъдимите за причинена смърт по непредпазливост на 7 души при управление на жп. състав, а на други 14 човека за нанесени тежки и средни телесни повреди. Като единствена причина за случилото се обвинението сочи превишената скорост – два пъти над допустимите 40 км/ч, а именно 78 км/ч. Прокурор Маргарита Георгиева вече поиска наказание към максимума, предвиден по НК – към 20 г. затвор. Същото наказание във вторник поиска и адвокат Николай Димитров, защитник на частните обвинители. И подчерта, че случаят е особено тежък, а жертвите са загинали по особено мъчителен начин от задушаване, притискане, овъгляване. „Никой не оспорва, че състоянието на железния път е лошо, но затова е имало такова ограничение от 40 км/ч. Вещите лица казват, че ако то е било спазено, е нямало да има дерайлиране на влака“, коментира Димитров. По думите му първопричината за настъпване на инцидента е високата скорост, с която се е движила неуправляемо влаковата композиция. Всичко друго са последствия – дерайлирането, взрива и запалването. Пред съда той коментира, че в локомотива е имало кенчета от бира, но те не са изследвани. Алкохолна проба на машинистите е взета чак в 14 часа. Според него машинистите или са спали или са си правили експеримент. Освен максимално наказание и лишаване от право да бъдат машинисти, защитата поиска и мерки „задържане под стража“ за Михнев и Петков, за да не се укрият. Защитата на машинистите възрази остро на казаното. Според тримата адвокати, още в досъдебното производство не са събирани доказателства дали железният път не е причината. Според адвокат Димитър Стефанов, течът на пропилен не води до нищо, възпламеняването води, то е нанесло огромните щети. Делото обаче, така и не изяснява кое запалва газа. Дали печка в една от къщите, дали искра от контактната мрежа при подадено напрежение от подстанцията. \nПред съда във вторник говори и Шенай Ахмедова, която загуби син и съпруг на фаталния 10 декември 2016 г. „Защо до сега не си поемат вината?.. Нека да ми върнат мъжа и детето“, обърна се тя към съда и машинистите. Очаква се на произнасяне на присъдата да присъстват всички потърпевши. 30 дела се водят от граждански ищци за претърпяни неимуществени вреди в Софийски градски съд. Претенциите са за няколко милиона лева. Отделно се водят дела за 2 млн.лв. имуществени вреди, каза адвокат Николай Димитров. И пита защо Министерство на финансите не са предприели все още никакви действия да съберат минимум 5 млн.лв., отпуснати от държавата за ликвидиране на щетите в Хитрино. В последната си дума пред съда във вторник машинистите Михнев и Петков заявиха, че съжаляват за тежките последици, но и двамата молят за оправдание. Съдът ще се произнесе в 15:30 часа в сряда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tАдвокати на машинистите от „Хитрино“ искат оневиняване\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%b0%d0%bd%d0%b4%d0%b6%d0%b5%d0%b9-%d0%b4%d1%83%d0%b4%d0%b0-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f%d1%85%d0%b0-%d0%b7%d0%b0-%d0%b5/", "text": "Премиерът Бойко Борисов разговаря с президента на Полша Анджей Дуда в Давос в рамките на Световния икономически форум. Това съобщиха от правителствената информационна служба. Двамата обсъдиха засилването на двустранните отношения на политическо и икономическо ниво, както и ключови теми от международния дневен ред. Акцент в разговора им беше европейската перспектива на страните от Западните Балкани, която е във фокуса на „Берлинския процес“. От тази година съпредседатели на инициативата са България и Република Северна Македония, а миналата година домакин бе Полша. Бойко Борисов и Анджей Дуда бяха категорични, че евроатлантическото бъдеще на страните от Западните Балкани означава сигурност, стабилност и просперитет за региона. На срещата беше отбелязана необходимостта от още по-активното насърчаване на добросъседските отношения и регионалното сътрудничество, което е от ключово значение за цяла Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tБорисов и Анджей Дуда разговаряха за европейската перспектива на страните от Западните Балкани\t\t\t"}
{"url": "https://trud.bg/%d1%81%d1%82%d0%b0%d1%80%d0%be%d0%b7%d0%b0%d0%b3%d0%be%d1%80%d1%81%d0%ba%d0%b8%d1%82%d0%b5-%d0%b0%d0%ba%d1%83%d1%88%d0%b5%d1%80%d0%ba%d0%b8-%d0%b8-%d0%b3%d0%b8%d0%bd%d0%b5%d0%ba%d0%be%d0%bb%d0%be/", "text": "Лекарите и акушерките в трите специализирани клиники в Стара Загора получиха много поздравления за професионалния си празник – Деня на родилната помощ, известен още като Бабинден. Той беше отбелязан разчупване на пита и поливане на ръцете в специализираната клиника в УМБАЛ „Проф. д-р Стоян Кирковнич”. Завеждащият клиниката доц. Николай Лазаров, благодари на целия екип за всеотдайния труд и пожела на новото място да има еволюция на новия живот. „Пожелавам Ви много здраве, с много търпение да помагате на децата и родилките в техните първи стъпки“ – каза Красимира Чахова, зам.-кмет на Община Стара Загора. Сред гостите в МБАЛ „НиаМед“ бяха зам.-кметът Иванка Сотирова и д-р Антония Тодорова, началник отдел „Здравеопазване и социални дейности“. Д-р Николай Христов, създател и собственик на болницата, съобщи, че за трета поредна година има ръст на раждаемостта. Само от началото на годината новородените са вече 37. И тук беше спазена традицията с измиването на ръцете и разчупване на питката. Бабинден беше честван и в акушеро-гинекологичното отделение на МБАЛ „Тракия“. От два месеца в него има специално табло, на което пациентите оставят своите послания към докторите и акушерките. „Приемете поздравите на кмета Живко Тодоров за Вашия всеотдаен труд. Всички Вие сте много важни, защото дарявате живот. По данни на служба ГРАО през изминалата година са се родили 2789 старозагорчета, а от началото на годината до вчера са проплакали още 138 бебета. Ако трябваше да оставя послание на таблото бих написала: „Благодаря Ви, че сбъднахте една моя мечта“ – каза Милена Желева, зам.-кмет на община Стара Загора, която също е станала майка в това отделение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tСтарозагорските акушерки и гинеколози отбелязаха Бабинден\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0%d1%80%d0%b8%d1%82%d0%b5-%d0%b2-%d0%b5%d0%bb%d0%b5%d0%bd%d0%b0-%d0%b7%d0%b0%d0%bf%d0%be%d1%87%d0%bd%d0%b0%d1%85%d0%b0-%d1%80%d0%b0%d0%b1%d0%be%d1%82%d0%bd%d0%b8/", "text": "„Прегръдка за теб, прегръдка за мен и денят става от слънце озарен“. С това послание второкласниците от СУ „Иван Момчилов“ в Елена във вторник раздаваха прегръдки на близки, познати и не толкова познати, на своите съученици. \nМеждународният ден на прегръдката – 21 януари се отбелязва в училището от няколко години. Верни на традицията, децата от класа на Светлана Василева и Радина Маринова дойдоха и в общината, за да напомнят, че възрастните могат да се прегръщат без притеснение, а една прегръдка ще забави оборотите на забързаното им ежедневие. Топли и силни прегръдки раздадоха децата на кмета инж. Дилян Млъзев, на неговите заместници и на десетки общинари. Г-н Млъзев благодари на второкласниците за чудесното настроение в началото на работния ден и подари на всяко дете книжка с приказка. Учениците припомниха на възрастните важни истини за прегръдката. Учените са установили, че човек се нуждае ежедневно от около 13 прегръдки. Затова, откакто са тръгнали на училище, децата и техните учителки се прегръщат всеки учебен ден. Международният ден на прегръдката води началото от 1986 г. в САЩ и за негов инициатор се приема пастор Кевин Заборни. Датата не е избрана случайно. Статистиката сочи, че между Коледа и Свети Валентин хората се чувстват най-самотни и точно по това време имат най-голяма нужда от прегръдка на техен близък или дори от непознат. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tОбщинарите в Елена започнаха работния ден с топла прегръдка\t\t\t"}
{"url": "https://trud.bg/%d1%81%d0%bb%d0%b0%d0%b2%d0%b8-%d1%82%d1%80%d0%b8%d1%84%d0%be%d0%bd%d0%be%d0%b2-%d0%bf%d1%80%d0%b0%d0%b2%d0%b8-%d0%bf%d0%b0%d1%80%d1%82%d0%b8%d1%8f-%d0%b8%d0%bc%d0%b0-%d1%82%d0%b0%d0%ba%d1%8a%d0%b2/", "text": "„Днес Върховният касационен съд отказа регистрацията на партия „Няма такава държава“, защото използвала цветовете на българското знаме. Ами, добре. Това ли измислихте? Е, много сте умни, няма що! Така ли мислите, че ще ни спрете? С боички и с наименования? Важно е съдържанието, а не опаковката“, коментира Слави Трифонов  . „Затова, ние, същите хора, със същите идеи, със същото съдържание и със същите намерения, ще регистрираме нова партия. С ново име и други цветове! Влизам в регистрация на партия, която ще се нарича „Има такъв народ“ и в логото си ще има съвсем други цветове. Чакам ви да видя какво ще измислите сега“, заявява Трифонов, подписвайки се като „свободен гражданин със свободен дух“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tСлави Трифонов прави партия „Има такъв народ“\t\t\t"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%bc%d1%8a%d0%b6%d0%b0-%d1%83%d0%b1%d0%b8%d0%bb-%d1%81%d1%8a%d0%bf%d1%80%d1%83%d0%b3%d0%b0%d1%82%d0%b0/", "text": "Окръжният съд в Кюстендил постанови мярка за неотклонение „ “ за 64-годишния Сашо Драганов от Кюстендил, обвинен в убийството на съпругата си, предаде  . Престъплението бе извършено на 18 януари в кв. „Герена“ в Кюстендил. Съдът счете, че може да се направи обосновано предположение, че обвиняемият е извършител на престъплението, за което е привлечен като обвиняем. По делото има данни, които сочат, че смъртта на пострадалата е в резултат на домашно   Според съдията по делото е налице и опасност от извършване на друго престъпление. По делото са налице и доказателства за предприети от обвиняемия мерки по заличаване на следите от престъплението. Налице са доказателства за трайно влошени отношения с пострадалата му съпруга, изразяващи се в системно физическо и психическо насилие. Определението може да се обжалва или протестира пред Софийски апелативен съд в 3-дневен срок. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tОставиха в ареста мъжа, убил съпругата си в Кюстендил\t\t\t"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%bc%d1%8a%d0%b6-%d0%b1%d0%bb%d1%83%d0%b4%d1%81%d1%82%d0%b2%d0%b0%d0%bb-%d1%81-14-%d0%b3%d0%be%d0%b4%d0%b8%d1%88%d0%bd%d0%b0-%d0%b4/", "text": "27-годишният Октай З. е задържан за срок до 72 часа от Районната прокуратура в Разград, която му повдигна обвинения за блудство с 14-годишна годишна ученичка. Това съобщиха от Апелативна прокуратура във Варна във вторник, след като ден преди това мъжът е бил издирен и задържан. До ареста на 27-годишния мъж от село в община Исперих се стигна след публикации в разградска група в социална мрежа. Жена съобщи за мъж, който обикалял училище в Разград и дебнел ученички. Заговарял ги, като питал къде е автогарата и вървял след тях. Заговори се и за изнасилване, каквото не е установено. Полицията се самосезира и потвърди, че мъж се навъртал от декември насам около училище. Разкрит е случай от началото на декември, в който Октай тръгнал след 14-годишна ученичка, прибираща се по сумрак към дома. Заговорил я, като уж искал да го упъти в каква посока е автогарата. Със сила извършил блудствени действия, като опипал детето. Полицията изяснява дали има и други пострадали момичета от същия мъж. Според публикациите той бил виждан често около училището. Досега мъжът не е имал криминални прояви. Районната прокуратура в Разград ще внесе искане в съда за вземане мярка за неотклонение „Задържане под стража“ на Октай З., съобщиха още от Апелативната във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tАрестуваха мъж блудствал с 14-годишна, дебнел около училище момичетата\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d1%82%d1%80%d1%8a%d0%bc%d0%bf-%d0%b8-%d0%b4%d0%b5%d0%b3%d0%bb%d0%be%d0%b1%d0%b0%d0%bb%d0%b8%d0%b7%d0%b0%d1%86%d0%b8%d1%8f%d1%82%d0%b0/", "text": "Прекъсва се пъпната връзка на глобалистите с властта в Москва Руският президент Владимир Путин обяви мащабни и радикални мерки за политически и конституционни инициативи. С тях той очевидно се стреми да гарантира, че Русия няма да се върне към елциновия хаос и подчинение на глобалистките интереси, а той самият ще запази контрол върху процесите и след официалното приключване на последния си президентски мандат. Колкото и да изглеждат вътрешнополитически по характер, тези действия се разполагат в по-широкия контекст на процесите на деглобализация, отприщени от управлението на другата световна суперсила – САЩ. Американският президент Доналд Тръмп, колкото и да не вярваха критиците му в началото на мандата, осъществява систематично разграждане на международния ред, наложен от неолибералния глобализъм през последните четири десетилетия от администрацията на Рейгън насам. Този ред, приеман от мнозина за аксиоматичен, е светът, в който живяхме досега – ерозия на националната държава и предаване на нейния суверенитет, осъществяван от суверенните народи, в ръцете на наднационални власти, които са откъснати от демократичен контрол. Свят, в който фундаменталните решения за живота на хората не се вземат по пътя на демокрацията, а се формулират от международни комисии, панели от експерти, мониториращи органи, наднационални трибунали, селектирани и направлявани от транснационалния елит. Свят на неограничаван от административни и политически барирери глобален пазар. И ако настоящата американска администрация, в духа на традиционния американски консерватизъм, пое ясен курс към ревизия на този модел и към деглобализация, то неговият цялостен демонтаж е практически невъзможен без участието на поне едната от другите две суперсили – Русия или Китай. Реалностите свидетелстват, че за интересите на Пекин неолибералният глобалистки модел е удобна среда за китайска световна експанзия. Затова ключът към деглобализацията се оказва в ръцете на Вашингтон и Москва. И ако в САЩ съдбата на деглобализацията зависи от изборния успех на Доналд Тръмп през ноември т. г., то за Русия нещата не изглеждаха толкова прости допреди няколко дни. Но тектоничните размествания, които ще предизвика осъществяването на вече обявените предложения на Путин по всички етажи на руската политическа и конституционна система, дават ясен отговор – дава се нов тласък на деглобализацията. Инициативата „Путин” вади окончателно Руската федерация от схемата на неолибералния глобализъм. Първо, с пълното възстановяване на законодателния и съдебен суверенитет на Русия чрез премахване на приоритета на международните норми пред вътрешното законодателство и създаване на механизми срещу външна намеса, включително в съдебната власт. Прочее, това са положения, които в САЩ действат вече 200 години. И, второ, с въвеждането на забрана за двойно гражданство за политическия и административен елит, и с условието бъдещият президент да е живял постоянно поне 25 години на руска земя, ще се извърши радикална подмяна на инсталирания от глобалистите още по времето на Елцин руски политически елит, голяма част от който се идентифицира повече с интересите и ценностите на колективния Запад, отколкото на собствената си държава с цялата u имперска традиция, военна мощ и културна идентичност. Превземането на Русия от глобалистите след разпада на СССР и при управлението на Елцин беше само предмостието към нейния пълен разпад и плячкосване от глобалния капитал. Тези процеси бяха овладени и прекратени с възхода на Путин в края на 90-те години на ХХ век, а Русия постепенно се завърна на геополитическата арена като авторитетна военно-политическа суперсила, макар и с неголяма икономическа мощ. Ако се приемат замислените от Кремъл конституционни промени (което поне засега изглежда най-вероятния сценарий), ще бъде окончателно прекъсната пъпната връв на глобалистите с властта в Русия. Така, образно казано, половината свят (САЩ и Русия), ще бъде изваден от неолибералния модел на глобализация. През последните години неолибералната доктрина представяше глобализацията в досегашния u вид като неизбежен и еднопосочен процес, който не зависи от човешка намеса. На изхвърлените на улицата работници от поредния завод, изнесен в Китай, Мексико или Бангладеш, Бил Клинтън някога обясняваше, че това е естествен процес и държавата не може да го спре. Сякаш е природно бедствие. По думите на един висш ръководител на Goldman Sachs International „красотата на глобализацията е в това, че е вън от контрола на хора, правителства и институции”. Неслучайно обаче редица анализатори, като например Манфред Стегер, говорят за „глобализми”, тоест за различни подходи към този феномен. И опровергават възгледа за саморазвиващия се процес на глобализация. Според Стегеп има поне три вида „глобализъм”. Първият е „пазарен глобализъм” – market globalism, който съставлява неолибералната доктрина. Вторият е левия, прогресивен зрителен ъгъл към глобализацията – justice globalism. И третият е глобализмът на ислямския фундаментализъм – jihadist globalism. Пазарният глобализъм, който светът на 80-те и 90-те години на ХХ век познава – казва Стегер – вече е преминал в „имперски глобализъм” (imperial globalism), който към икономическата интеграция прибавя и ускорена политическа интеграция в условията на еднополюсен свят с хегемон САЩ. Всъщност, Стегер без да го казва в прав текст, обозначава по този начин симбиозата между неолиберализма и неоконсерватизма, която роди идеологията на неолибералния глобализъм, но беше изпратена в миманса от Тръмп в САЩ. Истината обаче е, че глобализацията не е еднопосочен процес и може да се развива по различни модели. Сегашният модел на глобализация е продукт на политически решения за дерегулация и поддържане на нормативна и институционална среда за свободна търговия, а не неведома природна сила, както се опитват да го представят глобалистите. Дори и професионални проповедници на неолибералния глобализъм, като дългогодишният шеф на Федералния резерв на САЩ Алън Грийнспан, все пак признават, че напълно глобализиран свят с неограничено движение на стоки, капитали и хора, движени само от стремеж към печалби, е пълна илюзия. В каква посока, с какви темпове и до каква степен да се развива глобалния пазар е изцяло политически въпрос, който се решава от политическите институции на народите. В този смисъл, трябва да се прави разлика между понятието „глобалност”, като състояние на взаимосвързаност, и „глобализация”, като комплексен процес. Никой не отрича глобалността. Противоречията са свързани с процеса на глобализация, тоест с начина, по който се формира състоянието на глобалност. Светът е бил в състояние на глобалност и по времето на Римската империя, когато в Сената Плиний Стари (23-79 г.) остро се противопоставя на безконтролното внасяне на коприна от Китай. Според него това е водело до ценностни промени, като развращава жените, които започнали да носят леки и прозрачни одежди. Глобалността е налице и днес в ерата на смартфона и изкуствения интелект. Но обликът на глобалността зависи от параметрите на процеса на глобализация. Всеки социален процес се моделира от ценностни, идеологически и в крайна сметка политически постановки и решения. Може да има различни идеологически подходи към глобализацията. Така например, лявата визия за глобализацията, често обозначавана и като „алтер-глобализация”, се фокусира върху солидарността между общностите, устойчивото развитие и намаляването на социалните неравенства. Консервативната визия е по-скоро свързана с т. нар. „деглобализация” – политическият курс, който по различни причини и с различни темпове се осъществява от Белия дом и Кремъл понастоящем. Деглобализацията поставя акцент върху запазване на суверенитета на националната държава, правото на народите сами да определят формата и начина на своето съществуване и с ограничаването на наднационалната власт. Поставя в центъра икономическия национализъм, като политика в защита на националния капитал и работническа класа. Неолибералните глобалисти обаче, водени от типичното за тях „уважение” към плурализма, заявяват, че не може да има две мнения за глобализацията. Близо четири десетилетия тяхната визия господства. Без съмнение това господство се насърчава и от спецификата на финансовите пазари и на гъвкавия, флуиден и космополитен финансов капитал, избуял с особена сила след 70-те години на ХХ век. Но палачинката се обърна. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tПутин, Тръмп и деглобализацията\t\t\t"}
{"url": "https://trud.bg/%d0%bf%d1%80%d0%be%d1%84-%d0%bf%d0%b5%d1%82%d1%8a%d1%80-%d0%b8%d0%b2%d0%b0%d0%bd%d0%be%d0%b2-%d1%88%d0%b5%d1%84-%d0%bd%d0%b0-%d0%b4%d0%b5%d0%bc%d0%be%d0%b3%d1%80%d0%b0%d1%84%d1%81%d0%ba%d0%b8/", "text": "Путин и Орбан имат много добри стратегии за справяне с демографската катастрофа Преди няколко дни Владимир Путин обяви кардинални мерки за справяне с демографската катастрофа, които намериха широк отзвук не само в Русия, но и у нас. Преди него същото направи и Виктор Орбан в Унгария. Разбират ли нашите политици и експерти пред какъв демографски колапс е изправена България, какви са данните за последните години. По тези въпроси разговаряме с проф. Петър Иванов. – Няколко страни в света провеждат и вече отчитат доста добри успехи в решаването на демографските си проблеми. Как в този контекст стоят нещата у нас, проф. Иванов? \n– Неотдавна ООН публикува Топ-20 на най-застрашените от намаляване на населението страни по света – България, естествено, е първа сред тях. От всичките тези държави 19 са бивши социалистически страни, само Япония не е, а Германия е отчасти бивша соц (ГДР). Интересно е защо от 230-те страни в света демографски страдат главно тези, които са изповядвали комунизъм? Някои европейски страни от въпросния Топ-20 вече няколко години са сочени като добър пример за решаване на демографските кризи в тях. Полша, която вече има положителен естествен прираст, Унгария на Орбан, Русия… Не зная каква е причината тези държави да постигат успехи в своята демография, а при нас нещата да се влошават. – Преди няколко дни Владимир Путин обяви кардинални мерки за справяне с демографската катастрофа, които намериха широк отзвук не само в Русия, но и у нас. Как оценявате демографската стратегия на руския президент и защо?  \n– Стратегията на Путин според мен е успешна. Наричат я „Изход от демографския капан” и нейни основни компоненти са борбата с бедността, поддръжката на семейството и увеличаването на раждаемостта, които Путин пряко свързва със съдбата на Русия. И знаете ли, че за това ще се влагат годишно 7,3 милиарда евро! Парите за раждане на първо дете в семейството ще се дават със задна дата: 467 хил. рубли, или 6700 евро, за две деца – общо 8800 евро, за три – още 6400 евро. Сумарно като „Матерински капитал” семейството може да получи повече от 1 млн. рубли, това са 14 300 евро. Ежемесечната помощ за по-бедните семейства с деца ще е 164 евро. Ще има безплатна топла храна за всички ученици до четвърти клас, вземат се мерки срещу бедността, за подобряване на здравеопазването и на системата за образованието. Подобни стратегии съществуват от няколко години в Полша, Унгария, даже и в Македония. В Унгария сумата за стимулиране раждането е 33 000 евро, представяте ли си! – Като слушам цифрите, които ми казвате, се чудя у нас дали политици и експерти разбират пред какъв капан се оказваме с нашите данни, които никак не са розови, а са си направо черни. \n– Така е, у нас нещата, уви, са съвсем различни. Населението главоломно намалява. На Петровден миналата година в 14:07 ч., както първи съобщихме с вас в „Труд” тогава, броячът на населението на ООН показа брой 6 999 999. Ето как от 9 милиона бързо отиваме към 6. Факторите за този ужас са четири: ниска раждаемост (ние сме на 216-то място от 220 страни в света), висока смъртност (най-високата в света – 16,5 промила), голяма емиграция (според НСИ годишно емигрират 35 000 млади българи, според МВР числото е 50 000, а според КНСБ – 70 000 души) и рязко застаряване на населението (има прогнози на нашия НСИ даже и за превишаване на броя на възрастните в сравнение с броя на по-младите. – За намаляването на раждаемостта в България вие биете камбаната от години – може би 15, че и повече, заради което ви наричат „черногледият професор”. \n– Не съм черноглед, а гледам с болка и гняв на случващото се. И най-важното – не съм лъжец. Никой не е оборил нито една моя цифра досега. Годишно е нас се раждат около 50 000 бебета, умират около 110 000 души. Разликата е отрицателна – минус 60 000, още 70 000 емигранти, стават общо 130 000 души. В общи линии всяка година намаляваме (от отрицателен естествен прираст и емиграция) със 130 000 души, или с 365 души на ден, или с 15 души на всеки час. Като нещата за етническите българи са още по-страховити, те намаляват всеки час с 19 души, а циганите се увеличават с 4 души. Те сега не са 300 000, както ги изчислява НСИ, а са около 1,5 млн. души и продължават да се увеличават, като през 2050 г. ще са мнозинство в държавата, ако тя още съществува… – Раждаемостта спада, а абортите се увеличават, спомням си едни ваши данни. Продължава ли това да е така и сега? \n– Откакто се води статистика, от 1953 год. са установени 6,5 милиона законни аборти, колко са незаконните не се казва. Падат се средно по 100 000 на година. През 2018 г. беше съобщено от статистиката числото 27 000 аборта. В много страни – католически, абортите са забранени, освен ако не са по здравословни причини. Чувам за такава тенденция и в САЩ и в други страни, без да изразявам становище по въпроса за уместността на забраната. Сега обаче абортите у нас са паднали от средното равнище. – Защо? \n– Това е опасен етнически зареден въпрос, но ще кажа истината. Абортират само етническите българки. Циганките по понятни причини не абортират, а от крехка възраст, 11-12 години, започват да раждат деца и с техния брой ползват социалната система. Може би 55% от новородените тази година не са с майчин език български. Етническите българчета в първи клас през настоящата година не са повече от 28 000. – Има ли данни за току що отминалата 2019-а година, как стоят демографските реалности?  \n– Тази година след празниците още няма демографски данни. Не знаем новородените, не знаем и починалите през 2019 г. Броячът на ражданията на Министерството на здравеопазването (МЗ) е блокиран. Миналата година по това време аз публикувах 2 скрийншота с данните от този брояч. Ето ги ужасяващите разлики в броя на новородените: от 57 236 през 2017 г. те стават 45 611 през 2018 г. Разликата е 11 625 бебета по-малко – намалението е с цели 20,1% (или 201 промила). Искам да припомня числото 182 000 новородени през 1954 г., три-четири пъти повече от новородените сега. През 2019 г. демографските реалности сигурно са толкова кошмарни, че броячът по сталински тертип е закрит. Няма брояч, няма проблем! – Добре, но в сайта на НСИ също ли липсват данните? \n– И в сайта на НСИ липсват данни за раждаемостта за 2017-а, 2018-а и за 2019 г., което е озадачаващо. Има публикувани данни за смъртността до 2018 г. включително. Известна е способността на казионните институции да се стремят да представят лакирани данни на работодателя си. Ние сме световни шампиони по смъртност, световни шампиони по бързо изчезване, 2,5 милиона емигрирали, най-бедни, най-болни, най-неграмотни, най-корумпирани, най-покварени (Bloomberg), най-нещастни (ООН) в целия свят. Няма как всичко това да не е свързано с демографията и с лошите перспективи пред държавата и населението. – Демографската криза е налице, признават я всички, макар да е видно, че бялото знаме е вдигнато. Как може да се променят нещата в положителен аспект? \n– Да Ви кажа, у нас нещата с демографската катастрофа си остават кошмарни – никой не иска, а и не може, да пребори умирането на България. За демографията отговаряше Хасан Адемов, после Бисер Петков, а сега Деница Сачева. Не познавам компетентността, мотивацията и възможностите на тези хора да се справят с проблема. Съществува „Национална стратегия за демографско развитие на България (2012-2030 г.)”, БАН, разни комисии, експертни съвети… Не зная да са направили нещо свястно досега, освен презентации, проекти и усвояване на милиони евро. Действителността потвърждава неефективността на уж усилията в тази област. Авторите на Стратегията и на всичко, свързано с демографията, са всъщност два научни института от БАН – Института за икономически изследвания (ИИИ) и Института за населението и човека (ИИНЧ) с общо 98 персонал, подпомогнат и от външни експерти. Навремето Академията даже закри Демографския институт – у нас нямало демографска криза, проучвателна работа по въпроса била напълно излишна, а и липсвали финансови средства за това. – В публичното пространство все пак се чуват отчаяни гласове и опити за разрешаване на демографската криза, но защо всичко е безуспешно? \n– Знаете ли, досега публично са известни два доклада, на двата института на БАН. Общият обем на едногодишната, вероятно добре финансирана, работа на двата института по изпълнение задачата на правителството за актуализиране на Националната демографска стратегия, е представен с точно 2303 думи, колкото една прилична статийка за жълт вестник. Първият доклад изброява три неща: че трябва да се създадат условия за умерено увеличаване на раждаемостта, нещо, което може да съобрази и човек с интелигентност доста под средната, трябвало да се намали смъртността, това също е лесно разбираемо за всеки. По въпросите, как ще стане това и за колко време ще стане, естествено, не се казва абсолютно нищо. И още, трябвало да се намали отрицателният естествен прираст, да стигнел той до стойност 0, т. е. коефициентите на раждаемостта и смъртността щели да се изравнят. След като провижда изравняване на коефициентите на раждаемост и смъртност, то тогава в България ще имаме нулев отрицателен прираст, т. е. той няма да намалява. – Извинете, но нулев отрицателен прираст – дори и след 50 години, звучи абсурдно. \n– Да, в настоящия демографски контекст това е пълен абсурд! Даже в самото твърдение за нулев отрицателен прираст има издевателски елементи и сякаш е подигравка. Знаем всички, че екстраполациите на уважавани световни институции като Световната банка, Евростат, Държавния департамент на САЩ, ЦРУ, Департамента по икономически и социални въпроси към ООН и др. показват, че до 2050 г. населението на България ще намалее с цели 2 милиона (след като само за 25 години, от 1990 г. до 2015 г. също е намаляло с 2 милиона, от 9 милиона станахме под 7 млн. души). В ООН, например, пресмятат, че до 2050 г. населението ще намалее точно с 27,9%, т. е. ще сме с 1 960 000 души по-малко. Световната банка предвижда намаляване на населението до 2050 г. с цели 34% и т. н. Даже и нашият НСИ сочи същата картина в своя официален сайт: прогнозирано население 4,9 млн. души след 55 години – представлява намаляване с точно 30%. – В Стратегията за емиграцията има заложени пожелателни цели – като тази за връщане на хиляди българи в родината си. Реалистични ли са те? \n– Това е изключително странна и опасна тема. Съвсем сериозно се допуска, че в България ще се върнат 180 000 български емигранти, които са се устроили навсякъде по цивилизования свят. Не се казва как ще стане това. Най-скандално и опасно за националната сигурност на България в контекста на актуалните събития по целия свят (ислямския тероризъм, войни, бежанци, имигранти) е становището за „създаване на условия за привличане на част от потенциалните емигранти от страни, стремящи се да се присъединят към ЕС”. Последната идея за решаване на демографската криза, осенила „учените”, е за „изграждане на капацитет за съразмерно приемане и интегриране на емигранти от трети страни, основно от Близкия и Средния Изток и Африка”. Провижда се приемане, че и интегриране на тези емигранти, които, както знаем, са главно от Сирия и от африканските страни, имат друго вероизповедание, други ценности, женят се за 4 жени и т. н. От всички заложени опции в Стратегията за приемане на имигранти, излиза, че би трябвало да приемем 382 000 души. – Моля? А пари за издръжката им? \n– Годишната издръжка би трябвало да е в размер на 5 500 800 000 лв. за 10 години това прави космическата сума от бюджета 56 милиарда лева. Това са пари за имигранти. Тези хора ще представляват близо 5,5% от намаляващото коренно население на България, което включва поне засега още около 25-30% български граждани (цигани и турци), чийто майчин език не е българският. Според Стратегията трябва да очакваме твърде скоро етническите българи да станат малцинство. – Вие, като експерт по демографията, имате ли идея какво трябва да се направи? Кажете я, може пък някой да иска да Ви чуе? \n– Не трябва да откриваме топлата вода. Можем да се поучим от опита, който имат в Русия, Полша и Унгария. Може би трябва да има едно Министерство по демографските и етническите проблеми, обединило няколко сега съществуващи ненужно раздути министерства, агенции, комисии, институти и др. Да се увеличат доходите. Да се намали умопомрачително огромния брой на държавни, областни и общински чиновници, който е между 7 и 9 пъти по-голям от стандартите по света. Да се спре повсеместното крадене, да се осъществят реформи в социалната сфера, в образованието, здравеопазването, спорта, културата и т. н. Демографският институт към неказионната БАНИ смята, че е нужно разработването на 24 Национални програми за справяне с демографската криза по примера на Русия, Унгария и Полша. Това е. Ако искат, поне да ме чуят. Ако не – последствията от кошмарното намаляване на нацията ни, ще са ужасни. Нашият гост \nСоциалният психолог проф. д-р Петър Иванов е роден и живее в Русе. Той е един от основателите и пръв ръководител на катедра „Психология” във ВТУ „Св. Кирил и Методий” и във Варненския свободен университет. Директор е на Демографския институт към БАНИ, академик. Автор е на много книги и учебници, научни статии, издадени у нас и в чужбина. Ръководител на около 30 национални изследвания и проекти. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tПроф. Петър Иванов – шеф на Демографския  институт към БАНИ, пред „Труд“: Никой не иска, а и не може да пребори умирането на България\t\t\t"}
{"url": "https://trud.bg/%d0%bf%d0%be%d1%81%d1%82%d0%b0%d0%b2%d1%8f%d1%82-%d0%bc%d0%b8%d0%bb%d0%b8%d0%be%d0%bd%d0%b5%d1%80%d1%8a%d1%82-%d0%b2-%d0%b1%d1%83%d1%80%d0%b3%d0%b0%d1%81/", "text": "Бургаският театър поставя „Милионерът“ по едноименната пиеса на Йордан Йовков. Това съобщи директорът на „Адриана Будевска“- Борислав Чакринов. Участват Тончо Токмакчиев, Албена Михова, Асен Лозанов, Стоян Памуков и др. Преди години пиесата е била поставяна с участието на Георги Парцалев и Стефан Данаилов. „За пръв път поставям Йовков и се отнесох с огромно уважение. Според мен, „Милионерът“ е руската версия на „Ревизор“ на Гогол, естествено със своите нюанси като сюжет. Колкото и тривиално да звучи, но текстът- монолозите са изключително актуални по отношение на политическата ситуация. Интересните и цветни персонажи показват хубави български отрицателни черти“, каза режисьорът на постановката Богдан Петканин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tПоставят „Милионерът“ в Бургас\t\t\t"}
{"url": "https://trud.bg/%d0%bc%d0%b5%d0%b3%d0%b7-%d1%81-%d0%b1%d1%80%d1%83%d1%82%d0%b0%d0%bb%d0%bd%d0%b0-%d0%bf%d1%80%d0%b0%d0%b2%d0%be%d0%bf%d0%b8%d1%81%d0%bd%d0%b0-%d0%b3%d1%80%d0%b5%d1%88%d0%ba%d0%b0-%d0%b2-%d1%82%d0%b0/", "text": "Българската дизайнерка Миглена Каканашева, по-известна като Мегз, миналото лято си направи татуировка от вътрешната страна на левия крак, но така и не показва какво точно пише. В профила й в социалните мрежи тя упорито прикрива глезена си (най-често с дълги дрехи), а на снимките, на които се вижда татуировката, Мегз използва фотошоп, за да скрие надписа. Причината дизайнерката да пази в тайна татуса си е бруталната правописна грешка в него. „Имам в изобилие за себИ си“, гласи надписът над глезена на Мегз. Имайки предвид, че преди реалното татуиране, всеки първо вижда и одобрява съответната татуировка, размера и точното й място, е странно как правописната грешка е убягнала на Каканашева. По-странно е и защо 7-8 месеца след новата й „придобивка“, тя не я е премахнала или поне коригирала татуса си. \n\t\t \t \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tМегз с брутална правописна грешка в татуировката си (СНИМКИ)\t\t\t"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%b2-%d1%81%d1%82%d0%be%d0%bb%d0%b8%d0%bf%d0%b8%d0%bd%d0%be/", "text": "Двама мъже и три жени са задържани в хода на полицейска операция тази сутрин в пловдивския квартал Столипиново. Служители от криминална полиция в Шесто РУ са извършили обиск на два частни адреса на ул. „Джебел“. Намереното и иззето наркотично вещество е хероин, съобщава  . Разпределен на дози, наркотикът е бил предназначен за улично разпространение. Количеството ще бъде установено след извършване на химическа експертиза. Част от задържаните лица са стари познайници на полицията. Образувани са две досъдебни производства. Предстои материалите да бъдат докладвани на компетентната прокуратура. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tПетима души са арестувани в Столипиново за разпространение на наркотици\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b3%d0%be%d0%b2%d0%be%d1%80%d0%b8-%d1%81-%d0%b8%d0%b2%d0%b0%d0%bd%d0%ba%d0%b0-%d1%82%d1%80%d1%8a%d0%bc%d0%bf-%d1%81%d0%bf%d0%be%d0%b4%d0%b5%d0%bb%d0%b8/", "text": "Разговарях с Иванка Тръмп, след като двамата изслушахме речта на американския президент Доналд Тръмп. Това написа в официалния си профил във фейсбук министър-председателят Бойко Борисов. Тя е в официалната делегация на Белия дом на Световния икономически форум в Давос като съветник на президента Тръмп. Споделихме впечатления си от форума и от обръщението на президента на САЩ, в което той изтъкна визията си за редица глобални въпроси, съобщава още премиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tБорисов говори с Иванка Тръмп, споделиха впечатленията си от форума в Давос (СНИМКИ)\t\t\t"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d1%88%d0%b5%d1%84-%d0%bd%d0%b0-%d1%80%d0%b0%d0%b7%d1%83%d0%b7%d0%bd%d0%b0%d0%b2%d0%b0%d0%bd%d0%b5%d1%82%d0%be-%d0%b4%d1%80%d0%b0%d0%b3%d0%be%d0%bc%d0%b8/", "text": "Военно-окръжна прокуратура – София повдигна обвинение на Драгомир Димитров за извършено от него престъпление по служба в качеството му на Председател на Държавна агенция „Разузнаване“, съобщават от държавното обвинение. Същият е привлечен за обвиняем, за това, че за времето от 14.07.2016 г. до 09.08.2016 г. в качеството му на длъжностно лице – Председател на Държавна агенция „Разузнаване“ нарушил служебните си задължения, като не организирал и не контролирал дейностите по Защита на класифицираната информация в Държавна агенция „Разузнаване“, с цел да набави облага за определено дружество в размер на 91 500,00 евро и от това са настъпили немаловажни вредни последици – осъществен нерегламентиран достъп до класифицирана информация по смисъла на Закона за защита на класифицираната информация. По отношение на обвиняемото лице е постановена мярка за неотклонение „Гаранция в пари“ в размер на 5000,00 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tБившият шеф на разузнаването Драгомир Димитров е обвинен за престъпление по служба\t\t\t"}
{"url": "https://trud.bg/%d1%88%d0%b8%d1%84%d1%80%d0%b8%d0%bd-%d0%b2%d1%8a%d0%bb%d0%bd%d1%83%d0%b2%d0%b0%d0%bc-%d1%81%d0%b5-%d1%87%d0%b5-%d1%81%d1%8a%d0%bc-%d0%b2-%d0%b1%d0%b0%d0%bd%d1%81%d0%ba%d0%be/", "text": "Най-добрата скиорка в света Микаела Шифрин вече е в Банско, където се подготвя за скоростните стартове от Световната купа през уикенда. В курорта я посрещна Иван Обрейков, маркетинг-директор на концесионера на ски зоната „Юлен“. \n„Вълнувам се, че за първи път съм тук – призна американката, която е начело в генералното класиране при жените. – Надявам се да станат интересни състезания и да се представя добре.“ \nВчера стана ясно, че Шифрин е сред номинираните за световните спортни награди „Лауреус“. 20-ото юбилейно издание на престижното събитие е на 17 февруари в Берлин. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tШифрин: Вълнувам се, че съм в Банско\t\t\t"}
{"url": "https://trud.bg/%d0%bf%d0%b5%d1%88%d0%b5%d1%85%d0%be%d0%b4%d0%ba%d0%b0-%d0%bf%d1%80%d0%b5%d1%81%d0%b5%d1%87%d0%b5-%d0%bd%d0%b0-%d1%87%d0%b5%d1%80%d0%b2%d0%b5%d0%bd%d0%be-%d0%b1%d0%bb%d1%8a%d1%81%d0%bd%d0%b0-%d1%8f/", "text": "29-годишна пешеходка бе блъсната в Бургас. Тя решила да пресече на червен сфетофар на ул. „Александър Геолгиев- Коджакафалията“, в района до бл. 435 в к-с „Меден Рудник“. Пресичайки на червено, била блъсната от л.а. «Опел Сигнум», с бургаска регистрация, управляван от 28-годишна бургазлийка. От ПТП пострадала пешеходката, която с контузия на стъпалото и травма в областта на предмишницата, е прегледана и освободена за домашно лечение, без опасност за живота. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tПешеходка пресече на червено, блъсна я кола\t\t\t"}
{"url": "https://trud.bg/%d0%b4%d0%b0%d0%bd%d1%81-%d0%bf%d0%be%d0%bb%d0%b8%d1%86%d0%b8%d1%8f-%d0%b8-%d1%80%d0%b8%d0%be%d1%81%d0%b2-%d0%bd%d0%b5-%d0%be%d1%82%d0%ba%d1%80%d0%b8%d1%85%d0%b0-%d0%bd%d0%b0%d1%80%d1%83%d1%88%d0%b5/", "text": "ДАНС, икономическата полиция и инспекторите от РИОСВ са приключили проверката си в „Топлофикация“ – Сливен относно инсталацията за изгаряне на RDF и биомаса, която работи на територията на дружеството. Проверката  бе разпоредена от Главния прокурор, а целта й бе да установи дали има нарушения на законодателството. Нарушения не бяха открити, съобщи изп. директор инж. Павлин Костов. Пещта за изгаряне е нова, инвестицията възлиза на над 2 млн.лева и в нея не се изгаря въглищен прах, подчерта Костов в отговор на разпространени непроверени твърдения от „зелени“ организации. RDF-ът, с който се работи, не е вносен, а е доставен от сепариращата инсталация на регионалното депо в ямболското село Хаджи Димитрово, където се събират отпадъците на Сливен и още четири общини. Модифицираното гориво представлява 3-4 процента от общото количество на горивата, които се изгарят в инсталацията – слама, слънчогледови и оризови шлюпки. Опасност от замърсяване с диоксини и фурани няма, подчерта още изп.директор.  „Температурите, при които ние изгаряме  RDF, варират между 900 и 1 100 градуса. Няма изпускане на подобни газове в атмосферата. Нормативите изискват при изгаряне на RDF газовете да престояват 2 секунди при температури над 850 градуса. При нас престояват 5 секунди, при температури над 1000 градуса“, обясни още инж.Костов.  Пепел почти няма. При дневно количество от 15-20 тона, пепелта е не повече от 150 кг. Тя се предава на специализирана фирма, с която „Топлофикация“ е сключила договор.  Дружеството използва за производствените си нужди т.нар.техническа вода, а не питейна, която си доставя от мрежата на „Напоителни системи“. През миналата година „Топлофикация“ – Сливен е била обект на повече от 15 проверки, извършени от РИОСВ и полицията. Нарушения не са открити. Заради нарастналия обществен интерес дружеството отваря вратите си на 24 януари, петък, за всеки гражданин, представители на екологични организации, на местната власт, за да ги запознае с работата на инсталацията и да отговори на всички въпроси, които вълнуват хората. Към момента „Топлофикация“ има 14 000 абоната и работи на ръба на производствените си мощности заради наплива на клиентите през последните десетина години. В близкото минало ТЕЦ-ът бе във фактически фалит с по-малко от 2000 абонати. Интересът бе възвърнат с програми за работа с лоялните клиенти, в резултат на което парното отопление остава най-евтино и е предпочитано от сливенци. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tДАНС, полиция и РИОСВ не откриха нарушения в „Топлофикация“ – Сливен\t\t\t"}
{"url": "https://trud.bg/%d0%bf%d0%be%d0%bc%d0%bf%d0%b5%d0%be-%d0%b3%d1%8a%d1%80%d1%86%d0%b8%d1%8f-%d0%b5-%d0%ba%d0%bb%d1%8e%d1%87%d0%be%d0%b2-%d0%b8%d0%b3%d1%80%d0%b0%d1%87-%d0%bd%d0%b0-%d0%b1%d0%b0%d0%bb%d0%ba%d0%b0%d0%bd/", "text": "Гърция е ключов играч в Източното Средиземноморие и на Балканите. Това се казва в писмо на държавния секретар на САЩ Майк Помпео до гръцкия премиер Кириакос Мицотакис. Неотдавнашното посещение на Мицотакис в САЩ беше „ясно потвърждение на тесните връзки и сътрудничеството между двете държави”, се подчертава в писмото. Атина е ключов съюзник и основен играч в Източното Средиземноморие и на Балканите. Съединените щати ще продължат да подкрепят просперитета, сигурността и демокрацията в Гърция, пише Помпео и повтори позицията, че Вашингтон гледа на Атина като на лидер в Европа. САЩ следят внимателно случващото се в региона и смятат, че всички, които имат интереси в Източното Средиземноморие, трябва да търсят мирно решение и „да се въздържат от каквито и да било действия или декларации, които могат да се приемат за провокативни”. Помпео потвърждава, че Съединените щати не искат ескалация на напрежението в региона, а диалог, който ще доведе до резултати, съобразени се с международното право. В писмото си споменава и подписването на договора за сътрудничество в областта на отбраната между двете държави и повтори позицията на Тръмп, че отношенията между САЩ и Гърция са специални. По време на днешния редовен брифинг говорителят на гръцкото правителство Стелиос Пецас съобщи, че писмото е отговор до всички онези, които „побързаха да дискредитират” посещението на Мицотакис в САЩ и от съдържанието му е видно, че отношенията между Гърция и САЩ се намират „в най-доброто си състояние от последните десетилетия” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tПомпео: Гърция е ключов играч на Балканите и Източното Средиземноморие\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bd%d0%b0%d1%80%d0%b5%d0%b4%d0%b8-%d0%bf%d1%80%d0%be%d0%b2%d0%b5/", "text": "Районният прокурор на гр. Пловдив Чавдар Грошев възложи на ОД на МВР – гр. Пловдив и на Регионална дирекция „Социално подпомагане“ – гр. Пловдив съвместно да извършат проверка на Домове за настаняване на възрастни и деца с физически и умствени увреждания и заболявания на територията на 13 общини в Пловдивска област, обслужвани от Районна прокуратура – Пловдив. Проверката се извършва по реда на надзора за законност, защита на обществения интерес и правата на гражданите – чл. 145 ал. 1 от Закона за съдебната власт и следва да изясни спазват ли се нормативните изисквания при осъществяване на тази дейност, подавани ли са сигнали за нарушения и какви са били резултатите от извършваните проверки, както и състоянието на материалната база. Проверката е на територията на общините – Пловдив, Първомай, Родопи, Марица, Хисар, Съединение, Стамболийски, Раковски, Перущица, Куклен, Кричим, Калояново и Брезово. Указано е след приключването й да бъде предоставена обобщена справка за всеки един от социални домове, като при установяване на данни за извършено престъпление от общ характер, прокуратурата ще вземе отношение. Поводът за  по надзора за законност е постъпил доклад на наблюдаващия прокурор по образуваната на 20 януари 2020 г. преписка по чл. 137 от Наказателния кодекс – за злепоставяне и по чл. 143 от Наказателния кодекс – за   спрямо болни в Център за настаняване от семеен тип за пълнолетни лица с деменция в гр. Пловдив. Срокът на проверката е едномесечен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tПрокуратурата в Пловдив нареди проверка на социалните домове в областта\t\t\t"}
{"url": "https://trud.bg/%d0%b8%d1%80%d0%b0%d0%bd-%d0%b8%d1%81%d0%ba%d0%b0-%d0%bf%d0%be%d0%bc%d0%be%d1%89-%d0%be%d1%82-%d1%81%d0%b0%d1%89-%d0%b8-%d1%84%d1%80%d0%b0%d0%bd%d1%86%d0%b8%d1%8f-%d0%b7%d0%b0-%d0%b4%d0%b0-%d1%80/", "text": "Иран поиска помощ от американските и френските власти оборудване за разшифроване на черни кутии на сваления украински самолет, съобщава Ройтерс. При инцидента загинаха 176 душу. Канада, 57 от чиито граждани загинаха при катастрофата, заяви, че Франция трябва да оперира с черните кутии, като една от малкото държави с тази възможност. Украйна пък иска устройствата да й бъдат предадени. Засега обаче Техеран отказва да даде черните кутии. Списък на оборудването, от което Иран се нуждае, е изпратен на френската агенция за аварии BEA и Националния борд за безопасност на транспорта в САЩ, съобщи иранската авиационна организация. „Досега тези страни не са дали положителен отговор за изпращането на оборудването до (Иран)“, се казва в съобщението. В него се казва, че две ракети „ТОР-М1 земя-въздух“ са изстреляни минути след излитането на украинския самолет от Техеран. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tИран иска помощ от САЩ и Франция за да разчете черните кутии на сваления украински самолет\t\t\t"}
{"url": "https://trud.bg/%d1%83%d0%b1%d0%b8%d0%b5%d1%86%d1%8a%d1%82-%d0%be%d1%82-%d0%ba%d0%bb%d1%83%d0%b1-%d0%b1%d0%b0%d0%bb%d0%b8-%d1%81%d0%b5-%d0%bf%d1%80%d0%b5%d0%b4%d0%b0%d0%b4%d0%b5-%d0%b2-%d0%bf%d0%be%d0%bb%d0%b8/", "text": "Заподозреният за убийството на на 31-годишния Теодор по прякор Папура във видинския бар „Бали“ се е предал сам в полицията в понеделник в 15 часа в присъствието на адвокат. Това съобщи на брифинг шефът на областната дирекция на МВР Петър Коцин. 48-годишният Александър С. , по прякор Шемета е бил в групата от 5 човека, където е станала схватката около 7 часа сутринта. Загиналият е прострелян фатално със законно притежаван газов пистолет, преправен да стреля с бойни патрони. „Откакто се е предал, заподозреният не е казал нито дума“, обясни за „Труд“ окръжният прокурор Ваня Ненкова. Александър е задържан за 72 часа, вече му е повдигнато обвинение за умишлено убийство по член от закона, който предвижда от 10 до 20 години затвор, обясни Ненкова. Според комисар Коцин в полицията са постъпвали множество сигнали за това, че във въпросното заведение – „Клуб Бали“ се предлага дрога, но при проверките на място те не са се потвърдили в нито един от случаите. Окръжният прокурор Ваня Ненкова заяви, че ще предложи на общината да разгледа статута на нощния локал, който се оказа, че работи от 4 часа сутринта и създава непрекъснати проблеми на хората в квартала. Няма други задържани по случая обясниха още от прокуратурата. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tУбиецът от клуб „Бали“ се предаде в полицията във Видин\t\t\t"}
{"url": "https://trud.bg/%d0%be%d0%b7%d0%b8-%d0%be%d0%b7%d0%b1%d1%8a%d1%80%d0%bd-%d0%bf%d1%80%d0%b8%d0%b7%d0%bd%d0%b0-%d1%87%d0%b5-%d1%81%d1%82%d1%80%d0%b0%d0%b4%d0%b0-%d0%be%d1%82-%d0%bf%d0%b0%d1%80%d0%ba%d0%b8%d0%bd%d1%81/", "text": "71-годишната музикална легенда Ози Озбърн разкри в емоционално интервю за Good Morning America, че е диагностициран с болестта Паркинсон, предават от Mirror. Певецът призна, че е прекарал последнара година в неистови болки и това е бил най-ужасният период от живота му. Звездата от Black Sabbath получава тежката диагноза след като пада, което налага спешна операция. Докторите му не са сигурни дали падането или операцията са довели до влошаването на здравето му. Озбърн решил да разкрие проблема си заради слуховете, че е на смъртно легло и тъй като не искал да лъже феновете си за случващото се. Заболяването му се води 2-ра степен на Паркинсон и макар певецът да не го приема като смъртна присъда, не крие, че увреждането на нервите в тялото му, създава редица затруднения и причинява жестоки болки. През тежкия период неотлъчно до Ози Озбърн е жена му Шарън, с която са женени от 38 години. Единственото желание на певеца е да се върне обратно към музиката, която определя като най-силното и работещо лекарство. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tОзи Озбърн призна, че страда от Паркинсон\t\t\t"}
{"url": "https://trud.bg/%d0%bf%d0%bb%d0%b0%d0%bd%d0%be%d0%b2%d0%b0-%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0-%d0%b2-%d0%b4%d1%8f%d1%81%d0%bd%d0%b0-%d1%81%d1%80%d0%b5%d0%b4%d0%b0/", "text": "В последните години е модерно политици да се самоопределят като „десни”, без да имат абсолютно никаква престава какво означава това в политически и икономически аспект. Падането на комунистическия строй и преминаването на България от планова към пазарна икономика увеличи доходите и подобри стандартa на живот на всички социални класи. Причините за това бяха възможността да правиш частен бизнес и приватизацията на неефективните държавни предприятия, за да могат предприемачите под силите на търсенето, предлагането и конкуренцията да ги управляват по-ефективно и да създават стойност за цялата икономика. В първите дни на 2020 г., ако човек слуша новините, ще си каже, че в България тече процес на обръщане от пазарна в планова икономика. Ситуацията в страната е такава, че открито се говори за национализация на частни компании и създаване на нови държавни мегаструктури. Нещо, което се считаше за далечен спомен от комунизма. През изминалата седмица правителството обяви спешна мярка за борба с водната криза в страната – създаване на държавна мегаструктура с капитал 1 млрд. лева, която да консолидира в себе си всички държавни ВиК дружества. Цялата идея на управляващите е държавата под контрола на министъра на регионалното развитие да упражнява по-голям контрол над сектора, което в крайна сметка да повиши качеството на предлаганата услуга и да я направи по-достъпна и евтина. Практически и исторически е доказано, че държавата не може да доставя крайни услуги по достатъчно ефективен начин, така както това прави частният сектор. Нима БДЖ предлага качествена услуга? Държавните болници, които всяка година генерират нови и нови дефицити? Които всички ние чрез данъците си покриваме? Основната причина за водната криза в страната е безхаберието спрямо ВиК сектора от страна на централната и местната власт през последните 20 години. Новата държавна структура ще натовари държавния бюджет със средства, които не са били предварително бюджетирани. Данъкоплатците от своя страна ще трябва да го финансират или с по-високи данъци, или чрез поемането на допълнителен държавен дълг. Създаването на поредната държавна структура, която просто да преразпределя огромен публичен ресурс по икономически неефективен начин и да се управлява от същата система, която остави голям град в държава – членка на Европейския съюз, през 2020 г. в режим на водата, просто не е рационално управленско решение. Единственото устойчиво и икономически ефективно решение е изваждането на държавата от сектора като генезис на всички проблеми в него, а не това, което ни се предлага – повече държавно участие. Вместо държавата да инвестира милиарди публичен ресурс в сектор, който доказано не може да управлява, то трябва да излезе от него. Ударите по лотариите се оказаха удобна тема за политиците, особено преди избори (или преди вот на недоверие). Тези компании съумяха да създадат и разработят огромен пазар, който потребителят явно цени високо, съдейки по парите, които хората харчат за лотарийни билети. Поради това отново се заговори за национализацията им. Социалната роля на лотариите в обществото ни не е обект на тази статия. В чисто икономически аспект е важен принципът – отрицателният сигнал, който изпращат управляващите към бизнеса с желанието си за национализация на цял един сектор. Де факто посланието е следното: „От днес за утре държавата може да те национализира, въпреки че не нарушаваш законите на страната, въпреки че плащаш данъци и работиш в един изключително тежко регулиран сектор както от българското, така и от европейското законодателство. Подобни послания са пагубни за бизнес климата и представляват тежък удар върху частната собственост, която е от фундаментално значение за всяка пазарна икономика. Увеличава финансовата несигурност в икономическите агенти, които от своя страна намаляват инвестиционната си активност в подобен тип държави. Идеята тази дейност да се извършва само от Спортния тотализатор – създаване на държавно гарантиран монопол за сметка на национализация на частни компании, е опасна стъпка на завръщането към планова икономика. Какво ли ще стане в някой бъдещ момент, когато някой притеснен за морала на обществото политик реши, че интернет има деструктивно въздействие върху обществото и достъпът до него трябва да бъде контролиран от държавата? Точно както е било през комунизма с телевизията, радиото и изкуството. Дългосрочните политически измерения ще бъдат също негативни, защото десният избирател не е представен в управлението на страната. Към момента в българската политическа система не съществува истински дясна партия, която да води реална дясна икономическа политика – базирана на ниска данъчна и административна тежест, ниски публични разходи, защита на свободния пазар, личната свобода и частната собственост.   Олевяването не е само в България Този процес на „олевяване” не тече само в България. Същата тенденция можем да проследим и в ЕК, чиято основна функция в последните 10 години е да преразпределя обществен ресурс от продуктивните към непродуктивните класи на европейското общество. Кариерни бюрократи без опит в частния сектор налагат на бизнеса по какъв начин и на каква цена да оперира. От огромно значение е да бъде обяснявано на разбираем език защо десните икономически политики ни правят по-богати и свободни – и защо левите ни правят по-бедни и ограничават личната ни свобода. Или казано по друг начин – защо държавното ВиК дружество няма как да ни предостави питейна вода на пазарна цена без дотация от нашите данъци и защо държавата няма как да оперира ефективно една лотария, както това може частният бизнес. * Авторът е управляващ партньор на Innovo Investment Management. Текстът е от платформата за дясна политика „Консерваторъ” \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tПланова икономика в дясна среда\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%b0%d0%b7/", "text": "Министър-председателят Бойко Борисов проведе среща с президента на Азербайджан Илхам Алиев. Двамата разговаряха в рамките на Годишната среща на Световния икономически форум в Давос. Премиерът Борисов отбеляза, че сътрудничеството между България и Азербайджан е достигнало до стратегическо равнище в областта на енергетиката през последните години. „Наш общ приоритет е диверсификацията на източниците и маршрутите и гарантиране сигурността на енергийните доставки за Европа“, заяви българският министър-председател. Борисов добави, че България винаги е подкрепяла изграждането на Южния газов коридор, неразделна част от проекта е и интерконекторът Гърция-България, чрез който страната ни ще получава азербайджански природен газ. В тази връзка премиерът Борисов информира президента Алиев за напредъка по газопровода между Гърция и България, който се очаква да бъде изграден в края на годината. В продължение на разговорите от миналата година в Азербайджан, двамата обсъдиха и възможността азерската нефтена компания СОКАР да започне инвестиции в газоразпределителната система на България в населените места – с две цели – чистота на въздуха и конкурентоспособност. Премиерът Борисов изрази очакване в скоро време азербайджанската страна да ни запознае с официалните резултати от проучването на газовия сектор у нас, което възложиха и с последващите техни стъпки и действия. Българският министър-председател изрази оптимизъм относно възможността СОКАР да започне инвестиции в газоразпределението в нашата страна. Борисов и Алиев бяха единодушни, че съвместната работа на двете страни в сферата на енергетиката ще продължи, за да се гарантират доставките на природен газ за региона на ЕС на конкурентни цени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tПремиерът Борисов и президентът на Азребайджан обсъдиха сътрудничеството в областта на енергетиката\t\t\t"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d0%bf%d1%80%d0%be%d0%b2%d0%b5%d1%80%d0%ba-3/", "text": "Главният прокурор Иван Гешев разпореди на административните ръководители на прокуратурите да извършат извънредна проверка на разследванията срещу обвиняеми с две и повече досъдебни производства и да повишат ефективността на взаимодействието с МВР по тези дела. Това съобщиха от пресслужбата на държавното обвинение. Окръжните и районните прокуратури следва да извършват периодични тематични проверки, които да включват анализ на състоянието и динамиката на досъдебните производства срещу обвиняеми с две и повече дела и контрол за срочността на приключването им. На наблюдаващите прокурори е указано да осигурят приоритетно и бързо провеждане на досъдебните производства срещу един и същ обвиняем, включително чрез предприемане на необходимите мерки за формиране на екипи. Възложено е същите да вземат адекватни на обществената опасност на престъпленията и на личността на обвиняемия мерки за неотклонение и други мерки за процесуална принуда. Наблюдаващите прокурори следва да преценяват за всеки конкретен случай необходимостта от внасяне на искане в съда за вземане на мярка за неотклонение „задържане под стража“ или „домашен арест“, както и да указват на съответните поделения на МВР провеждане на действия свързани с противодействие на битовата престъпност съгласно съответната им функционална компетентност. В случаите на констатирани нарушения при неспазване на съответната мярка за неотклонение и укриване от органите на досъдебното производство, наблюдаващите прокурори следва да предприемат действия за замяна на наложената мярка с по-тежка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tГлавният прокурор разпореди проверка на разследванията срещу обвиняеми с дебели досиета\t\t\t"}
{"url": "https://trud.bg/%d0%be%d1%82%d0%ba%d1%80%d0%b0%d0%b4%d0%bd%d0%b0%d1%85%d0%b0-%d0%ba%d0%b0%d0%bc%d0%b5%d1%80%d0%b0-%d0%b7%d0%b0-%d0%b2%d0%b8%d0%b4%d0%b5%d0%be%d0%bd%d0%b0%d0%b1%d0%bb%d1%8e%d0%b4%d0%b5%d0%bd%d0%b8/", "text": "Камера, монтирана до оградата на спортната площадка на ОУ „Елин Пелин“ в ж.к. „Меден рудник“, е била открадната. \nОт последния запис ясно се вижда, че неизвестно към момента лице блуждае нервно в 06.38 часа около стълба, на който е закачено устройството и малко след това се покатерва на него и я изтръгва. Деянието му коства не повече от 1-2 минути. През това време друго неизвестно лице, придружено от куче, го чака отдолу и изглежда му дава „съвети“. Камерата е една от новите 67 устройства, доставени и монтирани миналата година на главните пътни артерии, входно-изходни пунктове и около учебни заведения в к-с „Меден рудник“ и е част от цялостната политика на община Бургас за поставяне на видеонаблюдение в комплексите и кварталите на града. Сигналът моментално е подаден от Центъра за видеонаблюдение на трафика към полицията за установяване на извършителите. \nПоследният случай на посегателство беше преди по-малко от месец и е свързан със задигането на устройство за обучение на деца, тип „мече“ от ледената пързалка в града. То бе намерено дни по- късно, скрито в храстите в центъра на града, а крадецът се оказа английски гражданин- тийнейджър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tОткраднаха камера за видеонаблюдение в „Меден рудник“\t\t\t"}
{"url": "https://trud.bg/10-%d0%b3%d0%be%d0%b4%d0%b8%d1%88%d0%bd%d0%b8-%d0%bf%d1%80%d0%b8%d1%81%d1%8a%d0%b4%d0%b8-%d0%b7%d0%b0-%d0%b4%d0%b2%d0%b0%d0%bc%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%b8/", "text": "Ефективни присъди по 10 г. и глоби по 100 000 лв. постанови Варненският окръжен съд на двама чужденци за контрабанда на над 16 тона прекурсори и материали за производство на синтетична дрога от Азия и Латинска Америка през пристанище Варна-запад. 51-годишният нидерландец Робърт Писени и 56-годишният му белгийски съучастник Курт Миделдорп бяха арестувани на 7 юни 2018 г. след среща, на която уговаряли детайли около бъдещи доставки, включително и кокаин. Двамата бяха заловени след едногодишно наблюдение. Досъдебното производство за контрабанда бе образувано на 10 февруари 2017 г. по сигнал на служители от Митница-Варна. При проверка на контейнер в порт Варна-запад, пътуващ от Лаос през Виетнам и Варна до Нидерландия бяха открити 5000 литра прекурсор за производство на наркотика MDMA. Нелегалната стока била маскирана като почистващ препарат за прозорци и била предназначена за нарколаборатории за екстази в Белгия, Великобритания и Нидерландия, които снабдявали пазара в ЕС и Азия. Стойността на контрабандата бе изчислена на близо 226 млн. лв., а случаят – изпратен до Евроджъст, припомниха от прокуратурата. Каналджиите са били установени в партньорство със службите в Белгия и Нидерландия. На среща с участието на Интерпол през април 2017 г. е било договорено контейнерът да бъде пропуснат като контролирана доставка. Пътяt му проследили правосъдните органи на 6 държави. Месец по-късно на среща в Евроджъст в Хага постъпила информация, че на 30 май във Варна-запад се очаква втори контейнер от Шанхай с 10 457 кг стеаринова киселина за Нидерландия. Робърт Писени отговарял за организацията на канала, а живеещият в Бургас Курт Миделдорп – за логистиката. Контейнерът бил пропуснат до столичен склад, където оглед установил, че в 350 от общо 485 кашона има над 7,5 тона прекурсор за производство на амфетамин. Със СРС било установено, че Писени готви и транспорт по море до Варна на 1,3 тона кокаин от Колумбия през Перу. За да се тества канала, първо бил внесен контейнер от Перу с напълно легален течен кози тор. На 16 март 2018 г. обаче с кораб от Китай във Варна-запад дошла поредната партида от 4,4 тона прекурсор за амфетамин, маскиран като стеаринова киселина. Така последвал арестът на двамата контрабандисти, които имат богата криминална биография. Миделдорп е участвал в международен трафик на наркотици, като първата му присъда е постановена в Белгия през 1988 г. Лежал е 7 г. в затвора за внос на 1 тон кокаин през Антверпен. Писени също е многократно осъждан за участие в престъпна група за наркотрафик, за документни фалшификации и измами. Двамата общували помежду си с висока степен на конспиративност. Използвали устройства за криптиран чат, в който след получаване на съобщението то автоматично се изтривало, стана ясно по време на разследването. Варненският окръжен съд постанови чужденците да платят и равностойността на липсващия предмет на контрабандата в размер на 5,5 млн. лв., както и разноските по делото. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\t10-годишни присъди за двама контрабандисти на тонове прекурсори\t\t\t"}
{"url": "https://trud.bg/%d0%bc%d1%8a%d0%b6%d0%ba%d0%b0-%d1%80%d0%be%d0%b6%d0%b1%d0%b0-%d0%be%d0%b3%d0%bb%d0%b0%d1%81%d0%b8-%d0%bd%d0%b0%d0%b9-%d1%81%d1%82%d0%b0%d1%80%d0%be%d1%82%d0%be-%d1%80%d0%be%d0%b4%d0%b8%d0%bb%d0%bd/", "text": "Момченце изплака за първи път в празничния 21 януари в най-старото родилно отделение във Варненския регион в МБАЛ „Св. Анна“. Малко след раждането екипът на д-р Милко Папазов извърши празничния ритуал по измиване на ръцете по случай Бабинден. „Изпратихме повече от добра 2019 г. с отлични медицински показатели – 1479 бебета, 17 от които – близнаци, и нулева смъртност“, каза главната акушерка Силвия Русева. 2018 деца са дошли на бял свят миналата година в АГ-болницата, а от началото на тази са родени 133. Най-малкото успешно лекувано и изписано пеленаче е тежало едва 680 грама, съобщи управителят на болницата проф. Емил Ковачев. „Ние сме свидетели на едно божествено начало. За нас най-голямата награда е да видим щастието и сълзите в майчините очи и да чуем звънливия детски плач“, приветства колегите си той. Здраве и успехи на целия екип пожела и медицинският управител на МБАЛ „Майчин дом“ д-р Максим Яков. Миналата година в болницата са се родили 507 момчета и 423 момичета, сред които 10 двойки близнаци. 26 дами са се сдобили с деца след инвитро процедури, които в „Майчин дом“ са с 38% успеваемост. Пациентка на здравното заведение е била най-възрастната родилка във Варна за 2019 г. – на 52 г., а най-младата – едва на 13 г., е била обгрижена от екипа на АГ-болницата. Според специалистите в трите лечебни заведения модата на цезаровото сечение отмира и все повече бъдещи майки предпочитат естественото раждане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tМъжка рожба огласи най-старото родилно отделение във Варненско навръх Бабинден\t\t\t"}
{"url": "https://trud.bg/%d0%bf%d0%be%d1%81%d0%b5%d1%82%d0%b8%d1%82%d0%b5%d0%bb%d0%b8-%d0%bd%d0%b0-%d0%b8%d0%ba%d0%be%d0%bd%d0%be%d0%bf%d0%b8%d1%81%d0%bd%d0%be%d1%82%d0%be-%d0%b0%d1%82%d0%b5%d0%bb%d0%b8%d0%b5-%d0%b2/", "text": "Сумистът Калоян Махлянов-Котоошу и съпругата му си закупиха изображение на Богородица Иконата на хан Тервел е една от най-търсените от посетителите на Иконописното ателие в музей „Етър”. Зографът Пламен Малинов разказва, че много българи, в това число и млади хора, се интересуват от единствения канонизиран от църквата български хан. Владетелят, който според историци е син на Аспарух, спира нашествието на арабите, сваляйки обсадата на Константинопол през 718 година, а така спасява и Европа. Зографът Пламен Малинов не пропуска да популяризира иконата сред чуждестранните посетители. Припомня им, че границите на континента днес можеха да са различни, ако не е управлението на Тервел. От около година му прави впечатление колко търсено е изображението на този хан, който църквата припознава като свети Тривелий Теоктист. Хан Тервел е наричан „спасител на Европа”, канонизиран е за светец и от православната, и от католическата църкви. В официалния сайт на Светия синод на българската православна църква се посочва: „…в няколко манастира и църкви се съхраняват стенописи и икони от Възраждането, изобразяващи св. Тривелий (в монашество Теоктист). Ако интересът на посетители в музей „Етър” към канонизирания хан е забележим от скоро, то почитта към българските светци е постоянна. Иконите на св. Петка, на св. Иван Рилски, на св. Злата Мъгленска са сред предпочитаните. \nВярата в Богородица обаче е най-силна. Икона на Божията майка, рисувана от Пламен Малинов наскоро са закупили Калоян Махлянов – Котоошу и съпругата му ‎Асоко Андо по време на свое посещение в музей „Етър”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tПосетители на Иконописното ателие в „Етър”-а масово търсят иконата на хан Тервел\t\t\t"}
{"url": "https://trud.bg/%d0%b2-%d0%ba%d0%b0%d1%80%d0%bd%d0%be%d0%b1%d0%b0%d1%82-%d0%b8-%d1%81%d1%83%d0%bd%d0%b3%d1%83%d1%80%d0%bb%d0%b0%d1%80%d0%b5-%d0%be%d0%b1%d1%8f%d0%b2%d0%b8%d1%85%d0%b0-%d0%b3%d1%80%d0%b8%d0%bf%d0%bd/", "text": "В Карнобат и Сунгурларе е обявена грипна ваканция. 374 са случаите на остри респираторни заболявания за предходната седмица в Бургас. Броят трябва да достигне 458, за да се обяви грипна епидемия и в морския град. В предепидемичен период сме, каза пред „Труд“ д- р Величка Григорова от РЗИ. В момента има и грип А, и грип Б. Грип А е A/H1N1/, така нареченият свински грип. Той е мутирал през годините. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tВ Карнобат и Сунгурларе обявиха грипна ваканция\t\t\t"}
{"url": "https://trud.bg/%d0%ba%d1%83%d0%b5%d0%bd%d1%82%d0%b8%d0%bd-%d1%82%d0%b0%d1%80%d0%b0%d0%bd%d1%82%d0%b8%d0%bd%d0%be-%d1%89%d0%b5-%d1%81%d0%b5-%d0%bf%d0%be%d1%81%d0%b2%d0%b5%d1%82%d0%b8-%d0%bd%d0%b0-%d1%81%d0%b5%d0%bc/", "text": "Решението на Куентин Тарантино да се оттегли от режисьорството след заснемането на още един филм е обусловено основно от желанието му да се посвети на семейството си. Тарантино преди е споделял, че възнамерява да се откаже от дейността си зад камера, след като заснеме 10 филма. Неговият девети филм – одата за златното време на киното „Имало едно време в Холивуд“, е сред водещите заглавия в настоящия награден сезон, припомня БТА, цитирайки Филм нюз. Потвърждавайки решението си за сайта „Попкорн“ на Ей Би Си нюз, Куентин Тарантино признава, че е решил да се ориентира в нова посока заради семейството си, което е на път да се увеличи. Известният режисьор споделя, че е настъпило време за третото действие в живота му, когато ще бъде „повече“ съпруг и баща. Съпругата на 56-годишния Куентин Тарантино, Даниела Пик, е бременна с първото им дете. Двойката оповести през август миналата година, че очаква потомство, припомня изданието. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tКуентин Тарантино ще се посвети на семейството си\t\t\t"}
{"url": "https://trud.bg/%d1%81%d0%bf%d0%b0%d1%81%d1%8f%d0%b2%d0%b0%d1%82-%d0%b7%d0%b0%d0%ba%d1%80%d0%b8%d1%82%d0%be%d1%82%d0%be-%d0%be%d1%82%d0%b4%d0%b5%d0%bb%d0%b5%d0%bd%d0%b8%d0%b5-%d0%bf%d0%be-%d1%85%d0%b5%d0%bc%d0%b0/", "text": " в Бургаската болница ще поема пациенти отново. За проблема алармираха 12 души, болни от таласемия, които се оплакаха, че отделение вече няма, а те трябва да пътуват до Варна, за да им правят кръвопреливания. Отделението било закрито, след кончината на единственият специалист по хематология в болницата- д- р Рибов. След жалбата на болните до омбудсмана, кметът на Бургас Димитър Николов, е разговарял с представители на Министерството на здравеопазването и шефа на НЗОК. Градоначалникът се е консултирал с проф. Христо Бозов, шеф на Онкодиспансера в морския град и директорът на болницата д- р Бойко Миразчийски. На първо време се очаква да бъдат привлечени двама хематолози, които работят в друго здравно заведение в града. Става дума за лекари, които работят в Онкодиспансера и ще бъдат назначени на половин бройка в УМБАЛ с цел, отделението да заработи отново. Необходими са и дългосрочни мерки за трайно привличане на хематолози, за което Община Бургас ще съдейства, коментира кметът на Бургас. За тази цел общината ще поеме специализациите на лекари- хематолози и е готова да им осигури общински жилища. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tСпасяват закритото отделение по хематология в Бургас\t\t\t"}
{"url": "https://trud.bg/%d0%b4%d0%b6%d0%be%d1%88%d1%83%d0%b0-%d0%b3%d0%bb%d0%b0%d1%81%d0%b8-%d0%bc%d0%b0%d1%87-%d1%81-%d1%83%d0%b0%d0%b9%d0%bb%d0%b4%d1%8a%d1%80/", "text": "До 31 януари Антъни Джошуа трябва да уреди защитата на титлите си срещу задължителния претендент на IBF Кубрат Пулев. Но британецът пусна нов блъф – вече водел преговори за обединение на титлите с шампиона на WBC Дионтей Уайлдър. \n„Надявам се той да се справи с Тайсън Фюри, защото всички искат да ни гледат един срещу друг – заяви Джошуа, който продължава да се прави, че българинът не съществува. – Преговаряме с Усик, но  вече имаме контакт и с Уайлдър. Може да направим обединителния мач още преди следващата ми защита на титлите. Но във всички случаи ще се бия и с Усик. Той е най-добрият боксьор в полутежка категория, който светът е виждал и има всички шансове да направи нещо и при нас. А аз искам да се срещам с най-добрите.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tДжошуа гласи мач с Уайлдър\t\t\t"}
{"url": "https://trud.bg/%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%b5%d0%bd%d0%bf-%d0%b3%d0%b5%d1%80%d0%b1-%d0%b1%d1%8a%d0%bb%d0%b3%d0%b0/", "text": "България не нарушава европейското законодателство със спирането на финансовите инструменти за подпомагане за малките производители на електроенергия от възобновяеми енергийни източници (ВЕИ). Тази позиция застъпи българският евродепутат от ЕНП/ГЕРБ Емил Радев по време на обсъждане в Комисията по петиции в ЕП. Повод за изказването му беше петиция за предполагаемо нарушение на европейското право от страна на България във връзка със схемите за подпомагане на малките ВЕИ, съобщиха от пресцентъра на ПП „ГЕРБ“ във Варна. Емил Радев се позова на становище на Европейската комисия, според която европрепоръките са спазени и не се налага предприемането на каквито и да е мерки по този въпрос спрямо България. „Няма нарушение на Директива 2009/28/ЕО. Това става ясно и от отговора на Европейската комисия до Европейския парламент, получен на 29 март 2019 г.“, коментира българският евродепутат. Петицията е внесена след прекратяването на програмата за подпомагане на 324 малки ВЕИ у нас. Мерките, предприети от държавата, целят понижаване на цената на електроенергията. Според автора на петицията обаче подобна промяна в ценообразуването представлява явно нарушение на европейското законодателство. Съгласно действащата европейска директива, „основното условие за разработването на мерки като схеми за подпомагане е държавите-членки да гарантират, че делът на възобновяемата енергия е равен или надвишава индикативната цел”. „Делът на възобновяемите енергийни източници в България през 2017 г. (18,7%) надвишава предвидената индикативна цел за \n2015-2016 г. (12,4%) и дори националната цел за 2020 г. (16%)“, отчете Емил Радев. Той припомни, че към момента се постига съответствие между прилаганите насърчителни схеми и насоките в енергийната политика на ЕС за интегрирането на пазара на енергия от възобновяеми източници. След дискусията, проведена в ресорната комисия, беше решено петицията да \nсе изпрати за становище и до Комисията по промишленост, изследвания и енергетика. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tЕмил Радев, евродепутат ЕНП/ГЕРБ: България е изпълнила европрепоръките относно директивата за подпомагане на малките ВЕИ\t\t\t"}
{"url": "https://trud.bg/%d0%bf%d0%be%d0%b4%d0%b0%d1%80%d0%b8%d1%85%d0%b0-%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2-%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b0-%d0%bc%d0%be%d0%bd%d0%b5%d1%82%d0%b0/", "text": "Министър-председателят Бойко Борисов получи специален подарък от САЩ по време на Годишната среща на Световния икономически форум в Давос. Това стана ясно от негова публикация в официалния му профил във фейсбук. „Като знак на приятелство и уважение между двете държави, заместник-държавният секретар по икономически растеж, енергетика и околна среда Кийт Крач ми подари специална монета от Държавния департамент на САЩ“, съобщи премиерът. Борисов и Крач обсъдиха речта на американския президент Доналд Тръмп по време на форума в Давос. „Имаше много оптимизъм в нея. Радвам се, че нашето стратегическо партньорство е точно в тези сфери, за които Тръмп говори – работни места, доходи, сигурност, мощна икономика“, отбеляза министър-председателят Бойко Борисов. Българският премиер добави, че в Давос е разговарял с Иванка Тръмп, която е част от американската официална делегация на форума като съветник на президента. „Идеята, която тя има, е много важна за нашия регион и е в сферата на безработицата сред младите хора“, посочи Борисов. Българският министър-председател акцентира пред заместник-държавния секретар на САЩ, че тази година в София ще се проведат две големи мероприятия – процесът „Акаба“, който страната ни организира с краля на Йордания и Берлинският процес, който България домакинства съвместно с Република Северна Македония. В хода на разговора Бойко Борисов изтъкна още, че енергийният сектор дава широко поле за сътрудничество между България и САЩ. „Партньорството ни в тази област има потенциал да допринесе за укрепване на енергийната сигурност на страната ни и за диверсификация на енергийните източници и маршрути, включително посредством внос на втечнен природен газ при изгодни за България условия“, подчерта министър-председателят Бойко Борисов. Той отбеляза, че страната ни високо оценява подкрепата на американските партньори за изпълнение на приоритетни инфраструктурни проекти като междусистемната газова връзка Гърция-България и проектирания терминал за втечнен природен газ при Александруполис. \n„Запазване на ключовата роля на България на газовата карта на Европа е от стратегическо значение“, категоричен бе министър-председателят Бойко Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tПодариха на Борисов специална монета от Държавния департамент на САЩ (СНИМКИ)\t\t\t"}
{"url": "https://trud.bg/%d1%88%d0%b0%d1%80%d0%b0%d0%bf%d0%be%d0%b2%d0%b0-%d1%81%d0%b5-%d0%b7%d0%b0%d0%bc%d0%b8%d1%81%d0%bb%d0%b8-%d0%b7%d0%b0-%d0%be%d1%82%d0%ba%d0%b0%d0%b7%d0%b2%d0%b0%d0%bd%d0%b5-%d1%81%d0%bb%d0%b5%d0%b4/", "text": "Мария Шарапова намекна, че може скоро да сложи край на кариерата си след загубата с 3:6, 4:6 от Дона Векич (Хърватия) в първия кръг на Аустрелиън оупън. Рускинята за трети пореден път отпадна още на старта на турнир от Големия шлем. \n„Не знам какво ще стане с мен в следващите 12 месеца – призна Маша. – нуе мога да съм сигурна, че отново ще играя тук.“ \nДоста трудности изживя и бившата №1 Симона Халеп при победата със 7:6 (5), 6:1 над Дженифър Брейди (САЩ). Румънката падна тежко на дясната си ръка и навехна китката си, но продължи да играе. Травмата я провали на няколко пъти, но съперничката й не се възползва от проблема. \n„В момента няма нищо притеснително, но не знам как ще се събудя на следващия ден“, заяви Халеп. \nУтре сутринта Григор Димитров излиза за мача си от втория кръг, а негов противник е Томи Пол, който обърна с 4:6, 6:2, 6:0, 6:4 Леонардо Майер (Аржентина). 22-годишният американец се намира в отлична форма и има 6 победи от началото на годината, с които стигна полуфинал в Аделаида (Австралия). \nЛошото момче на тениса Ник Кириос пък отново влезе в новините като хвърли обелка от банан в публиката. Този път обаче австралиецът не се скара с феновете, а отпадъкът всъщност трябваше да мине за сувенир, след като преди това даде всичките си кърпи на зрителите. Преди това той ги зарадва с победа – 6:2, 7:6 (3), 7:6 (1) над Лоренцо Сонего (Италия). Успешен бе и стартът на №1 в схемата Рафаел Надал (Испания) – 6:2, 6:3, 6:0 срещу Уго Делиен (Боливия). \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tШарапова се замисли за отказване след загуба\t\t\t"}
{"url": "https://trud.bg/igra-na-nervi-s-levski/", "text": "Играта на нерви с „Левски“ е в разгара си. Жегата е факт. Въпросът е накъде ще тръгне пожарът. Подпалвачът Валери Симеонов драсна клечката преди седмица и оттогава мълчи. Може би чака нещо. По-лошото в случая е, че не се чува думата по казуса и от човека, при който обикновено се тича да гаси всеки публичен пожар в държавата. Нормално – къде е Давос, къде е „Герена“. \nБез намеса от високо обаче играта загрубява. Враждуващите дават интервюта, от които дори изплуват трупове. Има жалвания от заплахи за убийства, отричане на мокри поръчки, бомбастични афери за половин милиард лева и закани за съд за клевета… И тази цялата неизвестност пече на бавен огън феновете на Отбора на народа. \nОт седмица на „Герена“ се завърнаха турболентните времена, до болка познати на клуба от 2015-а насам. Оттогава акциите на клуба се препредават, а дори и сега не е много ясно в каква посока са поели. Последните коментари по темата дойдоха в понеделник по време на церемонията „Нощта на шампионите“ (повече по темата на стр. 30), когато отношение по горещите въпроси, пряко засягащи столичния гранд, взеха последователно Кирил Домусчив, собственик на „Лудогорец“, а след това и спортният министър Красен Кралев. Босът на „орлите“ отсече, че няма проблеми със собственика на „Левски“, визирайки признанията на Цветомир Найденов от Ефбет от края на 2019-а. Въпросната фирма и Васил Божков са във война от лятото, в която вербално бе замесен и Домусчиев. Той обаче се разграничи публично от Цеките, както са известни букмейкърите от Ефбет. \n„Васил Божков го познавам добре и никога не ме е заплашвал – коментира Домусчиев, удостоен с Венец на победителя на церемонията. – Ако има нещо, което г-н Найденов има да казва, да го каже в прокуратурата. Още преди две години, когато трябваше да има забрани в закона за хазарта аз бях против. На този етап не мога да си сменя мнението, но нека изчакаме да видим. Аз съм радетел всеки един клуб да има добри стопани и богати хора зад себе си. Подобни неща не са добри за футбола. Това, че някой е внесъл проектозакон нищо не значи. Не мисля, че има действия насочени срещу „Левски“. Преди две години, когато трябваше да има забрани в закона за хазарта, то аз бях човекът, който бе против. Работодателската организация също остана в такава позиция, но нека чуем какви ще са дебатите по темата. Не мисля, че ще се отрази негативно това на играта. Сега това са само спекулации, но е нужен анализ.“ \nИзказването е в тон с добрите отношения между „Лудогорец“ и „Левски“, които са далеч от афишираната ненавист между собствениците на разградския тим и ЦСКА, например. Има обаче и уловка. Във въпросния анализ на ситуацията ключово ще е мнението на финансовия министър Владислав Горанов, чиято снимка с екип на „Лудогорец“ отдавна сърфира в социалните мрежи. И ще е интересно дали думите на едни ще съвпаднат с делата на други. \nМинистър Кралев изрази коренно различно мнение от човека, когото награди в „Нощта на победителите“. Според него, българският спорт ще спечели, ако проектозаконът, предложен от лидера на НФСБ Валери Симеонов, бъде приет. Припомняме, че по силата на промените лотарийните игри ще се организират единствено и само от държавата, а лицензи на частните компании да бъдат прекратени 3 месеца след приемането на текстовете. \n„Не мога да коментирам какво ще се случи в „Левски“ – обясни Кралев. – Това е решение на собствениците и ръководството на клуба. Става въпрос за регулация на бизнеса. Мисля, че всяка държава има право да регулира бизнеса. Смятате ли, че тези действия са насочени срещу „Левски“? От едната страна стои интересът на българския спорт, а от другата на „Левски“? Така ли? Значи интересът на футболния клуб е по-важен от интереса на целия спорт?“ \nКралев конкретизира и причината да вярва, че промяна на закона пряко ще облагодетелства родния спорт: \n„Тези промени ще доведат до 50 милиона лева повече за българския спорт. Никой не се намесва в бизнеса на компаниите за залози, а за регулация на моментните лотарийни игри. Това ще се отрази най-добре на целия български спорт. Промените в Закона за хазарта водят до по-големи приходи за тотализатора и министерството на спорта. По принцип бюджетът на министерството е около 80 млн. лева. От тях 50 млн. отиват за спортните дейности. След промените тези средства ще бъдат увеличени двойно. Това ще бъде добре за българския спорт. Парите за спорт идват основно от тотализатора. Тези промени ще доведат до увеличение на приходите. Няма как да не подкрепя предложение, което ще доведе до увеличение на приходите за българския спорт.“ \nВ лабиринта на мненията се включи и един фенски глас. Степан Хиндлиян, председател на Националния клуб на привържениците на „Левски“ и участник на срещата с Васил Божков в неделя, не се изказа след събитието на „Герена“, но „изненадващо“ 2 дни по-късно проговори. \n„Ако съдбата на българския спорт зависи от одържавяването на някакви частни бизнеси, тогава следва логичният въпрос „Защо не се одържавяват бизнесите на собственика на „Литекс“, който играе в ЦСКА или на собственика на „Лудогорец“ Кирил Домусчиев, за да помагаме на българския спорт? – попита Хиндлиян. – Защо ударът е към спонсора на „Левски“?“. В един момент се появява някакъв спонсор на „Левски“, чийто бизнес може да бъде взет. И „Левски“ се закрепя за около година, стъпва си на краката, хората започват да се събират отново и ние го ликвидираме. Това е доста глупава и елементарна позиция. Много интересно какво ще се случи с тези 50 милиона лева, които ще влязат в Министерството на спорта. Може да стане един чудесен стадион „Българска армия“ с тях…“. \nХиндлиян призна, че не се изключват и предстоящи протести на феновете на „Левски“. Той не беше категоричен, може би защото между самите фенски фракции на „сините“ има разминавания и то отдавна. И донякъде се застрахова: „Когато има сътресения в най-големия и обичан клуб в България, е нормално въпросът за протестите да изникне. Аз отговорно мога да кажа, че сме хора, които държим на определени позиции и принципи и държим да се запознаем и с другата гледна точка, преди да предприемем някакъв тип действия. Ако се стигне до такъв тип действия, държа да подчертая, че те ще бъдат в защита на интересите на нашия любим клуб, който ни е събрал и ни е направил приятели, а няма да бъдат в защита на корпоративни интереси. Ние сме привърженици на Футболен клуб „Левски“, а не сме лобисти на лотарията. Привържениците на „Левски“ са темпераментни хора и, когато техните интереси бъдат нарушени, може да се превърнат едни подобни протести като неприятни сцени.“ \nПремиерът Бойко Борисов е чакан от феновете на „Левски“ за среща, на която да бъде обсъдено бъдещето на 26-кратните шампиони. Искът на привържениците съвпадна с ангажимент на лидера на ГЕРБ в Давос, който продължава до петък. Преди това обаче ще има нова среща между представители на „синята“ агитка и Васил Божков, на която водещите фенове трябва да изразят своята позиция в създалата се ситуация след допитване до отделните фракции… \nИзявление на министър председателя до голяма степен ще покаже накъде ще тръгнат пожарите. В случая изглежда, че няма как да мине без потърпевши. \nВ целия този ребус всичко изглежда условно и предпоследно. Поне до края на форума в Давос. На факти и конкретика стъпва само изказването на изпълнителния директор на „Национална лотария“ Димитър Ганев от понеделник. „В Конституцията изрично пише къде държавата може да прави монопол. Хазартът не е една от тези области”, посочи той, допълвайки че казусът ще бъде отнесен до Европейската комисия. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tИгра на нерви с „Левски“\t\t\t"}
{"url": "https://trud.bg/%d0%b0%d0%b4%d0%bc%d0%b8%d0%bd%d0%b8%d1%81%d1%82%d1%80%d0%b0%d1%82%d0%b8%d0%b2%d0%b5%d0%bd-%d1%81%d1%8a%d0%b4-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%be%d0%b1/", "text": "Административен съд – Благоевград обяви частична недействителност на избора на Общински съвет – Петрич и върна изборните книжа на Общинска избирателна комисия – Петрич с указания за обявяване на действителните резултати в отменените части на Решение № 177-МИ/28.10.2019 г. на ОИК Петрич. Съдът постанови решение след проверка в съдебна зала на изборните книжа в общо единадесет секции в община Петрич и извършена съдебно-математическа експертиза. Математическите изчисления бяха направени като към сумата от протокола на ОИК, отразяваща брой действителни бюлетини за общински съветници общо 24 107 бр., се прибави сумата от 138 бр. бюлетини, открити и счетени за действителни при проверка на изборните книжа в съдебна зала. Експертът математик пресмята, че се променя избирателна квота от 731 гласове на 735 гласове. Доц. Китанов стигна до извода, че се променя и разпределението на мандатите между партиите и коалициите в ОбС Петрич. При преразпределението на мандатите между партиите и коалициите, при експертизата са отчетени 17 бр. бюлетини за ПП „ВМРО – БНД“, 1 бр. за МК „Никола Петков“; 3 бр. за ПП „Българска Нова Демокрация“; 3 бр. за „Воля“; 63 бр. за ПП „Съюз на демократичните сили“; 1 бр. за МК „АБВ /БДЦ/; 38 бр. за ПП ГЕРБ; 1 бр. за Коалиция „Ние, Гражданите“ и 11 бр. за Движение „ЗАЕДНО за промяна“. С новите данни, според експертизата, ПП „СДС“ получава два мандата вместо определения с оспореното решение на ОИК Петрич един, а МК „АБВ /БДЦ/“ вместо определените два мандата получава един. Промяна има и при представителството на ПП ВМРО в Общински съвет Петрич. Кандидатът за общински съветник от ПП „ВМРО“ Иван Стоилков е получил повече преференции /182 бр./ от избрания за съветник Георги Стоилков /получил 176 преференции/, поради което за избран следва да бъде обявен Иван Стоилков вместо посочения за избран в решението на ОИК Георги Стоилков. Решението на Административен съд – Благоевград подлежи на обжалване с касационна жалба, пред Върховния административен съд в 7-дневен срок. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tАдминистративен съд – Благоевград обяви частична недействителност на избора на Общински съвет – Петрич\t\t\t"}
{"url": "https://trud.bg/%d1%81%d0%bf%d1%80%d1%8f%d1%85%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%be%d0%ba%d0%be%d0%bb%d0%be-%d1%82%d0%b5%d0%b0%d1%82%d1%8a%d1%80-%d1%81%d0%be%d1%84%d0%b8%d1%8f/", "text": "Временно е преустановено движението около театър „София“ в столицата, при улица „Милко Бичев“ ,към бул. „Данаил Николаев”, заради миризма на газ от улични шахти. Това съобщиха за   от пресцентъра на МВР. Сигналът е подаден в 17:30 ч. От Столичната община обясниха, че автобусите, обслужващи линии 11 и 404 се движат от гара „Подуяне“ по бул. „Данаил Николаев“ и по маршрута си, а автобусите от линия 213 са отклонени от бул. „Евлоги и и Христо Георгиеви“, „Янко Сакъзов“ през кръговото кръстовище при паметника на Васил Левски, Сточна гара и по маршрута си към Централна гара. Причината е изтичане на газ на ул. „М. Бичев“ между бул. „Данаил Николаев“ и бул. „Евлоги и Христо Георгиеви“. Има сигнали за обгазяване в района на Сточна гара в посока „Подуяне“. Районът е отцепен, има евакуирани хора. На място са екипи на пожарната и полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tСпряха движението около театър „София“ заради изтичане на газ\t\t\t"}
{"url": "https://trud.bg/%d0%b4%d0%be%d0%bf%d0%bb%d0%b0%d1%89%d0%b0%d0%bc%d0%b5-%d0%b4%d0%be-18-%d0%bb%d0%b5%d0%b2%d0%b0-%d0%bd%d0%b0-%d0%b4%d0%b5%d0%bd-%d0%b7%d0%b0-%d1%81%d0%b0%d0%bd%d0%b0%d1%82%d0%be%d1%80%d0%b8%d1%83/", "text": "Търсят хотели за рехабилитация Кандидатстването по програмата започва от март Пациентите ще доплащат до 18 лева на ден за храна в санаториумите, които могат да ползват по програмата за рехабилитация и профилактика на Националния осигурителен институт. Това става ясно от процедурата, която институтът откри за избор на изпълнители по програмата за 2020 г. През тази година НОИ ще финансира не повече от 4 основни диагностични и терапевтични процедури дневно за един човек. Лимитът, който държавата налага, за една нощувка остава 18 лева, както и миналата година, а помощта за хранене – 7 лева за един храноден. Хотелът пък има право да иска доплащане до 18 лева за храноден и до 30 лева такса за резервация. Продължителността на престоя в санаториум може да бъде 10 дни в една календарна година. Друго изискване е стаите, ресторантите и медицинският блок на заведенията да са били основно ремонтирани в последните 5 години. Изисква се хотелите да имат достатъчно персонал, като такъв с 50 легла трябва да разполага с не по-малко от 5 души медицински и помощен персонал, от които поне 1 лекар, а тези от 151 до 200 легла – не по-малко от 20 души медицински персонал, от които поне четирима лекари. Заведенията трябва да предлагат диетично хранене. НОИ осигурява профилактика и рехабилитация на 10 групи заболявания – сърдечно-съдови, стомашно-чревни и чернодробни, бъбречно-урологични, ендокринни, гинекологични и андрологични и кожни заболявания, заболявания на централната нервна система, на дихателната система, на опорно-двигателния апарат и на периферната нервна система. Право на санаториум имат лицата, които са осигурени за общо заболяване, майчинство и/или за трудова злополука и професионална болест. Те обаче задължително трябва да имат внесени осигуровки за последните 6 месеца. От услугите на НОИ могат да се възползват и хора, получаващи лична пенсия за инвалидност, ако не са навършили възрастта за придобиване на право на пенсия за стаж и възраст. Кандидатстването на лицата по програмата трябва да започне през март. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tДоплащаме до 18 лева на ден за санаториум от НОИ\t\t\t"}
{"url": "https://trud.bg/%d1%81%d1%82%d1%80%d0%be%d0%b8%d1%82%d0%b5%d0%bb%d0%bd%d0%b0-%d1%84%d0%b8%d1%80%d0%bc%d0%b0-%d1%81%d0%ba%d1%8a%d1%81%d0%b0-%d0%ba%d0%b0%d0%b1%d0%b5%d0%bb-%d0%b8-%d0%be%d1%81%d1%82%d0%b0%d0%b2%d0%b8/", "text": "При несъобразени изкопни работи в ранния следобед днес строителна фирма скъса кабел 20 киловолта, собственост на ЧЕЗ Разпределение в София, и остави без електрозахранване за около 40 минути над 4300 клиенти на компанията в Симеоново, Бистрица и Железница. Това е втори скъсан кабел от несъобразени строителни дейности в столицата от началото на годината, съобщиха от ЧЕЗ. От дружеството призовават фирмите да координират с компанията поне две седмици предварително къде и кога ще извършват изкопни дейности. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tСтроителна фирма скъса кабел и остави без ток Симеоново, Бистрица и Железница\t\t\t"}
{"url": "https://trud.bg/%d1%81%d0%bb%d0%b0%d0%b2%d0%b8%d1%8f-%d1%81%d1%80%d0%b0%d0%b7%d0%b8-%d0%b5%d0%bb%d0%b8%d1%82%d0%bd%d0%b8-%d1%80%d1%83%d1%81%d0%bd%d0%b0%d1%86%d0%b8/", "text": "„Славия“ спечели престижно срещу елитния руски „Оренбург“ с 3:2. В доста груба контрола в Анталия за българите вкараха Радослав Кирилов, Емил Стоев и Георги Йомов. През цялото време „Славия“ водеше в резултата, а чак в последната минута тимът на Златомир Загорчич допусна второ попадение от дузпа Няколко пъти мачът беше прекъсван заради грубости, като най-сериозното спречкване дойде след половин час игра. Включиха се дори треньорските щабове. Отново на турската ривиера „Берое“ постигна 1:0 срещу румънския „Сепси“. В края на първото полувреме вкара вездесъщият Мартин Камбуров от дузпа. В друга контрола „Черно море“ допусна поражение от украинския „Олександрия“ с 1:3. Денислав Ангелов откри резултата за българите. Мачът се игра на четири части по 30 минути също в Анталия. В миналия си мач „Олександрия“ направи 2:2 със „Славия“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\t„Славия“ срази елитни руснаци\t\t\t"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bc%d0%b8%d0%bd%d0%b8%d0%bc%d0%b0%d0%bb%d0%bd%d0%b0-%d0%b5-%d0%be/", "text": "Oпасността от внос на китайски коронавирус у нас е минимална. Не се налага взимане на извънредни мерки. Това съобщиха пред   от здравното министерство. Лечебните заведения в страната са предупредени да следят по-внимателно пациенти с треска и пневмония, завърнали се от засегнатите райони. „Всеки, който е бил в чужбина в момента в Югоизточна Азия и се върне в България, в първите дни да не контактува с много хора. Ако развие пневмония веднага да казва на лекар откъде се е върнал, за да се вземат мерки по отношение на най-близките му да не се заразят и лекарският екип да не се зарази“, каза проф. Тодор Кантарджиев, директор на Националния център по заразни и паразитни болести. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tЗдравното министерство: Минимална е опасността китайският коронавирус да стигне до България\t\t\t"}
{"url": "https://trud.bg/%d0%b4%d0%b0%d0%b2%d0%b0%d1%82-%d0%bd%d0%b0-%d1%82%d1%8e%d1%82%d1%8e%d0%bd%d0%be%d0%bf%d1%80%d0%be%d0%b8%d0%b7%d0%b2%d0%be%d0%b4%d0%b8%d1%82%d0%b5%d0%bb%d0%b8%d1%82%d0%b5-76-%d0%bc%d0%bb%d0%bd-%d0%bb/", "text": "76 милиона лева преходна национална помощ за кампания 2019 г. ще получат тютюнопроизодителите, съобщи зам.-министърът на земеделието, храните и горите Чавдар Маринов. Средствата ще бъдат разпределени между 42 230 стопани. За първи път разпределянето на финансовата помощ се случва толкова рано през годината – от 20-ти до 29-ти февруари, обясни земеделският министър Десислава Танева. Помощните ставки за сортовите групи Басми, Каба Кулак, Бърлей и Виржиния са с 5 на сто по-ниски спрямо предходната 2018 г. Стопаните, отглеждащи тютюн от сорта Басми до 1000 кг. ще получат по 2,18 лв./кг. Тези, които гледат между 1000 и 2000 кг. ще вземат по 2,12 лв./кг., а помощта за най-големите производители на над 2000 кг. е 1,41 лв./кг. Ставката за тютюнопроизводителите, отглеждащи Каба Кулак, е 1,11 лева за килограм. Стопаните ще получат по 81 стотинки на килограм за сорта Бърлей и по 64 стотинки за сорта Виржиния. Реколтираните площи с тютюн през 2019 г. са 50 791 дка, произведеното количество е 8 268 тона. Общото изкупено количество тютюн до момента е 7 210 тона. Земеделското министерство води разговори в ЕС за запазване на помощта за тютюнопроизводителите и през следващия програмен период, обясни Танева. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tДават на тютюнопроизводителите 76 млн. лв.\t\t\t"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%bf%d0%be%d1%80%d1%8a%d1%87%d0%b8%d1%82%d0%b5%d0%bb-%d0%bd%d0%b0-%d0%bf%d0%b0%d0%bb%d0%b5%d0%b6-%d0%bd%d0%b0-%d0%b0%d0%b4%d0%b2%d0%be%d0%ba%d0%b0/", "text": "Задържаният следял Ирен Савова Обвиняемият действал организирано, изпълнил задачата си само за няколко минути Продължава издирването на евентуален поръчител на палежа на къщата на адвокат Ирен Савова в Ихтиман. Това стана ясно на брифинг на прокуратурата и МВР, на който бе съобщена че е задържан подпалвачът. Бащиният дом на столичната юристката бе запален в сряда призори. Изгоряха 45 кв. м. покрив, както и част от втория етаж. Пострадали нямаше, тъй като къщата била празна. “Дали има поръчител, помагач, подбудител е въпрос на изясняване в хода на разследването. Работата по този въпрос продължава”, каза окръжната прокурорка Наталия Николова. Адвокат Ирен Савова е категорична, че палежът има поръчител. Задържаният мъж е на 34 години и е от София. Той имал зад гърба си криминални регистрации за кражби и хулиганство, но не бил осъждан. Нямало данни да се познава лично с адвокат Савова. Според шефа на ОДМВР-София Николай Спасов подпалвачът е действал организирано и изпълнил задачата си само за няколко минути. На запис от охранителна камера се вижда как той пристига с автомобил в града, пеш стига до къщата на адвокатката и се качва на покрива. Заснет е да скача върху паркирана отпред кола и секунди след това лумват пламъци. Събрани са и данни, че 34-годишният мъж е следил известен период от време юристката. Окръжната прокурорка Наталия Николова обясни, че за по-малко от седмица били събрани доказателства за авторството и механизма на престъплението. Намерени били веществени доказателства, разпитани били свидетели и са прегледани записи от камери, като са назначени експертизи. Една от уликите била туба, открита на покрива на къщата. Проверява се дали този палеж има връзка с други такива срещу свидетели по дела, водени от адвокат Савова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tИздирват поръчител на палеж на адвокатски дом (обзор)\t\t\t"}
{"url": "https://trud.bg/%d0%bd%d1%8e%d1%80%d0%bd%d0%b1%d0%b5%d1%80%d0%b3-%d1%80%d0%b0%d0%b7%d0%b3%d1%80%d0%be%d0%bc%d0%b8-%d1%86%d1%81%d0%ba%d0%b0-50/", "text": "ЦСКА стартира подготовката с 4:0 срещу казахстанския „Каспий“ в Турция, за да бъде приземен тежко от „Нюрнберг“ с 0:5 в първата контрола на испанска земя. Успокоение донякъде е, че за германците това е последен мач преди подновяването на сезона във втора Бундеслига. А лошият привкус – че тимът е на 16-о място в първенството си със само 4 успеха през есента. \nЦСКА игра добре в първия четвърт час, когато можеше и да открие резултата. Но истината е, че „Нюрнберг“ напълно контролираше контролата. Германците нанесоха своя удар за 180 секунди в средата на първото полувреме. Централният нападател Феликс Локемпер, който е бивш юношески национал, заби два пъти след грешки в „червената“ защита. \nСлед почивката и двата отбора направиха доста смени, но картината не се промени. Влезлият ирландски халф Греъм Кери заби в собствената мрежа за 0:3, след като не успя да изчисти топката на 5 метра от вратата. В 72-ата минута защитата на треньора Милош Крушчич отново капитулира и Михаел Фрай отбеляза четвъртото попадение. „Нюрнберг“ вкара и пети гол от дузпа в последната минута. \nТитуляр за ЦСКА започна португалецът Рубен Пинто. Халфът е желан от „Нюрнберг“ в битката за оцеляване във втора Бундеслига. Според немски медии се говори за цена от около 1 млн. евро. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\t„Нюрнберг“ разгроми ЦСКА – 5:0\t\t\t"}
{"url": "https://trud.bg/%d1%88%d0%b5%d1%84-%d0%bd%d0%b0-%d0%b7%d0%b0%d0%b2%d0%be%d0%b4-%d1%81%d1%82%d0%be%d0%bc%d0%b0%d0%bd%d0%b0-%d0%be%d1%89%d0%b5-%d0%be%d1%82-%d0%bb%d1%8f%d1%82%d0%be%d1%82%d0%be-%d1%81%d0%b5-%d0%bf/", "text": "Категорично ние не сме източили водата от язовир „Студена“. Нашата консумация в сравнение с консумацията за града е 3%. В тръбите са инвестирани 20 млн. лева, с което ние значително намаляваме консумацията. Това каза в предаването „Лице в лице“ по   един от директорите на „Стомана Индъстри“ Константин Стаменов по повод водната криза в Перник. Целта на доклада на „Софийска вода“, който излезе през декември, е била да се помогне за излизане от кризата, само че информацията в него не е прецизирана. За един от тръбопроводите така е описано, че излиза, че цялата вода не е стигала в града, а е постъпила в „Стомана“. Говори се за 290 литра в секунда, които се изливат неконтролируемо и че това е 40% от цялата вода за града. Това не е 40%, а 80%. Въобще, ако четете, ще си кажете, че вода не е стигала в града. Това не е вярно. Премиерът, министърът на околната среда, зам.-министър Нанков – всички казаха, че няма такива отклонения. Ние не сме го виждали този доклад, заяви Стаменов. Питейният водопровод е на 70 години и има страшно много течове, добави той. „Още лятото виждахме, че има някаква криза. Още навремето са направени буфери, които активирахме. Връщаме заустените води в оборотни цикли и това ни помага. Този алтернативен източник обаче може да замръзне и 2-3 дни ще имаме нужда от прясна вода, уточни Стаменов. Относно язовир „Пчелина“ като източник на вода за индустрията Стаменов каза, че първо трябва да се уточни какво е качеството на водата. Ако не е добро, може да увреди съоръженията и да пострадат работници, коментира директорът на „Стомана“. По думите му не е сериозно да се очаква от предприятието да финансира изграждането на тръби и помпена станция, за да се осигури вода от яз. „Пчелина“. Стаменов увери, че се прави всичко възможно да не се изнася производството на „Стомана“ и да се запазят тези над 1000 работни места, които са заети предимно от хора от Перник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tШеф на завод „Стомана“: Още от лятото се подготвяхме за водна криза\t\t\t"}
{"url": "https://trud.bg/%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d0%b2%d0%be%d0%b5%d0%bd%d0%bd%d0%be%d1%82%d0%be-%d0%bf%d1%80%d0%b8%d1%81%d1%8a%d1%81%d1%82%d0%b2%d0%b8%d0%b5-%d0%bd%d0%b0-%d1%81/", "text": "Военното присъствие на САЩ в Европа достигна рекордно ниво от началото на века, заяви генералният секретар на НАТО Йенс Столтенберг по време на съвместно заседание на Комисията по външни работи на Европейския парламент и подкомисията по отбрана и сигурност. „Сега в Европа има повече американски войски, отколкото през годините от началото на века. След няколко седмици ще започнат най-големите учения „Defender 2020″, в които 20 хиляди военнослужещи ще дойдат в Европа от САЩ“, каза той. След студената война Вашингтон намали военното си присъствие в Европа. А сега на стария континент има повече от всякога американски войници и оръжия. „, обясни той. „Парадоксът е, че въпреки всичките ни различия, ние Европа и САШ заедно повече от всякога“, каза той. Столтенберг също призова европейските парламентаристи да споделят неговата гледна точка, че ЕС се нуждае от НАТО и участието на САЩ, както и на Канада и Турция във възпирането на Русия и в „диалога с нея за контрол на оръжията“, в борбата срещу тероризма, както и в търсенето на отговори на предизвикателства от Китай. Столтенберг не спомена в речта си конкретни цифри за размера на американските военни в Европа днес. Ученията „Defender 2020“ ще бъдат най-големите маневри на САЩ в Европа за последните 25 години.  \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tСтолтенберг: Военното присъствие на САЩ в Европа достигна рекордно ниво от началото на века\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d1%82%d1%80%d1%8a%d0%b3%d0%bd%d0%b0-%d0%bd%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d0%be%d1%82-%d0%b4%d0%b0%d0%b2%d0%be%d1%81/", "text": "Обеща един трилион дървета на Грета Тунберг Америка преуспява. Америка процъфтява и да, Америка отново печели, както никога досега. Американската мечта се върна, по-голяма и по-добра от преди. Америка е в разгара на икономически бум, подобен на който светът никога не е виждал досега. С тези и множество подобни суперлативи и лозунги премина речта на президента на САЩ Доналд Тръмп пред участниците в Световния икономически форум в Давос, предадоха световните агенции. Участието му на форума в швейцарския курорт, който Тръмп пропусна миналата година, дойде в деня, в който в американския Сенат започна процедурата по отстраняването му от власт – т. нар. импийчмънт, и само месеци преди началото на кампанията за преизбирането му през ноември, отбелязват международните наблюдатели. “Америка благоденства и печели, както никога до сега. Само преди седмици сключихме невероятни търговски сделки – с Китай, с Мексико и с Канада. Това са най-великите сделки в историята. Тези споразумения са модел за търговията през XXI век, те са честни и поставят акцента върху нуждите на работещите и семействата”, настоя Тръмп в близо 30-минутното си изказване. Американският президент също така похвали британския премиер Борис Джонсън за Брекзит и заяви, че се надява на “страхотна” бъдеща търговска сделка с Великобритания. Тръмп не спести критиките към шведската екоактивистка Грета Тунберг, която също е в Давос, макар и да не я назова поименно. “Не е време за песимизъм по отношение на климата”, каза американският президент и обяви, че САЩ се ангажират да участват в новообявената от участниците в конференцията инициатива за засаждането на “Един трилион дървета” на планетата в следващите няколко години. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tТръмп тръгна на кампания от Давос\t\t\t"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d1%8f%d1%82-%d0%bf%d1%80%d0%b0%d0%b2%d0%b8%d0%bb%d0%b0%d1%82%d0%b0-%d0%b7%d0%b0-%d1%84%d0%b8%d1%80%d0%bc%d0%b8-%d0%b7%d0%b0-%d0%b1%d1%83%d1%82%d0%b8%d0%bb%d0%ba/", "text": "Наредбата към закона готова до март Запечатват обект за две години при тежки нарушения Фирмите, които осъществяват дистрибуция на бутилки с газ за бита, ще трябва да притежават поне 1000 бутилки за пропан-бутан, а не 10 хиляди, както беше прието в предходните изменения на закона за горивата. Това предвиждат новите изисквания за фирмите за дистрибуция на бутилки с газ, записани в промени в закона за горивата, които бяха приети на второ четене от Комисията за наблюдение на приходните агенции и борба със сивата икономика и контрабандата. Законът за горивата беше променян няколко пъти преди реално да влезе в сила. Той окончателно ще бъде гласуван в пленарната зала на парламента до дни, а наредбата към него ще бъде готова до два месеца, решиха депутатите. Заради приетите преди година текстове в закона много фирми за дистрибуция на бутилки с газ са купили по 10 хил. бутилки на обща стойност 250 хил. евро. Те са похарчили значителни суми и за преоформяне на складовете си. А сега изискванията за дейността на тези фирми значително се облекчават. Депутати от левицата предложиха да се засилят изискванията за безопасност на пунктовете за зареждане на бутилки с пропан-бутан, но предложението беше отхвърлено от мнозинството депутати. Спрямо бензиностанциите и складовете за горива, бяха приети промени, според които те ще бъдат запечатвани за две години, а цистерните с нелегална нафта или бензин спирани от движение, ако продават или превозват контрабандни нефтени продукти. Промяната се прави, защото актовете с глоби за фирмите не са достатъчно ефективни, за да спрат сивия сектор в горивата, уточниха експертите. Банкови гаранции за новорегистрирани фирми без оборот за предходната година ще има, но те няма да са под формата на пари в брой, а за обезпечение на евентуални задължения към държавната хазна ще служат активите, с които фирмата разполага. Като има изискване стойността на тези активи да е поне 20 хил. лв. Бензиностанциите имат почти 4-месечен срок за регистрация, тъй като след приемане на наредбата към закона, те ще имат на разположение още два месеца за регистрация. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tПроменят правилата за фирми за бутилки с газ\t\t\t"}
{"url": "https://trud.bg/%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d1%86%d0%b8-%d0%bd%d0%b0-%d1%80%d0%be%d0%bb%d1%81-%d1%80%d0%be%d0%b9%d1%81-%d1%83%d0%ba%d1%80%d0%b8%d0%bb%d0%b8-22-%d0%bc/", "text": "Проверяват 371 души с имущество, което не отговаря на официалните им доходи Затягат контрола на онлайн търговците Собственици на луксозни автомобили “Ролс Ройс” са укрили данъци за милиони левове, става ясно от писмен отговор на министъра на финансите Владислав Горанов на въпрос на депутата от БСП Красимир Янков. През миналата година са възложени ревизии на 55 граждани и фирми, притежаващи леки коли “Ролс Ройс”. Приключили са 47 от тези ревизии като с тях са установени допълнителни данъчни задължения за 2,29 млн. лв., посочва министър Горанов. Освен това декларираната загуба от проверените фирми е намалена с 9,86 млн. лв. Оказва се, че фирми декларират загуби в огромни размери, а в същото време купуват луксозни автомобили “Ролс Ройс”. Продължават и проверките на хора, чиито официални доходи не съответстват на придобитите от тях луксозни автомобили и недвижими имоти. От НАП получават информация от КАТ и от Агенцията по вписванията за регистрираните покупки на скъпи коли и имоти и въз основа на тези данни набелязват хора за проверка. В резултат на приключилите през 2019 г. 371 проверки са възложени 23 ревизии, посочва министърът. От тях през миналата година са приключили 18 ревизии, като са установени допълнителни данъчни задължения за 2 млн. лв. В отговора си министър Горанов прави преглед на предприетите мерки за предотвратяване на укриването на данъци и осигуровки. Сред тези мерки е затягане на контрола върху онлайн търговците. Към края на 2019 г. са стартирали 442 ревизии и 941 проверки на хора и фирми, които осъществяват търговска дейност в интернет. Проведени са и две телефонни кампании като служители на НАП са се обаждали на хора, които са получавали многократно суми от наложен платеж за доставка на стоки чрез куриерски дружества. Чрез обаждане по телефона на 3655 граждани и 261 фирми е обяснено какви данъци трябва да плащат, за да не се стига до принудителното им събиране. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tСобственици на „Ролс Ройс” укрили 2,2 млн. лв. данъци\t\t\t"}
{"url": "https://trud.bg/%d0%ba%d1%83%d0%bf%d1%83%d0%b2%d0%b0%d0%bc%d0%b5-%d0%b1%d0%b8%d0%bb%d0%b5%d1%82%d0%b8-%d0%b7%d0%b0-%d0%b2%d0%bb%d0%b0%d0%ba-%d0%be%d1%82-%d0%b0%d0%b2%d1%82%d0%be%d0%bc%d0%b0%d1%82/", "text": "Обществена поръчка за купуване на 30 автомата за издаване на билети ще обяви “БДЖ-Пътнически превози”. Стойността на търга ще бъде близо 300 хил. лв. или по 10 хил. лв. на вендинг машина. Закупените автомати ще бъдат монтирани на най-натоварените железопътни гари в страната. Това ще предостави на пътниците допълнителна възможност за предварително закупуване на билети. Пет от новите машини за продажба на билети ще бъдат монтирани в Централна гара София, през която преминават и най-голям пътници всяка година. По две машини ще бъдат поставени на гарите във Варна, Бургас, Пловдив, Русе и Перник. Останалите автомати ще бъдат поставени по един на по-малко натоварените големи жп гари в страната. Очаква се обществената поръчка за избор на фирма-доставчик на машините да бъде обявена до края на седмицата. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tКупуваме билети за влак от автомат\t\t\t"}
{"url": "https://trud.bg/%d1%82%d1%80%d0%b0%d0%ba%d0%b8%d0%b9%d1%81%d0%ba%d0%b8-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82-%d0%bf%d1%80%d0%b8%d0%b2%d0%bb%d0%b8%d1%87%d0%b0-%d1%81%d1%82%d1%83%d0%b4/", "text": "Тракийски университет – Стара Загора подготвя разкриването на новите специалности: местни финанси, етерично-маслени култури, медицинска козметика, помощник-фармацевт. За всички нас е важно Тракийският университет да създава професионалисти и да отговаря на нуждите на бизнеса. Това заяви ректорът доц. д-р Добри Ярков по време на първата от поредицата работни срещи с ръководството на Община Стара Загора. В нея участваха зам.-кметовете на Стара Загора Милена Желева, Иванка Сотирова, Красимира Чахова и инж. Янчо Калоянов, секретарят на администрацията Делян Иванов, както и ректорското ръководство на университета – доц. Нели Грозева, проф. Мирослав Карабалиев, проф. Румен Бинев, доц. Емил Славов, доц. Кънчо Василев Пейчев и доц. Ани Златева. Доц. Ярков благодари за подкрепата при новите начинания, която получава от кмета на Стара Загора Живко Тодоров. Проф. Ярков уточни, че информатика, софтуер, както и компютърни и комуникационни мрежи са следващите специалности, по които активно се работи. Университетът има амбицията да разкрие и атрактивни специалности, свързани с аграрното инженерство. „За нас е от изключителна важност да създадете специалности, свързани с ИТ сектора, защото откриването на специализираното национално училище ще има необходимост от приемственост при висшата образователна степен и вашите специалности“ – каза ресорният зам.-кмет Иванка Сотирова. Университетът работи в посока на подобряване на образователната инфраструктура. Предстои да бъде изграден и модерен информационен център. Доц. Ярков съобщи още, че висшето учебно заведение се възползва максимално от европейските средства и има подписани проекти за над 7 млн. лева. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tТракийски университет привлича студенти с нови специалности\t\t\t"}
{"url": "https://trud.bg/%d1%88%d0%b5%d1%84-%d0%bd%d0%b0-%d1%80%d0%b0%d0%b7%d1%83%d0%b7%d0%bd%d0%b0%d0%b2%d0%b0%d0%bd%d0%b5%d1%82%d0%be-%d0%be%d0%b1%d0%b2%d0%b8%d0%bd%d0%b5%d0%bd-%d0%b7%d0%b0-%d1%82%d0%b5%d1%87-%d0%bd%d0%b0/", "text": "На свобода е срещу 5000 лева гаранция Драгомир Димитров помогнал на фирма да набави 91 500 евро Военно-окръжната прокуратура в София повдигна обвинение на бившия председател на Държавна агенция “Разузнаване” Драгомир Димитров, който в момента е консул на България в Мюнхен. Държавното обвинение е събрало данни, че от 14 юли 2016 г. до 9 август 2016 г., в качеството си на председател на ДАР, Димитров е нарушил своите служебни задължения. Той не е организирал и не е контролирал дейностите по защита на класифицираната информация в агенцията, с цел да набави за определено дружество 91 500 евро, казаха от прокуратурата. От това са настъпили немаловажни вредни последици – осъществен е нерегламентиран достъп до класифицирана информация. Драгомир Димитров е с “Парична гаранция” в размер на 5000 лева. От прокуратурата казаха, че няма да дават повече подробности, тъй като случаят представлявал държавна тайна. От министерството на външните работи казаха, че към момента няма основание за предприемане на действия, тъй като обект на проверка са действия, извършени от служителя преди назначаването му в дипломатическата служба. Димитров оглави ДАР през 2012 г. Неговият предшественик ген Кирчо Киров също има проблеми с правосъдието. На първа инстанция той получи 15 г. затвор по обвинение за длъжностни присвоявания на пари от разузнавателната служба. Срещу Киров има и заведен иск за 1,163 млн. лв. от Комисията “Антикорупция”. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tШеф на разузнаването обвинен за теч на тайни (обзор)\t\t\t"}
{"url": "https://trud.bg/%d0%b7%d0%b0%d0%bc-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%b7%d0%b0-%d1%84%d0%b8%d0%bd%d0%b0%d0%bd/", "text": "Изпълняващият правомощията на заместник-председател на Комисията за финансов надзор (КФН), ръководещ управление „Застрахователен надзор“, Владимир Савов е подал оставка. Утре народните представители ще започнат работа с гласуване на оставката му. Решението Владимир Савов, член на КФН, да изпълнява правомощията на заместник-председател на КФН, ръководещ управление „Застрахователен надзор“, до встъпване в длъжност на избран от Народното събрание нов заместник-председател, беше взето на извънредно заседание през август 2018 г. Тогава парламентът с почти пълно единодушие освободи предсрочно Ралица Агайн-Гури от поста заради действията на КФН по казуса с фалиралото кипърско застрахователно дружество „Олимпик“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tЗам.-председател на Комисията за финансов надзор подаде оставка\t\t\t"}
{"url": "https://trud.bg/150-%d0%bc%d0%b8%d0%bb%d0%b8%d0%be%d0%bd%d0%b0-%d0%b4%d0%be%d0%bb%d0%b0%d1%80%d0%b0-%d0%b7%d0%b0-1917/", "text": "Филмът тръгва у нас в края на седмицата Виртуозният военен епос “1917” се очертава като едно от събитията на годината с шансове да стане едновременно блокбастър и престижен хит с изобилие от отличия. След 10-те номинации за “Оскар” драмата за Първата световна война доминира световния бокс-офис и вече има около 150 милиона долара от продадени билети в целия свят. Прогнозите са, че “1917” ще се задържи дълго в топ 5 на най-гледаните филми и има реален шанс да доближи крайните приходи на мегахита “Дюнкерк” в размер на над половин милиард долара. Дори и да не успее да събере чак толкова внушителен бокс-офис, “1917” вече е един от най-успешните съвременни военни филми и нов триумф за режисьора Сам Мендес. Много коментатори посочват, че благодарение на успеха на творбата, жанрът на сериозното милитаристично кино получава нов живот в епохата на комиксовите супергеройски продукции. Някои прогресивни критици използваха популярните си медийни платформи да обвинят “1917” в национализъм и дори “тръмпизъм”, а други съжалиха, че във филма има твърде много бели мъже. Тези оценки допълнително качват интереса на нормалните хора. “1917” тръгва в българските кина в края на седмицата. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\t150 милиона долара за „1917”\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-566/", "text": "Бърза смърт идва от Китай Новият коронавирус покоси над 291 души, няма ваксина и лекарствен препарат, който да му действа. У нас все още няма тестове за заболяването.               Трябва да въведем застраховка “Каско” и в здравеопазването Анахронизъм е парите за здраве да имат характер на данъчно плащане, казва Андрей Марков, зам.-председател на Българската болнична асоциация, в интервю за „Труд“.           Вече е 2020-а е, но се усеща като 1988-а Предложенията на Валери Симеонов не е просто отнемане на лиценза на една компания, а национализация на бизнес модел, създаден и установен от частна компания – коментар на Михаил Кръстев.           Северна България е заложник на новата тол система Въпросът е ще има ли достатъчно приходи и дали няма още тази година да се заговори за нова актуализация – анализ на Петър Ганев от ИПИ.         Достойната гръцка жена Силует на новия президент на Гърция Екатерини Сакеларопулу. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tВижте акцентите в броя на вестник „Труд“ в сряда, 22 януари 2020\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b8%d1%82%d0%b5-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b8-%d1%80%d0%b5%d1%83%d0%b2%d0%b5%d0%bd-%d1%80%d0%b8%d0%b2/", "text": "Двустранното партньорство в иновациите, сигурността и добрите практики в управлението на водните ресурси обсъдиха президентите Румен Радев и Реувен Ривлин, които проведоха днес среща в Йерусалим. Българският президент е на посещение в Държавата Израел за участие във възпоменателната церемония по повод отбелязването на 75-ата годишнина от освобождаването на Освиенцим и Деня за възпоменание на Холокоста. В събитието се очаква да участват над 40 държавни и правителствени ръководители от цял свят. Двамата държавни глави отбелязаха отличните двустранни отношения между България и Израел, както и високия потенциал на партньорството в областта на иновациите, високите технологии и икономиката. Президентът Радев изрази надежда, че в скоро време ще бъде проведено третото съвместно заседание на правителствата на двете държави, на което да бъдат определени конкретни проекти от взаимен интерес. Перспективите за развитие на Близкоизточния мирен процес, необходимостта от укрепване на стабилността в региона на Близкия Изток, както и доброто двустранно сътрудничество в областта на сигурността и борбата с тероризма, бяха сред акцентите на разговора. Проблемите на България и водната криза в няколко български града също бяха обсъдени на срещата, като президентът Радев изрази интереса на страната ни към опита на Израел в използването и опазването на водните ресурси. Президентът Ривлин коментира постиженията на Израел в тази сфера и изрази готовност експерти от Израел да помогнат на България. Водната криза в България беше сред темите на срещата на президента Румен Радев и с председателя на Кнесета Юли-Йоел Еделщайн. По-късно през деня българският президент и водената от него делегация ще се срещнат с ръководството на института „Яд Вашем“. Утре българският държавен глава ще посети компанията, която управлява водните ресурси и отпадъците на Йерусалим, Центъра за мир и иновации “Перес“, както и компанията за автономни автомобили Mobilеye. По време на посещението си в Израел българският държавен глава е придружаван от съпругата си Десислава Радева. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tПрезидентите Румен Радев и Реувен Ривлин обсъдиха партньорството в иновациите, сигурността и добрите практики\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d1%80%d0%b5%d0%b7%d0%b8%d0%b4%d0%b5-7/", "text": "Министър-председателят Бойко Борисов проведе среща с президента на „Лукойл“ Вагит Алекперов. Двамата разговаряха в рамките на провеждащата се в Давос Годишна среща на Световния икономически форум. Премиерът Борисов изтъкна добрите резултати, които българската икономика е постигнала през изминалата година, както и повишаването на кредитния рейтинг на страната ни. „България се развива устойчиво и това дава основание за по-голям оптимизъм от страна на инвеститорите и по-голямо доверие в нашата икономика“, отбеляза Борисов. Министър-председателят Бойко Борисов изтъкна сериозната работа на българското правителство за осигуряването на благоприятна бизнес среда, така че страната ни да продължи да бъде привлекателна дестинация за чуждестранните инвеститори. Борисов даде пример с редица чужди компании, които откриха или разшириха производството си в България в рамките на миналата година. По време на срещата на Борисов и Алекперов беше отбелязано намерението на „Лукойл“ да развива дейността си в България. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tПремиерът Борисов се срещна с президента на „Лукойл“ Вагит Алекперов\t\t\t"}
{"url": "https://trud.bg/%d0%b1%d1%8a%d1%80%d0%b7%d0%b0-%d1%81%d0%bc%d1%8a%d1%80%d1%82-%d0%b8%d0%b4%d0%b2%d0%b0-%d0%be%d1%82-%d0%ba%d0%b8%d1%82%d0%b0%d0%b9/", "text": "Няма ваксина и лекарствен препарат, който да действа на вируса  У нас все още няма тестове за заболяването Заразата няма лечение, специалистите съветват да избягваме пътувания до засегнатите страни  Новият коронавирус, който уби вече шестима души в Китай, се разпространява със светкавична скорост. До момента има случаи на заболяването в Китай, Южна Корея, Тайлнад, Япония и Автралия. До дни може да бъде пресен и в Европа, както и в България, спо­­делят специалисти. “Разпространява се от човек на човек, както грипа. Може да бъде донесен и утре, никой не знае точно кога ще се случи. Българите пътуват до Тайланд и риск има”, заяви за “Труд” началникът на Детската клиника в Инфекциозна болница – София доц. Атанас Мангъров. Той обясни, че този коронавирус поначало се среща при животните, но понякога преминава и по хората, както е в случая. “Началото на инфекция, причинена от този тип вируси, по нищо не се различава от която и да е друга такава”, уточни доц. Мангъров и допълни, че към момента няма лекарствен препарат, който да помага при този вид вирус, тъй като той спада към изменчивите такива. Заболяването се развива светкавично. Най-честите симптоми на коронавируса са температура, кашлица, дихателни и стомашно-чревни проблеми и диария. Усложненията, до които води са пневмония, тежки респираторни инфекции, бъбречна недостатъчност и смърт. “В 10 на сто от случаите нещата може да тръгнат накриво и човекът може да загине”, алармира доц. Мангъров. Специалистът обясни още, че у нас няма тестове, които да показват дали даден пациент се е заразил с коронавирус. “С подобен мутирал коронавирус, който причинява близкоизточен респираторен синдром, човечеството се сблъска и през 2012 година. Тогава заболяха 7000 души като 800 от тях починаха”, обясни пред “Труд” директорът на Националния център за заразни и паразитни болести проф. Тодор Кантарджиев. Коронавирусите причиняват една трета от гърлобола, те се зимни инфекции, поясни още специалистът. До момента има над 270 потвърдени случаи на коронавируса, жертвите са вече 4. Специалистите съветват да избягваме пътувания до местата, в които се разпространява заразата.   Затягат мерките за биосигурност Проверяват туристите за температура Летищните власти в Ню Йорк, Сан Франциско и в Лос Анджелис, както и в Австралия вече въведоха строг контрол на пътниците, които пристигат от Ухан. Туристи се проверяват за треска или повишена телесна температура, заради заразата. Съобщава се за британски турист на 32 години, които се бори за живота си в Тайланд, след като е почивал на Пукет. Мъжът е поразен от белодробна инфекция, а опасенията са, че той би могъл да бъде първата жертва на вируса в Европа.   СЗО свиква среща заради опасност от епидемия Страните трябва да са в готовност за извънредни ситуации Световната здравна организация (СЗО) обяви, че очаква в идните дни случаите на коронавируса да се разпрострат и в други части на Китай, както и в други държави, предаде Ройтерс. Към момента повечето заразени са в град Ухан, столица на провинция Хубей. Днес бе съобщено за 291 случая там, сред които и четиримата починали от вируса. Всички останали регистрирани заразени в други китайски градове (виж графиката), както и в други страни, са или хора от Ухан, или такива, които са пътували до града. За момента СЗО не препоръчва ограничаване на пътуванията и търговията, но за днес е свикала среща, след която ще се произнесе за вируса. В съобщението се посочва, че страните трябва да са в готовност за извънредни ситуации в областта на здравето в съответствие с Международните здравни разпоредби. Стандартните препоръки за предотвратяване на разпространението на инфекцията към момента включват редовно измиване на ръцете, покриване на устата и носа при кашляне и кихане, старателна термична обработка на месо и яйца. Необходимо е да се избягва контакт с всеки, показващ симптоми на респираторни заболявания като кашлица или кихане. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tБърза смърт идва от Китай\t\t\t"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d0%bd%d0%b0%d0%b7%d0%bd%d0%b0%d1%87%d0%b8-%d0%bd%d0%be%d0%b2%d0%be%d1%82%d0%be-%d0%bf%d1%80%d0%b0%d0%b2%d0%b8%d1%82/", "text": "Ключови министри от бившето правителство на Дмитрий Медведев в Русия запазват постовете си и в новия кабинет с премиер Михаил Мишустин. Указът за тяхното назначаване беше подписан от президента Владимир Путин. Сергей Лавров остава министър на външните работи, а Сергей Шойгу и занапред ще ръководи министерството на отбраната. Александър Новак пък ще продължи да бъде начело на енергетиката. Министърът на финансите Антон Силуанов и на вътрешните работи Владимир Колоколцев също запазват постовете си в новия кабинет. В новото правителство премиерът Михаил Мишустин ще има девет заместници, включително един първи. Министерството по делата на Северен Кавказ е премахнато, функциите му се прехвърлят на Министерството на икономическото развитие; Правителството ще контролира дейността на „Росздравнадзор“ и ФМБА. Министерството на финансите ще ръководи Федералната агенция за управление на собствеността в замяна на Министерството на икономическото развитие. Андрей Белоусов е първи вицепремиер. Дмитрий Григоренко е вицепремиер и ръководител на правителствения апарат. Виктория Абрамченко е вицепремиер. Олга Любимова пък е името на министъра на културата. Указът влиза в сила от момента на публикуването. Най-важната задача на правителството на Михаил Мишустин е да увеличи благосъстоянието на гражданите, заяви руският президент Владимир Путин по време на първото заседание на новоназначения кабинет. „Разбира се, най-важната задача е да увеличим благосъстоянието на нашите граждани и да укрепим своята държавност и позицията на нашата държава в света“, каза Путин. Според президента кабинетът на Дмитрий Медведев е създал добри макроикономически условия, без които е невъзможно да се реализират национални цели. „Предишното правителство направи много, за да създаде основа за по-нататъшно развитие“, заяви Путин. „На първо място бяха създадени много добри макроикономически условия, без това е невъзможно да се развива икономиката като цяло и резултати в социалната сфера. Всичко, постигнато с упорит труд трябва да се използва добре за в бъдеще за постигане на националните цели и за ефективно използване на тези инструменти“, каза президентът. Мишустин постави задача да се постигне икономически растеж и да стартира нов инвестиционен цикъл. Според него кабинетът трябва да пристъпи възможно най-бързо към изпълнението на задачите по демография, здравеопазване и растеж на благосъстоянието. Мишустин изрази желание новият кабинет да помисли как да оправдае доверието на президента. Премиерът призова и за по-активно изпълнение на националните проекти, така че промените да бъдат в цялата страна, а не в отделните градове. Той също така иска незабавни изменения на бюджета, необходими за изпълнението на социалната част от посланието на президента. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tВладимир Путин назначи новото правителство на Русия (ВИДЕО)\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0%d1%85%d0%bc%d0%b5-%d1%81-%d0%bf%d0%be%d0%b1%d0%b5%d0%b4%d0%b0-%d0%bd%d0%b0-%d0%ba%d1%83%d0%bf%d0%b0-%d1%81%d1%82%d1%80%d0%b0%d0%bd%d0%b4%d0%b6%d0%b0/", "text": "Мелис Йонузова даде успешен старт на българското участие на 71-ия турнир за купа „Странджа“. Националката в категория до 69 кг прегази с 5:0 съдийски гласа белгийката Ошин Дерю в първия кръг и се класира за четвъртфиналите. Там нейна съперничка ще е Маделин Ангелсен (Норвегия), а сблъсък е в четвъртък. \nТази вечер е и стартът на мъжкия ни тим. При 52-килограмовите Даниел Асенов излиза срещу Якобу Сломински (Полша), а Ергюнал Сабри има за съперник Мануел Капай (Италия). Третият българин в категория Шабан Димитров пък среща Дмитрий Суходолски (Украйна), а Георги Шевчев (81 кг) – Карел Хоресек (Чехия). \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tЗапочнахме с победа на купа „Странджа“\t\t\t"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d0%b3%d1%80%d0%b8%d0%bf%d0%bd%d0%b0-%d0%b5%d0%bf%d0%b8%d0%b4%d0%b5%d0%bc%d0%b8%d1%8f-%d0%b2-%d0%be%d0%b1%d0%bb%d0%b0%d1%81%d1%82-%d0%bc%d0%be%d0%bd%d1%82/", "text": "Регионалната здравна инспекция в Монтана обяви грипна епидемия в областта, която влиза в сила от утре. В периода 14 – 20.01.2020 г. на територията на област Монтана се наблюдава рязко покачване на случаите на заболявания от грип и ОРЗ – 109 случая (273,53 %00). Най-засегната е възрастова група 5-14 год. – заболяемост 1603,05 %00, следвана от възрастова група 0-4 год. – заболяемост 639,53%00. За сравнение, в периода 07 – 13.01.2020 г. са регистрирани 45 случая – заболяемост 112,92%00 Във връзка с горното, се налага обявяване на епидемична обстановка по отношение грип и остри респираторни заболявания (ОРЗ) на територията на област Монтана, считано от 22.01.2020 г. до нормализиране на обстановката, с влизане в сила на мероприятията от Оперативения план за борба с грип и ОРЗ през епидемичния период. Издадена е Заповед на Директора на РЗИ – Монтана със следните противоепидемични мерки: 1. Ограничаване на масовите и обществени мероприятия, на организирани мероприятия в детските, учебни и социални заведения. 2. Прекратяване на плановите операции в лечебните заведения за болнична помощ на територията на областта. 3. Преустановяване на свижданията и засилване на мерките за предпазване от вътреболнично заразяване с грип и ОРЗ в лечебните заведения за болнична помощ на територията на областта. 4. Разширяване на легловия капацитет в лечебните заведения за болнична помощ на територията на областта, с оглед приемането на насочените за хоспитализация пациенти с грип и/или усложнения. 5. Преустановяване дейността на женските и детските консултации на територията на област Монтана. 6. Преустановяване извършването на профилактичните прегледи и имунизации в област Монтана. 7. Провеждане на активен филтър в детските заведения за недопускане на заболели от ОРЗ и грип. Заболели лица от персонала да не се допускат на работа. 8. Извършване обслужване на болните от ОРЗ и грип по домовете от страна на общопрактикуващите лекари. При изследване на носогърлен секрет от заболели от гр. Монтана с типична клинична картина за грип, при 14 от 16 лица е изолиран грипен вирус тип А/H3N2. По данни на РУО Монтана за отсъстващи ученици поради заболяване при 1/2 от учебните заведения процента на отсъстващите деца е над 20. На директорите на учебните заведения на територията на област Монтана е разпоредено да преустановят образователно-възпитателния процес в поверените им образователни институции за периода от 22.01.2020 г. до 24.01.2020 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tОбявиха грипна епидемия в област Монтана\t\t\t"}
{"url": "https://trud.bg/%d1%82%d0%b8%d1%85%d0%be%d0%bc%d0%b8%d1%80-%d0%ba%d0%b0%d0%bc%d0%b5%d0%bd%d0%be%d0%b2-%d0%b1%d0%b0%d0%bb%d0%ba%d0%b0%d0%bd%d0%b8%d1%82%d0%b5-%d1%81%d0%b0-%d0%ba%d0%b0%d1%82%d0%be-%d1%85%d0%be%d1%80/", "text": "По време на дискусиите от сесията  “, на която са присъствали президентите на Сърбия и Косово – Александър Вучич и Хашим Тачи, министър-председателят на Словения – Марян Шарец, министърът на външните работи на Турция Мевлют Чавушоглу, Томас Гремингер – генерален секретар на Организацията за сигурност и сътрудничество в Европа, президентът на Европейската банка за възстановяване и развитие Сумантра Чакрабарти, Кристалина Георгиева, Бойко Борисов, едно изказване развесели и върна оптимизма на дискусиите в залата. Тихомир Каменов – основател и председател на фирмената група на Търговска Лига, сравни ситуацията в региона с традиционното за Балканите хоро, което се играе две крачки напред и една назад, и е заявил, че ако в момента развитието на Балканите е с крачка назад, то със сигурност предстоят две напред. Сесията е продължение на стратегическия диалог за Западните Балкани от Давос (януари, 2018) и София (май, 2018) – една от основните инициативи на дневния ред на Форума за Европа. Участниците ще обсъдят как да подобрят регионалното сътрудничество, за да отключат възможностите за трансформиране на икономическата среда в полза на региона. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tТихомир Каменов: Балканите са като хоро – две крачки напред и една назад\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b8%d1%8f%d1%82-%d1%81%d1%8a%d0%b2%d0%b5%d1%82-%d0%b2-%d0%bf%d0%b5%d1%80%d0%bd%d0%b8%d0%ba-%d0%be%d0%b4%d0%be%d0%b1%d1%80%d0%b8-%d0%b8%d0%b7%d0%b3%d1%80/", "text": "Общинският съвет в Перник одобри изграждането на водопровеод от Мало Бучино до Перник, съобщава  . Това е част от мерките, които се предприемат зарешаване на водната криза в града. На извънредното заседание съветниците разгледаха докладните на кмета Станислав Владимиров, с които се иска съгласието за изграждането на водопровода и на помпена станция, както и за реализацията на обекти от първостепенно значение за преодоляване на безводието. Съветниците обсъдиха и други важни обекти, по които трябва да се започне работа. Това са реконструкцията на главен клон 2, както и реконструкцията на пречиствателните станции за питейна вода и на водопроводната мрежа на територията на Перник, която е в много лошо състояние и има много големи загуби на вода. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tОбщинският съвет в Перник одобри изграждане на водопровод от Мало Бучино\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d0%b1%d0%b5%d0%b1%d0%b5-%d0%be%d1%82%d0%bd%d0%b5%d1%82%d0%be-%d0%be%d1%82-%d1%81%d0%be%d1%86%d0%b8%d0%b0%d0%bb%d0%bd%d0%b8%d1%82/", "text": "7-месечната Катерина, , остава извън семейството си, съобщава  . На заседание днес съдът в град Винзен все пак е решил, че майката може да се грижи за детето си, но в социалната служба, под надзор. На бащата е позволено да ги посещава. Решението по делото не е окончателно. В Германия са в очакване на заключително медицинско становище. От външното ни министерство са осигурили становища и на български лекари. Какво пише в тях не е достъпно за медиите. „Събраните веществени доказателства не позволяват еднозначно да се вземе решението. Целта е да се формира обективно становище по случая – има ли насилие над дете в семейството, начинът на предизвикване на травмите, евентуално виновно поведение”, обясни завеждащият консулска служба Даниел Данов. Детето беше отнето от семейството му след преглед при лекар заради катастрофа. Тогава медици в Германия установили, че момиченцето има стар кръвоизлив в мозъка. Според разказа на майката социалните й обяснили, че такъв кръвоизлив се получава от разтрисане на главата на детето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tБългарското бебе, отнето от социалните в Германия, остава извън семейството си\t\t\t"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd-%d0%ba%d0%be%d1%81%d1%82%d0%b8%d0%bd-%d0%be%d1%81%d0%bb%d0%b5%d0%bf%d1%8f%d0%bb-%d0%b2-%d0%b0%d1%80%d0%b5%d1%81%d1%82%d0%b0/", "text": "Руснакът искал да продава имоти Герман Костин, обвинен за смъртта на 5-годишния Никита, пристигна на носилка и с маска на лицето в Софийския градски съд. Руснакът поиска да бъде пуснат от ареста, за да се лекува, но магистратите отказаха с основанието, че винаги, когато се налага, той е транспортиран до болница. Те обаче одобриха желанието на Костин да бъде закаран да смени документите си, защото са изтекли и не може да се разпорежда с имуществото си. Костин отказа да чете материали по делото, като обяви, че вече е сляп. Руснакът получи доживотна присъда през 2018 г., но година по късно Софийският апелативен съд я отмени и върна делото за ново разглеждане. Малкият Никита беше намерен мъртъв в куфар край Пасарел през 2015 г., а криминалисти откриха ДНК на Герман Костин. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.21", "title": "\n\t\t\tГерман Костин ослепял в ареста\t\t\t"}
