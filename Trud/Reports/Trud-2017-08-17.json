{"url": "https://trud.bg/%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8%d1%82%d0%b5-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d1%81-%d1%85%d0%b5%d1%82%d1%82%d1%80%d0%b8%d0%ba-%d0%b7/", "text": "Своеобразен „хеттрик” на обща стойност от 10 000 лв. кеш плюс злато и сребро като бонус реализираха телефонните измамници в сряда в Пловдив за сметка на трима пенсионери от града под тепетата, които постфактум подали сигнали за ужилването във Второ и Пето РУ на МВР. Една от потърпевшите е 72-годишна жена, която била заблудена по схемата за искане на пари във връзка с полицейско разследване. Изпълнявайки указанията на мним служител на реда, тя оставила 3000 лева в градинка до автобусна спирка. По същата схема били измамени и 93-годишен мъж, който дал на „ало” разбойниците 5000 лева, а друга възрастна пловдивчанка – 2000 лева, златни и сребърни накити. Работата по образуваните досъдебни производства продължават разследващите в двете районни полицейски управления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Телефонните измамници с „хеттрик” за 10 000 лв., злато и сребро в Пловдив"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b3%d0%b8%d0%bd%d0%b0%d1%82-%d1%85%d0%be%d1%80%d0%b0-%d0%b7%d0%b0%d1%80%d0%b0%d0%b4%d0%b8-%d0%b1%d0%b5%d0%b7%d0%ba%d1%80/", "text": "„Десетки хора гинат заради безкрайните и безумни обжалвания на обществените поръчки, заради които изграждането на пътя Пловдив-Асеновград стартира с 2 години закъснение”, заяви премиерът Бойко Борисов по време на инспекцията си в четвъртък на разширението на пътя, наричан от местните хора „шосето на смъртта” заради многобройните загинали по него през последните години. Министър-председателят призова за публичен дебат за промени в ЗОП (Закона за обществените поръчки), които да доведат до спиране на безкрайните обжалвания. „Не съм доволен от това, че тук две години гинаха хора заради тези безумни обжалвания, които спряха строителството на пътя. А той вече щеше да е готов. Заради фирми – щатни обжалвателки вече две години не можем да започнем обходите на Поморие и Ахелой. По същата причина в Кресненското дефиле продължават да гинат хора. Обжалванията на обществената поръчка забавиха с 2 години и въвеждането на тол системата. Сега искаме носи влакове и мотриси да купим, защото сегашните дизели са по-стари дори и от мен и започнаха да се самозапалват, ама те ще обжалват и тях поне 2 години!”, декларира премиерът. Бойко Борисов разкри, че проектът за разширението на пътя Пловдив – Асеновград бил изготвен още през 1986 г. и повече от 30 години хората от региона чакали да се сдобият с хубаво и сигурно транспортно съоръжение. То според изпълнителния директор на фирмата изпълнител „ИСА 2000” Юлиян Инджов ще е готово още през есента на 2018 г., До два месеца ще бъде преработен досегашния проект, като новият ще включва четирилентов път, две локални платна и 5 пътни възела, като единият от тях ще е на отбивката за летище Пловдив. „Това е най-натовареният път у нас след „Орлов мост”. Освен това Пловдив се развива много и затова ще направим тези пътни възли към летището и към Околовръстното шосе, което скоро ще е също на дневен ред”, коментира премиерът Борисов. За Околовръстния път на Пловдив ще се мисли, след като се понапълни хазната от въвеждането на тол системата за тировете, от която министър-председателят очаква по 1,5 млрд-лв. годишно. „За 10 км по АМ „Тракия” днес преброих над 100 тира”, допълни Борисов. След инспекцията си на пътя Пловдив-Асеновград премиерът продължи към българо-турската граница, където извърши на място проверка как върви изграждането на газопровода, по който през Турция у нас ще се доставя газ от Азербайджан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Бойко Борисов: Гинат хора заради безкрайните и безумни обжалвания на обществените поръчки\t\t\t"}
{"url": "https://trud.bg/10-%d0%b3%d0%be%d0%b4%d0%b8%d1%88%d0%bd%d0%be-%d0%b8%d0%b7%d0%bd%d0%b0%d1%81%d0%b8%d0%bb%d0%b5%d0%bd%d0%be-%d0%bc%d0%be%d0%bc%d0%b8%d1%87%d0%b5-%d1%80%d0%be%d0%b4%d0%b8-%d0%b2-%d0%b8%d0%bd%d0%b4%d0%b8/", "text": "10-годишното момиче, забременяло при изнасилване, на което Върховният съд в Индия не разреши аборт, роди момиченце, съобщи  . Момичето не е наясно, че е родило бебе. По време на бременността са му казали, че в корема му има голям камък. Бебето тежи 2,5 кг и е се е появило на бял свят с Цезарово сечение в индийския град Чандигар. И майката, и бебето се чувстват добре. 10-годишната родилката е била изнасилвана няколко пъти през последните седем месеца от чичо си, който вече е арестуван. За бременността се е разбрало в средата на юли, когато момичето се оплакало от болки в стомаха и родителите й я завели в болница. Местен съд в Чандигар отхвърли искането за аборт с аргументите, че бременността е твърде напреднала и според лекарите е твърде рисковано да бъде прекъсната. По-късно Върховният съд също не позволи аборт по подобни причини. Бебето се е родило преждевременно в 35-ата седмица и е настанено в неонатологичното отделение в болницата и ще остане там в следващите дни. Родителите на 10-годишното момиче, които от самото начало са казали, че не искат да имат нищо общо с бебето, дори не са погледнали новороденото, предава кореспондентът на Би Би Си. Бебето ще бъде дадено за осиновяване, а невръстната майка ще остане в болница още най-малко седмица. Случаят беше широко отразен в медиите в Индия в последните няколко седмици, като се смята, че това е първият случай на дете, което ражда на толкова крехка възраст. Индийските закони не позволяват прекъсване на бременността след 20-ата седмица, освен ако лекарите не удостоверят, че животът на майката е в опасност. В последните години обаче съдилищата са получили няколко подобни искания, повечето касаещи деца, станали жертва на изнасилване. В повечето случаи бременността е открита твърде късно, защото децата не са наясно със състоянието си. Статистика в Индия сочи, че на всеки 155 минути дете под 16-годишна възраст бива изнасилвано, а на всеки 13 часа – дете под 10-годишна възраст. Повече от 10 000 деца са изнасилени през 2015 г. 240 милиона жени в Индия са се омъжили, преди да навършат 18 г. 53,22% от децата, участвали в проучване на правителството, са били жертва на някаква форма на сексуално посегателство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " 10-годишно изнасилено момиче роди в Индия\t\t\t"}
{"url": "https://trud.bg/%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5%d0%b4-%d0%bf%d0%be%d0%bb%d0%b5%d1%82-%d0%be%d1%82-%d1%81%d0%ba%d0%b5%d0%bb%d0%b5-%d0%bd%d0%b0-%d1%81%d0%b0%d0%bd%d0%b8%d1%80/", "text": "Мъж паднал и загинал на място от скеле на саниращ се блок. Инцидентът е станал днес по обед в бургаския ж-к „Славейков“.  28-годишният Мустафа Акиф от варненското село Партизани останал в обедната почивка сам на скелето, за да довърши някаква работа. При слизането от скелето от осмия етаж обаче се подхлъзнал и паднал върху козирката на вход 4.  Мустафа пристигнал в Бургас преди няколко седмици. В близкото заведение до саниращия се блок 36, работела като сервитьорка красивата му приятелка. Виждайки какво се е случило с любимия и, тя дотичала до мястото на инцидента и ридаеше безутешно. Тепърва ще се установява как се е случило нещастието и дали са били спазени всички изисквания за безопасен труд.  В момента съм на мястото, на оглед съм, каза пред Труд шефът на Инспекцията по труда в Бургас Павлин Васков. Фирмата, санираща блока е „Алекс строй“. Случаят е докладван на кмета на Бургас Димитър Николов. Преди около месец друг млад работник – родом от Руенско, загина също като падна от скеле при саниране на блок, но в комплекс „Изгрев“.  Междувременно двама души са се удавили в морето, съобщиха от полицията. Унгарка е загинала по време на нощно къпане с компанията си в Поморие, а 21 годишен българин, скочил от вълнолома в Несебър, докато се разхождал с майка си в района на Стария град. Удавените от началото на лятото до момента по плажовете в бургаско вече са 20 души, което е истинска черна серия от жертви за сезона.", "date": "2017.08.17", "title": " Мъж загина след полет от скеле на саниращ се блок\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bd%d0%b0%d1%85%d0%be%d0%ba%d0%b0-%d0%b3%d0%b4%d0%b1%d0%be%d0%bf/", "text": "Министър-председателят Бойко Борисов вече е спокоен за живота и за…главата си, след като се чул в четвъртък сутринта около 8.20 часа с човека, който искал да му я реже – Васил Коцев. Премиерът дори се  , който бил викан на разпит в ГДБОП заради  , която била приета от служители на реда като заплаха към министър-председателя и призоваване към бунт. „Борисов, времето ти свършва, идва времето на народната любов с пушки и сопи”, написал през месец април Васил Коцев, който бил привикан на разпит в ГДБОП 4 месеца по-късно. Там полицаите го накарали да напише първо да напише, че не смята да убива премиера и да му реже главата, а след това, че се разкайва за думите и заканите си. „Чух се с Васил по телефона, за да му кажа, че нито знам, нито ме интересува нито бих позволил на някого такова нещо. Той се извини, че е писал такива неща. Но това е демокрацията – да си пише и говори кой каквото иска. Мисля, че се разбрахме и то много ведро и добре в един много сърдечен разговор, след който вече съм спокоен за главата си. Макар че рязането на глави е трудна работа, а аз моята няма да я дам лесно. Не е приятно обаче за близките – деца, внуци, които четат тези неща. Но аз както виждате, като стане проблем, като съм виновен се извинявам. Като не съм – пак се извинявам, за да не се хаби обществена енергия по тема, която изобщо не съществува”, заяви министър-председателят край Комбината за цветни метали, където бе дошъл да  . Премиерът не пропусна да нахока служителите на ГД БОП заради престараването им, с което му правели „мечешки услуги” и обяви за нелепост факта да се привиква човек в полицията заради един статус във Фейсбук. „Тази сутрин министър – председателят ми звънна лично и ми се извини, че съм преживял това! Направо паднах! Каза ми, че е научил за случая от новините и се извинява“, написа Васил Коцев в социалната мрежа и по този начин потвърди казаното от Бойко Борисов. Васил Коцев благодарил на Борисов, че е постъпил човешки, а премиерът го уверил, че ако има някакъв проблем, може да му пише SMS, за да го потърси обратно и да говорят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Премиерът нахока ГДБОП\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%be%d1%81%d0%bd%d0%be%d0%b2%d0%bd%d0%b8%d1%8f%d1%82-%d1%80%d0%b5%d0%bc%d0%be%d0%bd%d1%82-%d0%bd%d0%b0-%d0%be%d1%81%d0%b2%d0%b5%d1%82%d0%bb%d0%b5%d0%bd/", "text": "Основният и дългоочакван ремонт на осветлението на стадион „Ивайло“ във Велико Търново започна в четвъртък. Реконструкцията е финансирана от Министерството на младежта и спорта и е резултат от конструктивни разговори, проведени между кмета на старопрестолния град Даниел Панов и спортния министър Красен Кралев. Още през пролетта министър Кралев пое ангажимент за осигуряването на средствата, а спазеното обещание е поредната добра новина за великотърновци, както и още едно обещание, поето и изпълнено от кмета Даниел Панов и екипа му. Дейностите ще се извършат от фирма, която спечели обявената от Министерството на младежта и спорта обществена поръчка. На 17 август представители на държавната институция, на изпълнителя и на Община Велико Търново подписаха протокол за разкриване на строителна площадка. Проектът предвижда използване на съществуващи кабелни трасета, като компрометираните захранващи кабели ще бъдат шунтирани. Всички останали ел-елементи и разпределителни табла по съществуващите мачти  ще бъдат демонтирани. Новите мачтови прожектори ще бъдат захранвани само с нови кабели от дроселните табла. Предвижда се цялостно почистване на корозирало покритие на мачтите и нанасяне на два слоя нова боя. Състоянието на стълбовете е добро, няма констатирани дефекти по метала и по връзките между отделните конструктивни елементи. Новите 168 прожектора ще осигурят изискваните 1200  вертикална осветеност от Наредбата за национално клубно лицензиране на БФС. На всяка мачта ще има по 42 прожектора, които ще бъдат захранени симетрично от две различни трафо-машини. Очакванията са, че прожекторите ще заработят до края на септември.", "date": "2017.08.17", "title": " Започна основният ремонт на осветлението на стадион „Ивайло“ в Търново"}
{"url": "https://trud.bg/%d0%b1%d0%b0%d0%bb%d0%ba%d0%b0%d0%bd%d0%ba%d0%b0%d1%80-%d1%80%d0%b5%d0%ba%d0%be%d1%80%d0%b4-%d0%b7%d0%b0%d0%bf%d0%be%d1%87%d0%bd%d0%b0-%d0%b4%d0%b0-%d0%bf%d1%80%d0%be%d0%b8%d0%b7/", "text": "Електрокар – самосвал, електрокар – озеленител, електрокар – чистач. Това са някои от новите експлоатационни качества на  ново поколение пловдивски електрически кари, които се произвеждат в най-голямото каростроително предприятие  в нас – „Балканкар Рекорд” АД. Пловдивската компания  промени производствената си стратегия, защото според изпълнителния директор  инж. Петър Петров през следващите 5-8 години електрокарите решително ще изместят мотокарите на пазара. Новите ни поколения електрокари притежават все повече работни функции, а конструкторският екип на компанията подобрява техническите параметри на машините, така че да са и икономически по-изгодни . Първите самосвали, монтирани върху електрокар, могат да носят до 2 тона товар и вече са закупени от полски разсадници за цветя и  лозички. Към електрокарите тип самосвал на „Балканкар Рекорд“ проявяват интерес и фирми, свързани с поддръжката на градски пространства, защото  не замърсяват въздуха, а експлоатацията им е много по-евтина. „Нашият електрокар може да кара товара си дори по пешеходна настилка, без да я навреди, защото е лек, докато и най-лекият самосвал ще остави след себе си разруха”, коментира инж. Петров.  Едни  от новите електрокари вече  работят на Канарските острови, като помагат  на испанските цветари да пренасят тежки саксии с цветя из целия остров. „Отначало започнахме да произвеждаме електрокари, предназначени за вътрешнозаводски транспорт, за обслужване на железопътни гари и летища. С времето открихме, че можем да дадем на нашите електрокари допълнителни възможности и да ги „обучим“ да вършат нови за тях дейности. Сега към тях можем да прикачим водни съоръжения за поливане на паркове и на цветя по улиците, съоръжения за почистване на канализация на гари и летища. Ще добавяме все повече функции на електрокарите, включително и по специални изисквания на клиентите ни“, допълва изпълнителният директор на компанията инж.  Петър Петров. В последните 3-4 години продажбите на електрокари от най-големия български каростроител варират между 40 и 50 на сто от общия обем на реализираната продукция. Основен фактор за търсенето на електрическите кари  е свързан с цените на течните горива, използвани от мотокарите. При по-високи цени на горивата електрокарните продажби растат. Заради прогнозите, че водещи европейски икономики в обозримо бъдеще ще въведат ограничения за двигателите с дизелово гориво, потребителите на кари все повече се ориентират към електрическите машини. Инвестицията в един кар е дългосрочна и това ще обуславя все повече нарастването на нашето производство на електрокари, счита изпълнителният директор на Балканкар Рекорд АД. „Купувачите харесват лесното обслужване на електрокара  – единственото нещо, за което трябва да се грижат е да зареждат акумулаторната батерия всеки ден.  Електрокарите  „Рекорд“ могат да издържат 8-10- часов работен ден без презареждане. През нощта батериите на кара се зареждат отново. И така 1500-2000 работни цикъла. „Ако мотокар и електрокар започнат заедно трудовата си кариера, и работят интензивно мотокарът ще се „пенсионира“ по-рано – на 5 години дизеловият двигател вече е за основен ремонт или  трябва да се подмени с нов, а  електрическият двигател е в 100-процентова работоспособност, сменя се обаче батерията. Общият икономически резултат е, че разходите за обслужване на електрокара са много по-малки и разходите за електрическа енергия – също“, уточнява инж. Петър Петров.", "date": "2017.08.17", "title": " „Балканкар Рекорд” започна да произвежда ново поколение електрокари-самосвали в Пловдив"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b2-%d0%ba%d0%bb%d0%b0%d1%81%d0%b0%d1%86%d0%b8%d1%8f-%d0%b7%d0%b0-%d0%b8%d0%ba%d0%be%d0%bd%d0%be%d0%bc%d0%b8/", "text": "България заема 73-то място в света в класация за икономическа полезност на туризма, а перспективата е силно негативна. За това предупреди вицепремиерът Валери Симеонов на профила си във фейсбук. Първата стъпка за решение на проблема е законът да важи за всички, посочи още той. Среднощните   предизвикаха недоволство и   сред собствениците и персоналът на заведенията в курорта. По-рано днес министър-председателят Бойко Борисов защити Валери Симеонов като изтъкна, че  . Валери Симеонов коментира на профила си във фейсбук и протестите, предизвикани от проверките му, като ги сравни с протест на Ал Кайда пред Европейската Комисия. Вицепремиерът сметна и разходите на туристите в различните страни, като ги сравни с тези в България. „Дори Судан след разцепване, революция и геноцида в Дарфур, изкарва повече от чуждестранен турист от България“, заключи той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Валери Симеонов: В класация за икономическа полезност на туризма България заема 73-то място в света"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%bf%d1%80%d0%b5%d0%b4%d0%be%d1%82%d0%b2%d1%80%d0%b0%d1%82%d0%b8-%d0%bf%d0%be%d1%80%d1%8a%d1%87%d0%ba%d0%be%d0%b2%d0%be-%d1%83%d0%b1%d0%b8/", "text": "Полицията е предотвратила поръчково убийство, съобщиха от пресцентъра на ОДМВР – Враца. На 16 август е проведена специализирана полицейска операция от служители на Главната дирекция „Национална полиция“. Операцията е реализирана под ръководството и надзора на Районната прокуратура във Враца. Извършени са действия по разследването – претърсване и изземване на територията на град Мездра. В хода на разследването е установено, че в периода от 21 юли до 15 август, срещу обещана сума пари, М. А. (на 29 г.) е склонявал 27-годишен криминално проявен мъж от Враца да извърши убийство на друг негов съгражданин. След 24-часовото задържане на М.А., с постановление на прокуратурата, мярката му за задържане е удължена за срок до 72 часа, а с определение на Районния съд от днес мярката за неотклонение е изменена в „домашен арест“. Работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Полицията предотврати поръчково убийство"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b7%d0%b0%d0%bf%d0%be%d1%87%d0%b2%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b0-%d1%81%d1%80%d0%b5%d1%89/", "text": "Районна прокуратура – Ямбол се самосезира по журналистически материали, показващи данни за измамливо поведение на   по отношение на хора от обл. Ямбол, съобщиха от ведомството. Проверката, която трябва да бъде извършена в срок от 30 дни, е възложена на ОД на МВР – Ямбол. Полицейските служители следва да проверят цялостната информация посочена в журналистическите материали, в това число да бъдат разпитани всички лица имащи отношения към нея. След извършване на тези и други действия, събраните данни трябва да бъдат предоставени на наблюдаващия прокурор, който да прецени дали е налице извършено престъпление от общ характер.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Прокуратурата започва проверка срещу мнимата медицинска сестра от Ямбол, измамила десетки с „продажби“ на жилища"}
{"url": "https://trud.bg/%d0%bf%d1%80%d0%be%d1%84-%d0%b4-%d1%80-%d0%b2%d0%bb%d0%b0%d0%b4%d0%ba%d0%be-%d0%bc%d1%83%d1%80%d0%b4%d0%b0%d1%80%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4/", "text": " – Да започнем с това, че в един исторически филм има сценарий, има и написан диалог. Тоест, авторите на този диалог представят начина, по който са говорили хората някога. И по-точно, представят своите представи за начина им на говорене. И ако тези автори разполагат с богат речник, е естествено, че и техните герои също ще говорят като тях. Между другото, винаги съм се притеснявал, че точно в историческите филми хората твърде често говорят на съвременен език, в който само са „инкрустирани” отделни старинни думи, тоест той само отчасти е стилизиран, за да се придаде на диалога усещането за старинност. Но това беше само отклонение още в началото.  – По-важно е как говори съвременният българин. Въпреки че това обобщение не е много сполучливо, защото има различни съвременни българи – и хора с богат речник, и хора, сдоста ограничен речников запас. Всъщност, ако погледнете речниците, ще видитес колко думи разполага приблизително съвременният български език, но само част от тях се появяват често в речта ни. Навремето Николай Хайтов написа цяла книга „Вълшебното огледало”, за да покаже как обеднява българският език въз основа на проучване върху езика на вестниците. Но истината е, че не българският език обеднява, напротив, неговият речник постоянно се обогатява. Обеднява речта на отделния българин. Вашият пример с думата „яко” показва колко се ограничава речта на някои младежи, защото тя като определение може да бъде използвано наистина по най-различен начин. Важното е, че е универсална, като предлага положителна оценка. (В скоби ще кажа, че очаквах, че думата „яко” ще изчезне постепенно от речта на младите, защото при тях модните думи се задържат в активна употреба средно около пет години. „Яко” обаче се държи доста яко и продължава да се употребява много, макар че скоро вероятно ще бъде изместена от друга дума.) Изкушавам се обаче да ви припомня една друга дума, която се среща в речта на по-възрастните и също е така универсална. Става въпрос за „проблем”. Мисля, че честата й употреба се засили заедно с една отдавна отминала телевизионна серия за Алф, откъдето се натрапи изразът „Няма проблем!” Но проблемът с „проблем” остава вече дълго. И това е само един пример.  – Наистина, налага се мнението, че съвременниците ни обикновено разполагат с речник от около 2000 думи (не говоря за специалните термини, които включват в своята реч в зависимост от спецификата на работата си.) Тези две хиляди думи не са нито много, нито малко. А ако искаш да разполагаш с повече, е нужно да четеш. Защото в писания текст непременно ще срещнеш други думи, които са ти познати, но просто не ти е хрумнало да използваш. Като споменах специалната терминология, искам да подскажа нещо. Става дума за модата. Обикновено говорим, че днес речникът, който е свързан с компютрите, постепенно стана съставна част от речника на много хора. Но това е казано много общо. Днес например разните термини, съществуващи в социалните мрежи, също навлязоха в речта на всички. Помислете си само колко често се използват думи като „лайкване” и „ъпдейтване” и то не само във връзка с конкретната ситуация. В амбицията си да покажем колко сме просветени юридически, днес започнахме упорито да употребяваме под път и над път „казус”. И то за случаи, когато това съвсем не е необходимо. Но просто модата диктува. Така че можем да твърдим, че обедняването на речника на отделния човек се дължи и на модата. И не става въпрос само за отделни думи. Цели изрази стават също модни и се появяват непрекъснато. Преди време бях писал, че в момента преживяваме период, в който властват езиковите клишета, но за съжаление се оказа, че този период продължава много дълго. Защото клишето е изключително удобно и ти спестява усилието да търсиш свой начин на изразяване. А това, естествено, също ограничава речевите ти възможности, без да го съзнаваш.  – Обедняването на речта на отделния човек не засяга толкова хората, които изследват съвременния език. Те просто регистрират този факт. Въпросът за грамотността обаче,наистина е много съществен. Напоследък много се дразнех, когато започнаха да твърдят, че българчетата не били грамотни, защото под грамотност все пак се разбира да можеш да четеш и да пишеш. После се появи уточняващото „функционална грамотност” и тук вече млъкнах. Защото наистина забелязвам, че на много млади хора им е много трудно да възпроизведат един вече прочетен текст. А камо ли, ако трябва да започнат да разсъждават по него.  – Мисля, че темата трябва да се постави по-общо. Става въпрос изобщо за медиите. Ще ви припомня, че когато преди повече от двадесет години тъкмо вестниците започнаха да се чистят от онзи ужасен административно-канцеларски език, който се беше наложил в тях, като спасение се прибягна точно до диалектизмите и дори до множество турски думи, струпани в речника ни. Разбира се, прибягна се и до речника на жаргона. Така се роди един нов стил, който се наложи постепенно навсякъде. После голяма част от тези думи отпаднаха, но общият стремеж, речта в медиите да звучи не изкуствено, а разговорно, се запази и до днес. Като си говорим за диалектизми, ще припомня, че все още има обаче диалектно звучене в речта на мнозина. Но това не са журналистите, а преди всичко политиците, които не успяват да се освободят от диалектните си навици. Затова се говори постоянно за „сигурносттЪ”, за това, че хората „говорЪт” или „мислЪт”. Изобщо темата за влиянието на речта на политиците е огромна, защото мнозина се подвеждат от тях и възприемат техния начин на изказ. При това дори начинът им на говорене може да се възприеме и за образец. Така хората решиха например, че е престижно да се „мека” и независимо от коя част на България са, започнаха да казват „споримЕ”, „правимЕ”.  – Наистина речникът на българския език се пълни с все нови чужди думи. Ако погледнете „Речника на новите думи”, който направиха моите колежки от Института за български език, ще видите колко голям сред тях е процентът тъкмо на думи, които не са български по произход. Навремето акад. Александър Теодоров-Балан създал думата „чуждица”, с която да се назовават онези чужди думи, които имат подходящи български съответствия. Чуждите думи в речника обаче не са чуждици. Те са необходими, защото назовават различни нови явления, навлизащи в живота ни. Разбира се, че има чуждици, но обикновено те се появяват в речта на отделен човек, който иска да покаже колко добре владее даден чужд език. Много рядко обаче подобни думи успяват да се наложат в речта на мнозина.  – В последните тридесетина години се появиха около петнайсет проекта за закон за защита на българския език, като се имаше предвид точно опазването на неговата чистота. Във връзка с това се изкушавам да напомня изказването на акад. Стефан Младенов, който казва, че да започнеш да чистиш езика от чуждите думи, това е все едно да започнеш да белиш глава лук. Ще сваляш люспа след люспа и не се знае какво ще остане. Речникът на нашия език е пълен с много чужди думи, за които изобщо не си даваме сметка, че са чужди. Преди смятахме, че трябва да се ограничи влиянието на руския език, но като че ли успяхме да заменим само „болшинство” с „мнозинство”. За сметка на това и „устройва”, и „касае” си останаха и се употребяват изключително често, независимо от препоръките на езиковедите. И не са само те. Днес се дават препоръки да се ограничи влиянието на английския език, но и тук борбата е неравна и не се знае какъв ще бъде резултатът.Идеята за закон за защита на българския език не може да се наложи, защото езикът се развива по свои закони и не търпи намесата отвън. Затова идеята за използване на подходящи диалектни думи, за създаване на нови думи, не помага. Ще ви дам само един пример. Навремето в списание „Космос” направиха голямо състезание, за да бъде намерено българско съответствие на думата „компютър”. Сред много предложения накрая се наложи думата „числер”. Някой да е чувал тази дума днес? Явно, езикът не търпи да му се подсказва какво да се приеме в речника му и какво – не.  – Думата „входирам” беше изговорена за пръв път в 41-ото народно събрание. Тогава ние, езиковедите, веднага се постарахме да обясним, че тя не трябва да се употребява, защото е несполучлив опит за създаване на българска дума (макар и с чужда наставка). Оказа се обаче, че преди да прозвучи в парламента, думата вече се е употребявала от юристите, защото много ясно показвала един детайл – внасянето на даден документ, който получава входящ номер. И така независимо от множеството препоръки, независимо от иронията, с която мнозина употребяваха думата в началото, тя успя да се наложи. Наложи се, защо „вършела работа” – поне това е обяснението, което дават хората, които постоянно я включват в речта си. Наложи се, за да докаже, че езикът не понася намеса отвън.Колкото до формата „дебат”, която според справочниците не може да се употребява, защото съществува само форма за множествено число – „дебати”, обяснението е, че тъкмо представата за множественост в дадения случай смущава и това е наложило появата й. Ще посоча и обратния пример. Когато беше въведено еврото, специално беше обяснено, че думата няма да има множествено число и ще се казва „пет евро”, „много евро”. Днес обаче мнозина говорят за „евра”. Двата примера показват, че за българина съществителните трябва да имат форми и за единствено, и за множествено число и той не може да приеме изключенията. Така както не може да приеме да има дублети в книжовната норма и когато му кажеш, че и формата „произхОд”, и формата „проИзход” са правилни, той пита коя е по-правилната. А същото важи и за „взЕмам” и „взИмам”. Впрочем при тези случаи ние, езиковедите, отстъпихме под влияние на масовата речева практика. Защото наистина само едната форма е правилна исторически, но грешката е много упорита и може би дори напълно ще се наложи.  – Щом се появи идеята за закон за българския език, първо се поставя въпросът за отмяната на правилото за употребата на пълен/непълен член при съществителните от мъжки род. При това обикновено се изтъква, че то не може да бъде овладяно преди всичко, защото е изкуствено по своя характер и не отговаря на състоянието дори в диалектите. Аз съм от хората, които настояват, че въпреки всичко правилото трябва да продължава да действа, защото в определени случаи, особено при обратен словоред, към който много често се достига днес, само то може да помогне да се определи кой върши действието. При това неговото владеене е и свидетелство за степента на грамотност на човека.", "date": "2017.08.17", "title": " Проф. д-р Владко Мурдаров пред „Труд“: Политиците  не успяват  да се освободят от диалектните си навици"}
{"url": "https://trud.bg/%d1%82%d0%b8%d1%88%d0%b8%d0%bd%d0%b0-%d1%82%d0%b8%d1%88%d0%b8%d0%bd%d0%b0-%d1%81%d0%b0%d0%bc%d0%be-%d1%82%d1%8f-%d1%89%d0%b5-%d0%be%d1%81%d1%82%d0%b0%d0%bd%d0%b5-%d1%81%d0%bb%d0%b5%d0%b4-%d1%82/", "text": "Не знам дали имате представа как хванаха Осама бин Ладен, преди да го ликвидират и да се появи следващото зло – Абу Бакр ал Багдади. Осама – терористът на терористите, легендарният лидер на „Ал Кайда“, отговорникът за атентатите на 11 септември 2001-а в САЩ, беше издирван повече от десетилетие. Огромни ресурси и пари бяха инвестирани, за да го локализират и се оказа, че единственото ефективно оръжие на ЦРУ е шумът. Рок музиката, ако бъдем по-точни. В течение на операцията агенти са си задали въпроса: ако тази персона – Осама – се крие упорито, но управлява „Ал Кайда“, значи някой има връзка с него. Ако това не се случва през традиционните за нашето време комуникационни канали, означава, че някой му носи писъмца по джапанки и джалабия. Така по метода на изключването, са докопали няколко души, за които се е предполагало, че са куриерите на Осама. Сега ще прескочим известно време напред, за да разберете какви са жестоките методи на ЦРУ при водене на разпит. През 2013-а великата рок банда „Металика“ публикува официално обръщение към Пентагона да не използва повече тяхна музика при разпитите на заподозрени в тероризъм. Вдигна се голям шум и колегите отвъд Океана се разровиха. Да, така е, оказва се. Липсата на сън кара хората да откачат. Гарнирани с побоища, изтезания и унижения, давене през специални методи, а след това и методично, принудително събуждане чрез звук и светлина – това чупи всяка желязна психика. Музика не е каква и да е, а рок музика, силна музика, отвинтваща мозъчните клетки метъл музика. Тогава един от тюлените в Ирак, участвал в залавянето и… нека го наречем, „извличане на информация“ от заподозрени джихадисти, заяви пред сп. „Ескуайър“: „Когато започнахме войната в Ирак, използвахме музиката на „Металика“, за да накараме задържаните да говорят на разпитите. След това музикантите се свързаха с нас и казаха:  „Не използвайте нашата музика, ние не искаме да насаждаме в насилие.“ Аз пък си помислих: „Момчета, та вие имате диск озаглавен Kill’Em All („Убий ги всички“, б.р.)!“ В скандала, който тресе българското общество около металния рейд на вицепремиера Валери Симеонов по Слънчев бряг, народът ни пак се раздели на две – трябва ли да се спира музиката на „култовите кръчми“ или не. Отговорът е много прост – и да, и не. Това, което се вихри по нашето Черноморие, е свинщина. Разбира се, че няма нищо по-хубаво да си на парти на плажа и да вилнееш, трещиш в безвремие, стига да не пречиш на мнозинството. Огромната част от дискотеките, клубовете, заведенията, които разрушават туризма около себе си, са в нарушение на всякаква норма – общинска и държавна. Няма нормален човек, който е на почивка, подчертавам НА ПОЧИВКА, който да иска да му подскача главата като Абу Хасан в Гуантанамо всяка нощ. Просто няма как да се случи. Взема си багажа и тръгва към други места. В рейда на Симеонов има две смущаващи неща. Едното е шумът, за който говорим дотук. Второто е начинът, по който държавата води „война“ с него. Огромното мнозинство от гости на Черноморието не би трябвало, не може, няма как да бъде заложник на пет заведения. Колкото и документи да вадят и да ни показват, едно е ясно – има туристически Гуантанамо, в който нощта се превръща в ад. Няма да се учудя, ако туристи доброволно отидат в РПУ-то в Несебър или Созопол и си признаят, че сътрудничат на Ким Чен Ун или някой от „Ислямска държава“, само и само да спрат трещящата музика. Това, дами и господа, се нарича живот на ръба на разсъдъка. И тук пристига Валери Симеонов.  Държавата е прецакана, за да не използвам по-сексуалната дума, ако общественият ред зависи единствено от появяването на министър. Просто е абсурдно. Общественият ред зависи от норми. Общината и държавата ги определят на базата на хорския интерес, а след това органите, които получават заплати, съблюдават за тяхното изпълнение. Ако държавата желае ред – нека се обърне към опита на Гърция, примерно: 23:00 – никаква музика на открити места. Точка. Шум – глоба, втори път – отнемане на лиценза за определен период от време или завинаги. Това се върши от един обикновен полицай. Министрите се занимават с политика. Никой от нас не иска да гледа репортажи, в които полиция и министри влитат в кръчми и търсят обяснения – това руши бизнеса. А ние тук гледаме как премиер проверява „празни столове“, министърка гледа скъсани плажни чадъри, вицепремиер се ежи на екзалтирани туристи. Има един въпрос, на който управляващите партии трябва да отговорят: Ако те държат огромна част от общините по морето, защо не могат да ги контролират?  Има и други: Ако искат туризъм, защо просто не наложат закона без „Металика“ и без полицейски паради, а чрез превенция? И още един съществен въпрос. Ако Валери Симеонов не го свърта да си стои на масата, трябва да избере дали ще се крие под масата (като ранния Сидеров), или ще се грижи за масите, без да чупи масите. Едното е политика, другото фелдфебелски манталитет. Организаторите на отменения фестивал Solar Summer обявиха, че ще съдят вицепремиера заради “незаконните” му действия. Организаторите се отказват от провеждането на феста заради акциите за тишина по морето и това ще свали имиджа им в цял свят. Това разбира се, влиза в графата фалшива новина, защото никой не е забранявал фестивала, който има и традиция. Ако има причина за отмяната му, то явно Симеонов е оправдание за финансов провал. Ето как вицето сам се насажда на неснесени яйца.", "date": "2017.08.17", "title": " Тишина, тишина… Само тя ще остане след теб!\t\t\t"}
{"url": "https://trud.bg/%d1%83%d0%b6%d0%b0%d1%81%d0%bd%d0%be%d1%82%d0%be-%d0%b7%d0%b0%d0%b2%d1%80%d1%8a%d1%89%d0%b0%d0%bd%d0%b5-%d0%bd%d0%b0-%d0%b8%d1%81%d1%82%d0%be%d1%80%d0%b8%d1%8f%d1%82%d0%b0/", "text": "Колкото и странно да изглежда, но не само в посткомунистическа Източна Европа трудно се разделяме с миналото. В началото на прехода, когато се чудехме как да се разделим с недемократичното си минало, ни даваха за пример Испания. Става дума за комплекса Долината на падналите в Сан Лоренсо де Ел Ескориал, където след ужасната Гражданска война (1936–1939) е постигнато помирение чрез погребаните там кости на сражавалите се в защита на републиканското правителство и на свалилите го метежници. Като много други неща от началото на прехода, и това се оказа не съвсем вярно. Не защото мемориалът е построен по заповед на диктатора Франко, не защото заповедта за построяването му цели да се увековечи „паметта на падналите в знаменития ни Кръстоносен поход… като част от победата”, не и защото след смъртта си Франко е погребан там. А защото костите на републиканците са пренесени насила там през 1959 г., без съгласието на семействата им и едва през 2007 г.  социалистическото правителство позволява на наследниците да получат останките, за да ги погребат по своя воля. Така изглежда помирението и в испанския случай. А как изглеждаше при нас през 90-те години? Никак – помирение нямаше, защото беше дошло времето потиснатите до 1989 г. да получат възмездие от потискалите ги. Преходът започна с премахване на едни паметници, взривяване на други (мавзолея), изоставяне на трети на разрушителното действие на времето (паметника пред НДК и много други по градове и села). Спорове имаше, но вяли, защото малко хора бяха готови да се борят за съхраняване на каменната памет от близкото минало, докато повечето се преориентираха към силните на деня. Защо днес отново говорим за паметници? Заради ставащото отвъд океана, в страната, към която политици и много българи гледат с „надежда и любов“. В страната, в която според президента Томас Джеферсън „Дървото на свободата е посадено”, става нещо странно. Събарят паметници от Американската гражданска война (1861–1865) – най-значимият и кръвопролитен конфликт, утвърдил федералния облик на САЩ. И това независимо, че от войната е минал век и половина, а паметниците са на почти сто години. Какъв е проблемът? За да бъде разбран, е нужна историческа справка. Премахваните паметници са на конфедерати, както се наричат бойците от южните щати. А войната е причинена от икономическото противопоставяне между бързо индустриализиращите се северни щати благодарение и на евтиния труд на европейските емигранти, и аграрните южни щати, които имат обширни територии, включително и откъснати от Мексико, но нямат достатъчно работна ръка за отглеждането на памук, тютюн и други суровини за Севера, затова използват робския труд на докараните от Африка. Спорът възниква в средата на ХІХ в. и е за използването на робски труд в Съединените щати, след като Европа го е отменила още в началото на ХІХ в. Югът защитава робството преди всичко по икономически причини, докато Северът го отхвърля от гледна точка на либералните идеи, пренесени от Европа и въплътени в американската конституция. Която обаче във вида си от 1787 г. не забранява робството и не гарантира гражданските права. Победата на противника на робството Ейбрахам Линкълн в президентските избори през 1860 г. предизвиква страха на Юга, че забраната на робството окончателно ще го превърне в аграрен придатък на Севера. И южните щати един по един – Южна Каролина, Мисисипи, Флорида, Алабама, Джорджия, Луизиана, Тексас напускат съюза. Те се обявяват за Конфедеративни американски щати, но тъй като възможността за излизане от съюза не е предвидена в конституцията, федералистите защитават съюза с оръжие в ръка. Така Гражданската война започва заради спор за робството, но се трансформира в ожесточена битка между федералисти и конфедерати. Струва ми се, че тази историческа справка беше необходима, за да стане ясно за какво американците спорят толкова ожесточено днес. За интерпретацията на отдавнашните събития и за материалния спомен от нея. Трябва да призная, че години наред давах на студентите за пример умението на САЩ да преодоляват травмите от Гражданската война, защото по местата на най-ожесточените битки имаше паметници както на победителите от Севера, така и на победените от Юга. В средата на 90-те години направих такава обиколка и бях изумена от огромната разлика с положението в България. Само че днес вече не е така. Какво се промени в Съединените щати, за да избликне тази неистова омраза, която доведе до смърт в Шарлотсвил, Вирджиния? Стана това, че миналата година за президент на САЩ беше избран неконвенционалният Доналд Тръмп. И проблемът не е, че той получи по-малко гласове в националния вот, това се е случвало и преди без разрушителни последици. В проблем се превърна неговата кампания, която заложи на огорчението на бялата средна класа от загубените обществени и икономически позиции, на бунта на традиционалистите от средните щати (разположени между Източното и Западното крайбрежие), сиреч на „едноетажна Америка”. Тръмп им обеща да си върнат гордостта, че са американци, да си припомнят времената на американското величие. Независимо какво е имал предвид, той беше подкрепен от наследниците на загубилите Гражданската война бели в южните щати, които видяха в победата му (си) карт бланш за настъпление срещу господството на либералите. Само че реалностите в южните щати вече са много различни, наследниците на робите са много повече и с нараснало самочувствие. И тогава, в хода на нарастващото противопоставяне между консервативна и либерална Америка, паметниците на конфедератите в южните щати започнаха да изглеждат неприемливи, защото се трансформираха от спомен за загубената война в олицетворение на робството. Независимо че командващият армията на конфедерацията ген. Робърт Едуард Ли не е имал роби. Съвсем не искам да кажа, че вината за сблъсъците е на либералите. Често те само реагират срещу превръщането на паметниците на конфедератите в символ за крайните националисти, привържениците на „бялата сила“. Това, което искам да кажа, е, че когато разделението в обществото нарасне, историята „оживява“ по ужасен начин, превръща се в довод и оръжие. Затова кадрите от Дърам, Северна Каролина, където на 14 август паметник на войник-конфедерат е вързан с въже около шията, съборен и ритан от „либералите“, по-скоро напомня за участта на паметниците на Саддам Хюсеин, отколкото на постмодернистки хепънинг. Историята се завръща в грозен вид. Сякаш за да ни напомни думите на Джордж Оруел: „Който контролира миналото, контролира бъдещето; който контролира настоящето, контролира миналото”. Но вместо да се въртим в омагьосания кръг на миналото, не е ли по-добре най-после да заживеем в собственото си настояще, за да подготвим общото си бъдеще. И да оставим паметниците да ни напомнят какво е било, а не да ни предричат какво ще бъде.", "date": "2017.08.17", "title": " Ужасното завръщане на историята\t\t\t"}
{"url": "https://trud.bg/%d1%80%d0%b5%d0%ba%d0%be%d1%80%d0%b4%d0%bd%d0%b8%d1%82%d0%b5-420-000-%d0%bb%d0%b2-%d0%be%d1%82-%d0%b3%d0%b0%d1%80%d0%b0%d0%b6%d0%bd%d0%b8-%d0%ba%d0%bb%d0%b5%d1%82%d0%ba%d0%b8-%d1%81%d1%8a%d0%b1%d1%80/", "text": "Рекордна сума от 420 000 лв. от такси за гаражните клетки в район „Южен” са събрани през първото полугодие на 2017 година. За цялата 2016 г. в хазната на „Южен” по същото перо са влезли 680 000 лв. от над 2600-те гаража, които се намират върху земя общинска собственост и са поставени още преди повече от 20 години без никакъв градоустройствен план и върху зелени площи  или нерегламентирани места. Изрядните наематели плащат по 29 лева месечно, но има и куп длъжници, като 52 от тях са натрупали дългове от общо 48 000 лв., а рекордьор сред тях е мъж, „забравил” да си плати таксата повече от 40 месеца. Крупните неизрядни платци в „Южен” вече са дадени на ЧСИ (частни съдия изпълнители) и от тях вече има събрани 14 000 лв. от дължимите суми. Този факт обаче няма да спре перманентните акции по премахването на незаконните гаражни клетки от южната страна на жп линията Пловдив – София. В сряда бяха премахнати 9 такива гаража на булевард „Македония” и съседни улички, а кампанията продължаха с още по-усилени темпове и през следващата седмица. Собствениците на металните клетки са вече предварително уведомени за предстоящия демонтаж.", "date": "2017.08.17", "title": " Рекордните 420 000 лв. от гаражни клетки събраха в район „Южен” в Пловдив"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b4%d0%b5%d0%b9%d1%81%d1%82%d0%b2%d0%b0-%d0%b2-%d1%80%d0%b0%d0%bc%d0%ba%d0%b8%d1%82%d0%b5-%d0%bd%d0%b0-%d0%b7/", "text": "„Валери Симеонов действа в рамките на закона”, обяви „началникът” му Бойко Борисов, който защити проверките на вицепремиера за високите нива на шум в заведения в черноморския ни курорт Слънчев бряг. „За две от заведенията има куп жалби – за едното 10, за другото около 20. Законът е такъв, че не позволява да има шум след 23 часа, а срещу заведенията има десетки жалби. Така че Валери Симеонов си действа в рамките на правомощията и на това, което пише в закона“, така министър-председателят коментира протестите в курорта срещу действията на Валери Симеонов. Според Борисов, ако има дебат по темата, то той трябва да се пренесе в парламента, за да се чуе „за” или „против” са народните представители и в зависимост от това, което депутатите кажат, да се реши дали да се смени законът или да си остане същият. „Законът е за това – да се изпълнява. При всеки случай всички трябва да спазваме правилата”, допълни Бойко Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Валери Симеонов действа в рамките на закона, обяви „началникът” му\t\t\t"}
{"url": "https://trud.bg/%d1%80%d1%8a%d1%81%d1%82-%d0%bd%d0%b0-%d0%bf%d1%8a%d1%82%d0%bd%d0%b8%d1%82%d0%b5-%d0%b8%d0%bd%d1%86%d0%b8%d0%b4%d0%b5%d0%bd%d1%82%d0%b8-%d0%bf%d0%be-%d1%81%d0%b5%d0%b2%d0%b5%d1%80%d0%bd%d0%be%d1%82/", "text": "Ръст на пътните инциденти по Северното Черноморие от началото на туристическия сезон отчитат от полицията във Варна, предаде  . Добрата новина е, че въпреки негативната тенденция, през последните години намалява броят на жертвите на пътя. Основните нарушения, заради които стават катастрофи, остават превишената скорост и отнемане на предимство. Статистиката сочи, че над 10 от 200 са шофьорите, които не са спазили ограниченията по пътищата от началото на годината. Ст. инспектор Драгомир Ганчев началник група „Пътен контрол“-Варна: „Летният сезон се характеризира с най-много пътни инциденти. Най-натоварени са направленията Варна и курортите. Дуранкулак – Малко Търново. Варна- Добрич и магистрала „Тракия“. Най-много са нарушенията за превишена скорост. 65-70% от тежките ПТП са заради това. Отнемането на предимство на пешеходец е по-характерно за Варна. Основни причини за пътен травматизъм са и случаите, при които млади хора сядат зад волана, без да имат право на това.“     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Ръст на пътните инциденти по Северното Черноморие от началото на лятото"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%85%d0%b0-%d0%bf%d1%8a%d1%82%d1%8f-%d0%b7%d0%b0-%d1%85%d0%b8%d0%b6%d0%b0-%d0%b7%d0%b4%d1%80%d0%b0%d0%b2%d0%b5%d1%86-%d0%b8-5/", "text": "Ремонтът на пътя за хижа „Здравец” в Родопите и на пет от улиците в град Куклен приключи, похвали се кметицата на Община Куклен Мария Белчева. Нейните очаквания са, че след приключването на ремонтите водоподаването на територията на цялата община ще се нормализира. Ремонтът по улица „Бяла черква“ приключи, като улицата се преасфалтира изцяло. Мащабни ремонтни дейности с подмяна на пътни ивици се извършиха по улиците „Явровска“, „Дружба“ и западната част на „Речна“, а по улица „Райна Княгиня“ освен това бе подменена водопроводната мрежа със сградните отклонения и се прокара газопровод. „Скоро ще започнат ремонтите и по улиците „Латинка” и „Стръмна” като и двете ще бъдат изцяло преасфалтирани, а втората ще се сдобие и с нови тротоари и ще бъде подменен и напорният водопровод. Поради належащите ремонтни дейности водата на места ще бъде спирана по предварителен график, предупредиха от общинската администрация.  След ремонтите през 2016 година Куклен е разделен на две зони. Водоподаването в горната зона е изключително добро, но с ремонта и подмяната на водопровода по ул. „Стръмна” ще се реши и проблемът в ниската зона на града, където заради остарелите тръби от етернит има големи загуби по мрежата. „Ремонтите се правят, за да се подобри водопреносната мрежа на Куклен“, подчерта кметицата Мария Белчева.", "date": "2017.08.17", "title": " Ремонтираха пътя за хижа „Здравец” и 5 улици в Куклен"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bd%d0%b0%d0%b4-20-%d0%ba%d0%b3-%d0%bd%d0%b5%d0%bb%d0%b5%d0%b3%d0%b0%d0%bb%d0%b5%d0%bd-%d1%82%d1%8e%d1%82%d1%8e%d0%bd-%d0%b7%d0%b0-%d0%bd/", "text": "Над 20 кг тютюн за наргиле задържаха митнически служители при проверка в София, съобщиха от Агенция „Митници“. На 11.08.2017 г. митнически служители от митница Столична извършват проверка на две физически лица, които товарят аксесоари за пушене на наргиле в лек автомобил. Освен другите стоки в колата са открити и 312 метални кутии от по 50 грама, съдържащи тютюн за наргиле без наличие на акцизен бандерол. Установено е откъде е закупена нелегалната стока и при проверка в магазина са открити още 107 идентични разфасовки. Общото количество на задържаните нелегални опаковки тютюн за наргиле е 415 броя с общо тегло 20,950 кг. По случая е образувано досъдебно производство по чл.234, ал.1 от НК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Задържаха над 20 кг нелегален тютюн за наргиле в София"}
{"url": "https://trud.bg/%d0%b4%d0%be%d0%bc%d0%b0%d1%88%d0%bd%d0%b8%d1%8f%d1%82-%d1%81%d0%be%d1%86%d0%b8%d0%b0%d0%bb%d0%b5%d0%bd-%d0%bf%d0%b0%d1%82%d1%80%d0%be%d0%bd%d0%b0%d0%b6-%d0%b2-%d0%b1%d1%80%d0%b0%d1%86%d0%b8%d0%b3/", "text": "Най-старата общинска структура, предлагаща социални услуги в  Брацигово – Домашният социален патронаж, получи тази седмица нова придобивка, след като със собствени средства бе закупен мини ван „Дачия Докер Амбианс”. Новото превозно средство ще гарантира по-бързото и качествено обслужване на нуждаещите се от доставка на храна до дома, като от тази социална услуга в момента на територията на Община Брацигово се възползват близо 170 души. Заместник-кметът на родопския град Йордан Павлов връчи ключовете на новия лек автомобил на щатния шофьор на Домашния социален патронаж.", "date": "2017.08.17", "title": " Домашният социален патронаж в Брацигово се сдоби с нов автомобил"}
{"url": "https://trud.bg/15-%d0%b3%d0%be%d0%b4%d0%b8%d1%88%d0%b5%d0%bd-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5%d0%b4-%d0%bf%d1%8a%d1%82%d0%b5%d0%bd-%d0%b8%d0%bd%d1%86%d0%b8%d0%b4%d0%b5%d0%bd%d1%82-%d0%b2/", "text": "15-годишно момче почина в четвъртък около 11 часа сутринта в Университетска болница „Свети Георги” в Пловдив, където тийнейджърът бил докаран в кома с линейка предния ден след тежка катастрофа на пътя Леново-Тополово. Непълнолетният пациент бил приет в състояние на мозъчна смърт и тежки и несъвместими с живота черепно-мозъчни травми, получени след преобръщане на лек автомобил „Рено” в сряда около 12 часа в лозов масив край пътя. Зад волана на колата ковчег бил 21-годишният по-голям брат на загиналото момче, който се возело на задната седалка, а според пристигналите на местопроизшествието полицаи от РУ на МВР-Асеновград катастрофата е в резултат на движение с бясна и несъобразена с пътните условия и уменията на младия шофьор скорост. Водачът на реното и останалите му оцелели спътници са прегледани и освободени за домашно лечение, а по случая е образувано досъдебно производство. В сряда по пътищата на Пловдивска област са станали 22 пътни произшествия с материални щети. Регистрирани са и 3 катастрофи със 7 ранени.", "date": "2017.08.17", "title": " 15-годишен загина след  пътен инцидент в Пловдивско\t\t\t"}
{"url": "https://trud.bg/%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%be-%d1%81%d0%bc%d0%b5%d1%82%d0%b8%d1%89%d0%b5-%d0%bf%d0%be%d0%b4%d0%bf%d0%b0%d0%bb%d0%b8-%d0%b3%d0%be%d1%80%d0%b0%d1%82%d0%b0-%d0%b2-%d0%b1%d0%b0/", "text": "Запалено сметище предизвика пожар в гората до котленското с.Градец – съобщиха от полицията в Сливен. Сигналът е подаден в 18,30 ч. на 16 август. Лумналото сметище е незаконно – казаха жители на 5-хилядното село. Вятърът прехвърлил огъня от бунището върху храстите около него, а от там – и върху близката широколистна гора. Пламъците се виждали от пътя. На място е изпратен екип на пожарната от Котел. Пожарът е унищожил 1 декар широколистни дървета, но огнеборците са успели да спасят останалата част от 250-те декара гора. Версиите за случая са, че пламъците са избухнали заради неправилно боравене с открит огън или от неизгасен фас от цигара.", "date": "2017.08.17", "title": " Незаконно сметище подпали гората в Балкана"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bf%d1%80%d0%b5%d0%b4-%d0%b4%d0%b8-%d0%b2%d0%b5%d0%bb%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%89%d0%b5/", "text": "България ще използва в бъдеще армията при охраната на границата си с Турция, обяви вицепремиерът и министър на отбраната Красимир Каракачанов в интервю за германския вестник „Ди Велт“. Границата между двете държави ще бъде разделена на пет зони, като всяка от тях ще се охранява от въоръжени военнослужещи. Сред тях ще има и специални части, заявява Каракачанов. По думите му, общият брой на военните по границата с Турция ще наброява около 600 души. Българският вицепремиер критикува в интервюто неспособността на ЕС да затвори пътя на мигрантите през Средиземно море. „Не можем да допускаме повече масовото нелегално преминаване на границите на Европа“, казва Каракачанов, като допълва, че ЕС и НАТО трябва да изпратят свои военни мисии в Италия и Гърция, за да охраняват външната граница на Евросъюза при необходимост и с военна сила. Според Каракачанов по-голямата част от хората, които достигат бреговете на Европа през Средиземно море, са икономически мигранти. „Те не търсят закрила за живота си, а просто искат да живеят в богатия Запад“, коментира министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Каракачанов пред „Ди Велт“: България ще използва армия при охраната на границата с Турция"}
{"url": "https://trud.bg/%d1%81%d0%bf%d0%b0%d1%81%d0%b8-%d1%81%d0%be%d1%84%d0%b8%d1%8f-%d1%80%d0%b5%d0%bc%d0%be%d0%bd%d1%82%d1%8a%d1%82-%d0%bd%d0%b0-%d0%b1%d1%83%d0%bb-%d0%b4%d0%be%d0%bd%d0%b4%d1%83/", "text": "За некачествено изпълнение на ремонта по бул. „Дондуков“, сигнализират от неправителствената организация „Спаси София”. В изявлението си те посочват, че „паветата се редят на вълни и бабуни с фуги по няколко сантиметра, бордюрите масово са замазани отгоре-отгоре, а релсовият път – той се изпълнява по същата стара и неработеща технология.“ От „Спаси София” настояват столичният кмет Йорданка Фандъкова и Евгени Крусев от „Транспорт за София” да наредят да се преправят всички дефекти по булеварда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " „Спаси София”: Ремонтът на бул. „Дондуков“ ще влезе в историята като един от най-лошите"}
{"url": "https://trud.bg/%d0%be%d0%bf%d0%b0%d1%81%d0%bd%d0%be-%d0%b8%d0%b7%d0%bf%d1%80%d0%b5%d0%b2%d0%b0%d1%80%d0%b2%d0%b0%d0%bd%d0%b5-%d0%b4%d0%be%d0%b2%d0%b5%d0%b4%d0%b5-%d0%b4%d0%be-%d0%b7%d0%b2%d0%b5%d1%80%d1%81%d0%ba/", "text": "Лек автомобил „Ауди“ излетя от моста на автомагистрала „Черно море“ малко след изхода на Варна и изгоря, а шофьорът му загина. Тежкият инцидент се случил в сряда в 19,30 ч, съобщиха от полицията. Огледите на местопроизшествието продължиха и в четвъртък сутринта. По първоначални данни причина за катастрофата е превишена скорост, уточниха от пресцентъра на ОД на МВР. Очевидци коментираха в социалните мрежи, че шофьорът на немската кола направил опит да изпревари през аварийната лента движещи се в другите две кола и камион. Не съобразил, че в този участък пътят се стеснява. Затова автомобилът налетял с висока скорост върху мантинелата, скъсал я и паднал в дълбокото дере. След зверския удар се подпалил и изгорял почти до основ Самоличността на загиналия ще бъде установена чрез ДНК-експертиза, назначена по образуваното досъдебно производство.", "date": "2017.08.17", "title": " Опасно изпреварване доведе до зверска катастрофа на магистрала „Черно море“ (СНИМКИ)\t\t\t"}
{"url": "https://trud.bg/%d0%b2%d1%82%d0%be%d1%80%d0%b0-%d0%b3%d0%bb%d0%be%d0%b1%d0%b0-%d0%be%d1%82-500-%d0%bb%d0%b5%d0%b2%d0%b0-%d0%b7%d0%b0-%d0%b7%d0%b0%d0%bf%d0%bb%d0%b0%d1%85%d0%b8-%d0%b8-%d0%bf%d1%81%d1%83%d0%b2%d0%bd/", "text": "Районният съд в Сливен наложи глоба от 500 лева на 28-годишния О.О. за това, че ругал, псувал и отправял неприлични изрази към лекарите и медицинските сестри в спешното отделение на областната болница - съобщиха от съда. Скандалът избухнал около 21,30 ч. на 14 август, когато мъжът и сестра му довели майка си в спешното отделение. Агресията му спрямо медиците била безпричинна, още повече че на пациентката е била оказвана помощ на няколко пъти в предходните дни - разказаха от медицинския персонал. Това е втората поред глоба, която Районният съд налага през последните два-три дни за обидно отношение и заплахи към работещите в спешното отделение на най-голямата болница в региона. 500 лева глоба получи и 25-годишният М.М., който на 13 август в 13,30 ч. се заканил, псувал и заплашвал дежурния екип с думите \"За какво ви дават пари, малко ви бият\". М.М. дошъл с роднина, която се нуждаела от лечение. Тъй като случаят не бил спешен, лекарите я насочили към медицинския център на болницата. Там обаче имало много чакащи хора, болната не била осигурена и групата се върнала в спешното, където станала разправията. И в двата случая глобите са наложени по Указа за борба срещу дребното хулиганство. Срещу две родственици на глобените мъже, които също участвали в скандалите, се водят досъдебни производства. Едната ударила в лицето дежурната лекарка, с бутилка минерална вода. Другата зашлевила шамар на медицинска сестра.", "date": "2017.08.17", "title": " Втора глоба от 500 лева за заплахи и псувни спрямо лекари и медсестри"}
{"url": "https://trud.bg/%d0%bf%d0%be%d1%85%d0%b8%d1%82%d0%b8%d1%82%d0%b5%d0%bb-%d0%b2%d0%b7%d0%b5-%d0%b6%d0%b5%d0%bd%d0%b0-%d0%b7%d0%b0-%d0%b7%d0%b0%d0%bb%d0%be%d0%b6%d0%bd%d0%b8%d0%ba-%d0%b2-%d1%81%d0%b3%d1%80%d0%b0%d0%b4/", "text": "В холандския град Хилверсум край Амстердам неизвестен е взел жена за заложник в сградата на обществения радио – и телевизионен канал НОС, предаде   Според агенцията мъж е заплашил жена с нож в сградата на радиостанцията 3FM. Той я държал като заложник малко повече от час, след което е бил арестуван, а жената – освободена. Все още не е ясна връзката на похитителя с жената или с медията, както и мотивът за похищението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Похитител взе жена за заложник в сградата на холандско радио"}
{"url": "https://trud.bg/3-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b3%d0%be%d1%80%d0%bd%d0%be%d0%be%d1%80%d1%8f%d1%85%d0%be%d0%b2%d0%b5%d1%86-%d1%81%d0%bf%d0%b8%d0%bf%d0%b0/", "text": "Окръжният съд във Велико Търново постанови 3 месеца затвор при първоначален строг режим за нашенец хванат с фалшива шофьорска книжка в Германия. Първоначално наказанието е било постановено от Районния съд в Горна Оряховица, а след обжалване, втората инстанция изцяло е потвърдила присъдата от 14 септември миналата година. Костадин Митов е признат за виновен в това, че на 18 ноември 2013 г. в Дуисбург, Федерална Република Германия съзнателно е ползвал преправен официален документ. Той бил спипан със свидетелство за управление на моторно превозно средство с фотография и имената на Костадин Митов, изготвено върху оригинална бланка за свидетелство за управление на МПС с № 204865358, издадено на 29 март 2010 г. на името на Анастас Желев от Бургас. Митов представил шофьорската книжка за проверка от немските полицейски органи съгласно Директива № 91/439 ЕИО на Съвета на Европейския съюз, чрез заличаване на оригиналните данни и снимката по химичен път и нанасяне на своите фотография и имена върху двата ламинатни слоя. „Манипулацията на документа била извършена с помощта на принтерно устройство на нов № 204865358, нова фотография на Митов, неговите лични данни и категории за правоспособност ВС*ВЕ СЕ* **Т km М, като от него за самото му съставяне не може да се търси наказателна отговорност“, пише в съдебното решение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " 3 месеца затвор за горнооряховец спипан с фалшива шофьорска книжка в Германия"}
{"url": "https://trud.bg/%d0%b1%d0%b0%d0%b1%d0%b0-%d0%b7%d0%b0%d0%b2%d1%8a%d1%80%d0%b7%d0%b0%d0%bb%d0%b0-3-%d0%b3%d0%be%d0%b4%d0%b8%d1%88%d0%bd%d0%be%d1%82%d0%be-%d1%81%d0%b8-%d0%b2%d0%bd%d1%83%d1%87%d0%b5-%d0%b7%d0%b0-%d0%b1/", "text": "Полицията в Разград работи по сигнал за 3-годишно дете, тормозено от баба си, в село Брестовене, съобщи  . Докато работела в градината, 54-годишната жена е завързала за бетонно стълбче с кабел през кръста внучето си. Сигнала подали съседи вчера в 12:27 ч. в РУ – Кубрат на тел. 112. По случая е образувана проверка и са уведомени Отдел „Закрила на детето“ при Дирекция „Социално подпомагане“ – Кубрат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Баба завързала 3-годишното си внуче за бетонен стълб"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b8%d1%85%d0%b0-86-%d0%ba%d0%b3-%d0%b0%d0%bc%d1%84%d0%b5%d1%82%d0%b0%d0%bc%d0%b8%d0%bd-%d0%b8-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0-%d0%bd%d0%b0/", "text": "78 кг. амфетамин и над 8 кг. марихуана откриха полицаи в тайник на кола, натоварена на автовоз, съобщиха от полицията в Разград. Наркотиците са намерени в сряда при проведени оперативно издирвателни мероприятия в град Цар Калоян. Тогава униформените спрели за проверка автовоз „Рено Мастър”, управляван от 47-годишния И.И. На прикачена платформа били натоварени „Роувър” и „Фолксваген Джета” без регистрационни табели. В специално направен тайник в задната седалка на втората кола били намерени 8 пакета със суха зелена маса, с тегло 8,132 кг. марихуана и 47 пакета с таблетки, които реагирали при полевия тест като амфетамин. По данни на Апелативна прокуратура във Варна пък общото количество наркотици било около 100 кг. Последвали обиски и в апартамент в Разград, който бил обитаван от 24-годишната Л.Я. От дома на безработната млада жена са били иззети шест мобилни телефона и 3 компютърни конфигурации. Тя и превозвачът са задържани. До разкриването им се е стигнало след дълго наблюдение, научи „Труд”. Операцията е организирана и проведена от криминална полиция и Окръжна прокуратура в Разград. Задържаният мъж от село Дряновец карал коли от Западна Европа с цел продажба у нас и пътувал често. На този етап се предполага, че младата жена е била получателя на .сериозната пратка наркотици. Не се съобщава дали тя е била само брънка от верига, но вероятно е следена от месеци. Към момента не се коментира дали тази система за доставка на дрогата е работела и преди. Двамата нямали друга връзка освен евентуалния бизнес с опасните вещества. Ще се уточнява откъде е влязъл автовозът у нас. С постановление на наблюдаващия прокурор двамата са задържани за 72 часа и предстои внасяне на искане за налагане на мярка за задържане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Намериха 86 кг амфетамин и марихуана, натъпкани в тайник на кола в автовоз\t\t\t"}
{"url": "https://trud.bg/%d0%bc%d1%8a%d0%b6%d1%8a%d1%82-%d0%b8-%d0%b6%d0%b5%d0%bd%d0%b0%d1%82%d0%b0-%d0%be%d1%82%d0%ba%d1%80%d0%b8%d1%82%d0%b8-%d0%bc%d1%8a%d1%80%d1%82%d0%b2%d0%b8-%d1%81%d0%bb%d0%b5%d0%b4-%d0%bf%d0%be%d0%b6/", "text": "Възрастното семейство, което   след пожар в дома им в габровското село Богданчовци, е било убито. Мъжът и жената са били простреляни, а пожарът е бил умишлен с цел да прикрие престъплението, предаде  . Работата по случая продължава. Обвиняем няма. Досъдебното производство на този етап се води срещу неизвестен извършител. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Мъжът и жената, открити мъртви след пожар в дома им, са били простреляни"}
{"url": "https://trud.bg/561-%d0%bf%d1%80%d0%b5%d1%81%d0%b5%d0%bb%d0%bd%d0%b8%d1%86%d0%b8-%d1%81%d0%b0-%d0%bf%d0%be%d0%bb%d1%83%d1%87%d0%b8%d0%bb%d0%b8-%d1%81%d1%82%d0%b0%d1%82%d1%83%d1%82-%d0%bd%d0%b0-%d0%b1%d0%b5%d0%b6/", "text": "561 чужденци са получили статут на бежанци от Държавната агенция за бежанците от началото на годината до края на месец юли, показва справка на ведомството. На 683 лица е предоставен хуманитарен статут, а отказ да получат бежански статут е издаден на 2462 чужди граждани. Броят на потърсилите закрила у нас чужденци за последните седем месеца възлиза на 2319 души. За сравнение през 2015 г. закрила у нас са търсили 20391 лица, а през 2016 г. броят на чужденците, които са искали получаването на бежански или хуманитарен статут е бил 19 418. През 2014 г. статут на бежанци са получили 5162 лица, а през 2015 г. – 4708 души. Най-много от тези, които успяват да проникнат на българска територия, са гражданите на Афганистан, следвани от граждани на Сирия, Ирак и Пакистан.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " 561 преселници са получили статут на бежанци у нас от началото на 2017 г."}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d0%b8%d1%8f%d0%bd%d0%b0-%d0%b2%d1%80%d0%b0%d1%87%d0%b0%d0%bd%d0%ba%d0%b0-%d0%b8%d1%81%d0%ba%d0%b0%d0%bb%d0%b0-%d0%b4%d0%b0-%d0%b1%d0%b8/", "text": "Жителката на врачанското село Шипково е задържана от полицията заради домашно насилие, съобщи  . Жената е била в нетрезво състояние, когато е проявила агресия и отправила заплахи за побой към мъжа, с когото съжителствала в Белоградчик, информираха от полицията във Видин. 53-годишната жена е задържана за срок от 24 часа в полицейския арест. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Задържаха пияна жена, искала да бие мъжа си"}
{"url": "https://trud.bg/%d0%bf%d1%80%d0%b5%d0%b7-%d0%b5%d1%81%d0%b5%d0%bd%d1%82%d0%b0-%d1%81%d1%82%d0%b0%d1%80%d1%82%d0%b8%d1%80%d0%b0-%d0%bf%d1%80%d0%be%d1%86%d0%b5%d0%b4%d1%83%d1%80%d0%b0-%d0%b7%d0%b0-%d0%ba%d1%83%d0%bf/", "text": "Желанието ни е през есента на тази година да се стартира процедура за закупуване на нови влакове, каза пред   транспортният министър Ивайло Московски. Идеята е капиталовият трансфер, който има железницата от държавата в размер на 35 млн. лв. на година, да бъде събран за следващите 10 г., тоест доставчикът да достави влакове за около 350 млн. лв., каза Московски. По думите му на базата на тази сума потенциалните доставчици ще се състезават с оферти. Ние ще обявим, че имаме възможност за 10 г. да изплащаме по 35 милиона, ще заложим какви видове, а те трябва да предложат колко на брой влакове могат да доставят, обясни Московски. Подвижният състав на БДЖ, особено локомотивите, в някои случаи е на повече от 40 г., но това е състоянието на компанията. Ние я заварихме с необслужвани дългове от над 850 млн. лв. Към момента компанията е с 393 милиона задължения, подчерта той. „Постоянно се качвам на влак, не само в летните месеци”, категоричен  беше Московски, който настоя, че има влакови направления, които са с добри условия. За новия транспортен коридор между София и Скопие министърът обяви, че в българската си част проектът София – Перник – Радомир ще е около 250 млн. евро. Остава допроектирането на участъка до Гюешево и македонската граница, чиято стойност ще стане ясна до края на годината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " През есента стартира процедура за купуване на нови влакове\t\t\t"}
{"url": "https://trud.bg/28-%d0%b3%d0%be%d0%b4%d0%b8%d1%88%d0%bd%d0%b0-%d1%83%d0%bd%d0%b3%d0%b0%d1%80%d0%ba%d0%b0-%d1%81%d0%b5-%d1%83%d0%b4%d0%b0%d0%b2%d0%b8-%d0%bf%d1%80%d0%b5%d0%b7-%d0%bd%d0%be%d1%89%d1%82%d0%b0-%d0%b2/", "text": "28-годишна унгарска туристка се е удавила в морето в Поморие. Това съобщиха от ОДМВР – Бургас. Около 1.50 часа тази сутрин в Районно управление – Поморие е получено съобщение за давеща се жена в района пред хотел „Гардения Палас” в Поморие. Своевременно към мястото на инцидента се отправили полицейски служители и екип на Районна служба „Пожарна безопасност и защита на населението” – Поморие, които открили тялото на 28-годишна унгарска туристка с инициали Г.Н., отседнала в поморийския хотел „Гардения Палас”. Тялото на Г.Н. е откарано в „Съдебна медицина” при УМБАЛ – Бургас за аутопсия. Работата по случая продължава.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " 28-годишна унгарка се удави през нощта в Поморие"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b8-%d1%80%d0%b5%d0%b3%d0%b8%d0%be%d0%bd%d0%b0%d0%bb%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b8%d0%bd/", "text": "Премиерът Бойко Борисов и министъра на регионалното развитие и благоустройството Николай Нанков провериха как протича ремонтът на републиканския път Пловдив-Асеновград. Борисов заяви, че пътят трябва да е готов за 15 септември 2018г. По време на инспекцията Борисов призова за дебат за промени в Закона за обществените поръчки, които да доведат до спиране на безкрайните обжалвания. Борисов припомни, че цели две години са текли обжалвания на процедурите, което е спряло строителството на отсечката, известна като „пътя на смъртта“. „Аз не съм доволен от това, че две години гинаха хора тук, заради тези безумни обжалвания на обществени поръчки. Този път вече щеше да е готов. От фирми – щатни обжалвателки, вече две години не можем да започнем обходите на Поморие и Ахелой. Тол-системата – две години… Сега искаме нови влакове, нови мотриси да купим, ами те ще обжалват поне две години! На Кресна продължават да гинат хора”, коментира министър-председателят и призова за обществен дебат по темата. Премиерът изрази очакване хората в региона да получат хубаво и сигурно съоръжение, след като го чакат вече 30 години. Според фирмата изпълнител разширението на пътя ще е готово през септември 2018 г.  Министър Николай Нанков посочи, че кметовете на трите общини подготвят геологическите основи, а министерството ще проектира и локали на пътния участък, които не са били предвидени в първоначалния проект. Той съобщи още, че се подготвя и проект за кръгово движение, което в дългосрочен вариант да бъде преобразувано в пътен възел. Самото разширение на пътя до габаритите на магистрала се плаща със средства по ОП „Региони в растеж”, докато локалите, и кръговото ще се плащат от бюджета на АПИ, обясни още министърът. В отговор на журналистически въпроси Борисов коментира и случая с Васил Коцев: „Чух се с него по телефона, за да му кажа, че нито знам, нито ме интересува, нито бих позволил на някого такова нещо. Той се извини, че е писал такива неща. Но това е демокрацията – да си пише кой каквото иска. Мисля, че се разбрахме и то много ведро и добре… Беше много сърдечен разговор… Аз, както виждате, като стане проблем, като съм виновен се извинявам, като не съм – пак се извинявам, само да не се хаби обществена енергия по тема, която изобщо не съществува“, каза министър-председателят. Законът е за това – да се изпълнява, беше коментарът му за провежданите проверки по заведения в черноморските курорти. Борисов посочи, че вицепремиерът Валери Симеонов го е информирал за десетки постъпили жалби срещу прекомерния шум. „Законът е такъв, че не позволява да има шум след 23 ч., така че той действа в рамките на правомощията си. Ако трябва дебат по темата, той трябва да се пренесе в парламента, там да се чуят всички „за“ и „против“ и народните представители да решат дали да има промени”, посочи министър-председателят Бойко Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Премиерът и регионалният министър инспектираха ремонта на пътя Пловдив-Асеновград"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b4%d0%b5%d0%b9%d1%81%d1%82%d0%b2/", "text": "Говорих с Валери Симеонов. За 2 от заведенията има жалби – за едното 10, за другото около 20. Законът е такъв, че не позволява да има шум след 23.00 часа, коментира пред журналисти в Пловдив министър-председателят Бойко Борисов по повод  , провокирани от   за високи нива на шум в заведенията в курорта. „Той си действа в рамките на правомощията и в рамките на това, което пише в закона“, коментира Борисов. По думите му този дебат трябва да се пренесе в парламента, да се чуят „за“ и „против“ и да се реши дали да се смени, или да не се смени законът в зависимост от това, което народните представители кажат. „Законът е затова, да се изпълнява“, подчерта Бойко Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Бойко Борисов: Валери Симеонов действа в рамките на закона"}
{"url": "https://trud.bg/%d0%bd%d0%b0%d0%bf%d1%83%d0%ba%d0%b0-%d1%81%d0%b5-%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d0%bd%d0%b8%d1%8f%d1%82-%d0%bc%d0%be%d1%81%d1%82-%d0%bf%d1%80%d0%b8-%d0%bf%d0%b5%d1%82%d1%80/", "text": "Мостът при петричкото село Рибник, по който минава трафикът за Петрич и Македония е опасен, съобщава  . В съоръжението, което преди 5 години падна и после отново беше изградено, се забелязват сериозни пукнатини, а основата е поддала. През 2012 г. мостът пада и повлича автомобил с шофьора му – за щастие мъжът оцелява в буйните води на Струма. Всеки ден минават десетки автобуси и стотици леки коли. „Трябва да си сляп да не видиш, че има пропадане”, посочва шофьорът на автобус Илия Атанасов пред БТВ. Бентът, изграден за да предпазва колоните на моста от измиване, е разрушен, а настилката отдавна е неравна. Шофьорите се оплакват и че пътят е тесен – трудно се разминават два тежки камиона. Още преди година постъпиха първите сигнали за опасното съоръжение и бяха набелязани мерки за укрепването му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Напука се ремонтираният мост при петричкото с. Рибник"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d1%8f%d0%b2%d0%b0-%d0%bb%d0%b8-%d0%b1%d1%80%d1%8e%d0%ba%d1%81%d0%b5%d0%bb-%d1%80%d0%be%d0%b7%d0%be%d0%b2%d0%b8%d1%82%d0%b5-%d0%b4%d0%be%d0%bc%d0%b0%d1%82%d0%b8/", "text": "Вярно ли е, че ЕС ще забрани розовите домати в България и че страната ни дава повече пари в хазната на съюза, отколкото получава? На тези и други въпроси, обсъждани активно в социалните мрежи, отговор дава видеоклип, изработен от Информационното бюро на Европейския парламент за България.", "date": "2017.08.17", "title": " Забранява ли Брюксел розовите домати в България?"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%be%d1%82%d0%ba%d1%80%d0%b8-%d0%bd%d0%b5%d1%80%d0%b5%d0%b4%d0%bd%d0%be%d1%81%d1%82%d0%b8-%d0%be%d0%b1%d1%89/", "text": "От ВАП е организирана поредна проверка по реда на надзора за законност спрямо норми от подзаконовите нормативни актове, приети от общинските съвети и посветени на опазване на обществения ред и на провеждане на търговската дейност, съобщиха от държавното обвинение. Според чл.16а, ал.2 от Закона за защита от шума в околната среда не се допуска озвучаването на открити площи на заведения за хранене и развлечения, разположени в жилищни зони и курорти, за времето между 23,00 и 7,00 ч. При дейността на ВАП първоначално са изследвани наредбите, действащи на териториите на общините от Черноморското крайбрежие. При това проучване на подзаконовите актове в редакциите, публикувани на съответните интернет-страници, са установени разрешения, с които е въведен различен /по-късен/ час, до който е разрешено озвучаването. Намерени са и разрешения, в които часовият диапазон на забраната е диференциран според местонахождението на заведенията за хранене и развлечения с въвеждане на по-ранен час за жилищни зони и на по-късен за курортите, каквото разграничение законодателят не прави. Конкретните случаи, разкрити до момента касаят териториите на общини Шабла, Каварна, Варна, Несебър и с тях са ангажирани компетентните окръжни прокуратури. Ефектът от проверката се открива в мерки, насочени към отстраняване на незаконосъобразните разрешения с цел спазване на целта на Закона за защита от шума в околната среда за създаване на здравословни условия на живот на населението и опазване на околната среда от шум. Проверката на ВАП продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Прокуратурата откри нередности в общински наредби за работата на дискотеките и за шума"}
{"url": "https://trud.bg/%d0%b0%d0%b2%d1%81%d1%82%d1%80%d0%b0%d0%bb%d0%b8%d0%b9%d1%81%d0%ba%d0%b0-%d1%81%d0%b5%d0%bd%d0%b0%d1%82%d0%be%d1%80%d0%ba%d0%b0-%d0%b2%d0%bb%d0%b5%d0%b7%d0%b5-%d0%b2-%d0%bf%d0%b0%d1%80%d0%bb%d0%b0/", "text": "Австралийската крайнодясна сенаторка Полин Хенсън си навлече критики от правителството и мюсюлманската общност, като се появи с бурка в парламента. Проявата ѝ беше част от нейната кампания за забрана на покриващото цялото тяло облекло, носено от някои мюсюлманки, предаде  . Хенсън поседя двайсетина минути, облечена с черната бурка, след което я свали и призова подобни дрехи да бъдат забранени по съображения, свързани с националната сигурност. „Много се радвам да сваля това, защото мястото на такива неща не би трябвало да е в парламента”, каза сенаторката, която е лидер на партията „Една нация”. „Ако човек, който носи качулка или каска, влезе в банка или друга сграда, или дори на партера на съда, той трябва да бъде отстранен. Защо същото да не важи за някой, който покрива лицето си и не може да бъде разпознат?”, заяви тя в Сената. Генералният прокурор Джордж Брандис каза, че правителството няма да забрани бурките, и укори Хенсън, определяйки постъпката ѝ като „ефектен номер”, който обижда мюсюлманското малцинство в Австралия. Изказването му беше аплодирано от сенаторите. Вицепрезидентът на Ислямския съвет на щата Виктория Адел Салман каза, че действията на сенаторката са „подигравка с нейното положение”. Хенсън се прочу през 90-те години с твърдата си съпротива срещу имиграцията от Азия и търсещите убежище хора. През последните години тя води кампания против мюсюлманските облекла и строителството на джамии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Австралийска сенаторка влезе в парламента с бурка"}
{"url": "https://trud.bg/%d0%b8%d0%b7%d0%b7%d0%b5%d1%85%d0%b0-%d0%bc%d0%bd%d0%be%d0%b6%d0%b5%d1%81%d1%82%d0%b2%d0%be-%d0%ba%d1%83%d0%bb%d1%82%d1%83%d1%80%d0%bd%d0%be-%d0%b8%d1%81%d1%82%d0%be%d1%80%d0%b8%d1%87%d0%b5%d1%81/", "text": "В три жилища в града и на адрес в село Драгоево са открити над 250 предмета, писало, пръстени, върхове от стрели, апликация от колан и старинни монети, съобщава МВР. Претърсванията в частни домове били предприети след извършени действия по получени сигнали. В ранните сутрешни часове вчера, служители на реда извършили проверка в къща в с. Драгоево, собственост на Д.Д. /67 г./ от Велики Преслав. Там те открили 278 предмета с културно-историческа ценност, както и два метал детектора. В хода на действията е иззета и ловна пушка 16 калибър “Тула“, успоредка, с един боеприпас в цевта. За престъпление по чл. 278, ал. 6 и 339, ал. 1 от НК е образувано досъдебно производство. Междувременно, при претърсване на жилището на В.В. /63 г./ от Велики Преслав, полицейски служители намерили и иззели: писало; седем пръстена – пет от тях бял метал; четири монетовидни предмета; два върха от стрели; част от пръстен; апликация от колан. За държане на културно-исторически ценности, които не са регистрирани, е образувано досъдебно производство. По същото време бил инспектиран и имот, обитавам от Р.А. /64 г./  във Велики Преслав. Оттам са конфискувани 16 старинни монети, медальон, пръстен и предмети с цилиндрични форми. За престъпление по чл. 278 ал. 6 от НК е започнато досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Иззеха множество културно-исторически ценности от три жилища във Велики Преслав"}
{"url": "https://trud.bg/%d0%bc%d0%b8%d1%8f%d1%82-%d1%83%d0%bb%d0%b8%d1%86%d0%b8%d1%82%d0%b5-%d0%b8-%d0%bf%d0%b5%d1%88%d0%b5%d1%85%d0%be%d0%b4%d0%bd%d0%b8%d1%82%d0%b5-%d0%bf%d1%8a%d1%82%d0%b5%d0%ba%d0%b8-%d0%b2-%d1%82%d1%8a/", "text": "Стартира ново измиване на улиците и пешеходните пътеки във Велико Търново. Дейността е възложена на общинското предприятие „Зелени системи“. Вече са почистени булевардите „България“ и „Никола Габровски“, кръстовището край Съдебната палата, още 6 улици, както и площад „Цар Асен I” пред крепостта Царевец. Миенето продължава по улиците „Бачо Киро“, „Седми юли“ и „Мармарлийска“. В процеса на работа са ангажирани няколко водоноски и служители на ОП „Зелени системи“. При почистването на пешеходните пътеки те използват препарат за отстраняване на наслоените върху пътната маркировка каучук и маслени петна. До края на месеца ще бъде разчертана и наскоро преасфалтиранатаглавна улица „Васил Левски“. Освен полагането на нови осеви линии и пешеходни пътеки, ще бъдат огледани и пътните знаци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Мият улиците и пешеходните пътеки в Търново"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%bf%d1%80%d0%b8%d0%b5%d0%bc%d1%8a%d1%82-%d0%bd%d0%b0-%d0%b7%d0%b0%d1%8f%d0%b2%d0%bb%d0%b5%d0%bd%d0%b8%d1%8f-%d0%b7%d0%b0-%d1%83%d1%81%d0%bb%d1%83%d0%b3/", "text": "Започна приемът на документи за услугата „Приемна грижа“, на която област Благоевград е доставчик на социалната услуга. Съобразно изготвен анализ за потребността от развитието на социалната услуга, както и необходимостта за настаняване на деца в приемни семейства, за област Благоевград се набират приемни семейства с различни профили. Те включват 8 семейства, от които 5 за деца на възраст от 0 до 15 години и 3 семейства, които ще се грижат за деца с увреждане. Кандидатите за приемни семейства следва да не са поставени под запрещение, или лишени от родителски права, да не страдат от болестите по чл. 32, т. 4 от ЗЗД, да не страдат от СПИН, както и болести по чл. 61, ал. 1 и чл. 146, ал. 1, т. 1 и 2 от ЗЗД. Важно условие е срещу кандидатите за приемни семейства да не са образувани досъдебни производства за умишлено престъпление от общ характер. Общият брой на приемни семейства за област Благоевград е 107. В 68 от тях приемни семейства има настанени деца под формата на приемна грижа. За Община Благоевград в 25 професионални приемни семейства се полагат грижа за деца, в среда близка до биологичната. Повече информация за услугата „Приемна грижа“, желаещите могат да получат в сградата на Община Благоевград, стая 515 и 514. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Започва приемът на заявления за услугата “Приемна грижа“ в Община Благоевград"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d0%b8%d0%b7%d0%b2%d0%b8%d0%bd%d0%b8-%d0%bd%d0%b0-%d1%80%d0%b0%d0%b7%d0%bf%d0%b8%d1%82%d0%b2%d0%b0%d0%bd%d0%b8/", "text": "Премиерът Бойко Борисов се е извинил с телефонен разговор на Васил Коцев, който беше   по повод негова публикация в социалните мрежи. „Обади ми се около 8:20. Каза ми, че е научил за случая от новините ви и се извинява”, разказа Коцев пред  . От разговора между двамата става ясно, че премиерът е разпоредил проверка, която да установи защо ГДБОП са действали по този начин. „Той ми каза, че това не е начинът, по който трябва да се притискат гражданите на страната и поднесе своите извинения”, допълва още Коцев. Борисов го уверил, че ако мъжът има някакъв проблем, може да му пише есемес, а премиерът ще го потърси обратно, за да говорят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Бойко Борисов се извини на разпитвания от ГДБОП мъж заради пост във фейсбук"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b1%d0%b8%d1%81%d0%b5%d1%80-%d0%bf%d0%b5%d1%82%d0%ba%d0%be%d0%b2-%d0%b4%d1%8a%d1%80/", "text": "Държавата не смята да прави нови промени в пенсионната система. Стажът и възрастта за пенсиониране ще нарастват по приетата схема, таванът на новоотпусканите пенсии ще отпадне от началото на 2019-а година, а размерът на новите пенсии ще нараства всяка година заради по-голямата тежест на всяка година стаж . Това заяви социалният министър Бисер Петков при представянето на управленските приоритети в социалната и демографска политика. Министерството ще работи за включване в трудовия пазар на неактивните и обезкуражени. „Това е резерв, който може да запълни недостига на работници“, каза министър Петков. Заедно с Министерството на образованието ще се работи по схема, по която тясно да се обвържат социалните помощи с посещението на децата в училище: „Както и да се засили ролята на учителите в преценката за необходимостта дадена помощ да се изплаща в натура, тъй като и сега, знаете, че част от помощите могат да се изплащат в натура по преценка на социалния работник. Целта е по-голямо участие в тази преценка, по-голяма роля да има учителят“, посочи министърът. До края на годината с европейски пари ще стартира схема, по която семействата да наемат детегледачи, на които държавата да плаща минимална заплата, когато детето няма място в детска градина. Заделените 20 милиона лева ще стигнат реално за две хиляди семейства. Ако бизнесът и синдикатите не се договорят до края на месеца за минималните осигурителни доходи през следващата година, държавата ще ги определи, каза социалният министър, но не се ангажира, дали те ще бъдат повишени: „В зависимост от това каква ще бъде ситуацията в края на месец август, тогава ще бъде актуален този въпрос – ще има ли административно увеличение и ако „да“,  какво ще бъде то.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Социалният министър Бисер Петков: Държавата не смята да прави нови промени в пенсионната система"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b2-%d0%bd%d0%b5%d0%b4%d0%b5%d0%bb%d1%8f-%d0%bf%d1%83%d1%81%d0%ba%d0%b0%d0%bc%d0%b5-%d0%b4/", "text": "В неделя, 20 август, ще бъде пуснато движението по северното платно на бул. „Цариградско шосе“ при Орлов мост (посока Ректората) и ремонтните дейности ще се преместят в южното (посока Плиска). Това обяви кметът на София Йорданка Фандъкова. „От 12 август до днес беше извършено цялостно фрезоване, поставяне на стоманена мрежа за допълнително заздравяване на настилката и е положен основния слой асфалт. Днес, 17 август, започва полагане на износващия пласт асфалт – първо по пътното платно за директно движение, а утре по лентата за десен завой към бул. “Евлоги и Христо Георгиеви“. Технологията на работа изисква горещото асфалтово покритие да изстине 48 часа, за да се стегне и заздрави, след което движението ще бъде възстановено. При ремонта на южното пътно платно на бул. “Цариградско шосе“ ще се извърши и текущ ремонт на участък от бул. “Евлоги и Христо Георгиеви“ между Орлов мост и бул. “Гурко“. При благоприятни метеорологични условия работата по двата булеварда се очаква да приключи за 7 дни“, написа Фандъкова във фейсбук.", "date": "2017.08.17", "title": " Йорданка Фандъкова: В неделя пускаме движението по северното платно на „Цариградско шосе“ при Орлов мост"}
{"url": "https://trud.bg/%d0%be%d0%b1%d0%bd%d0%be%d0%b2%d1%8f%d0%b2%d0%b0%d1%82-%d0%bf%d1%80%d0%be%d1%84%d0%b5%d1%81%d0%b8%d0%be%d0%bd%d0%b0%d0%bb%d0%bd%d0%b0%d1%82%d0%b0-%d0%b3%d0%b8%d0%bc%d0%bd%d0%b0%d0%b7%d0%b8%d1%8f/", "text": "Започва ремонтът на учебната сграда и работилницата на Професионалната гимназия по аграрни технологии „Цанко Церковски“ в Павликени. Договорът за инженеринг, включващ проектиране, строителство и осъществяване на авторски надзор по време на строителството беше подписан от кмета инж.Емануил Манолов и Владислав Василев, изпълнителен директор на фирма „БКС-Горна Оряховица“ АД, които спечелиха търга. Целта на поръчката е изготвяне на работен проект, изпълнение на мерки за енергийна ефективност и обновяване на учебна сграда и учебна работилница на ПГАТ „Цанко Церковски” Павликени. С изпълнението на инженеринга ще бъдат проектирани и изпълнени всички енергоспестяващи мерки, предписани като задължителни и препоръчителни за сградите, в резултат на което в двете сгради ще се постигне клас на енергопотребление „В”. Ще бъдат изпълнени мерките по конструктивно възстановяване чрез усилване, предписани като задължителни и препоръчителни в техническите обследвания на сградите и мерките за подобряване достъпа за лица с увреждания до сградите в съответствие с изискванията за достъпна среда за населението, включително за хората с увреждания. Дейностите се реализират по проект „Създаване на условия за модерни образователни услуги и осъществяване на качествено професионално образование в ПГАТ „Цанко Церковски“ чрез подобряване на образователната инфраструктура“. Финансирането е по Оперативна програма „Региони в растеж” 2014-2020 г., съфинансирана от Европейския съюз чрез Европейския фонд за регионално развитие.Общата цена за изпълнение на договора е 902 660,00 лева без ДДС. „Според заложеното в проекта, в двете сгради ще бъдат подменени дограмите с  , външните стени ще бъдат топлинно изолирани с топлоизолационна система тип EPS с дебелина 80 мм, топлинно изолиран ще бъде и покривът. В училището ще бъдат монтирани кондензен котел, помпена група, буферен съд, събирателни и разпределителни колектори, спирателна и регулираща арматура за отоплителната система. Ново котелно помещение ще бъде обособено в сутерена на сградата, а отоплителната инсталация в учебните зали ще бъде обновена. Ремонтни работи се предвиждат по покрива и по водопроводната и канализационната инсталация в съответствие с предписаното в техническия паспорт на сградата. Санитарното оборудване в цялата сграда ще бъде подменено с ново, както и ще бъдеобособен санитарен възел за лица с увреждания, информираха от кметството в Павликени. В школото ще бъде изградена и пожароизвестителна система.Изцяло нови електрически и комуникационни инсталации ще бъдат изпълнени в сградата – силова, осветителна, за кабелна телевизия, за озвучаване и оповестяване, за интернет, а всички съществуващи електрически табла ще бъдат подменени с нови. Осветителните тела ще бъдат подменени с енергийноефективни. Планирана е и нова вентилационна инсталация за кухнята на ученическата столова с цел подобряване условията на труд на персонала. Срокът за цялостно изпълнение на поръчката е до 300  календарни дни от датата на сключване на договора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Обновяват Професионалната гимназия по аграрни технологии „Цанко Церковски“ в Павликени с близо 1 млн. лева"}
{"url": "https://trud.bg/%d0%bd%d0%be%d0%b2-%d0%b1%d0%be%d1%80%d0%b4-%d0%bd%d0%b0-%d0%b4%d0%b8%d1%80%d0%b5%d0%ba%d1%82%d0%be%d1%80%d0%b8%d1%82%d0%b5-%d0%b2-%d1%81%d0%be%d1%84%d0%b8%d1%8f-%d1%82%d0%b5%d1%85-%d0%bf/", "text": "Променя се състава на Съвета на директорите на „София тех парк“ АД. Това стана ясно след проведеното вчера общо събрание на акционерите на „София тех парк“, съобщиха от Министерство на икономиката. Пред дружеството са налице изключително амбициозни цели за развитие, които да допринесат за общото икономическо развитие на страната. Въпреки напредъка по отношение на привличане на инвестиции и осигуряване на бъдещи финансови постъпления, текущият мониторинг сочи забавяне в постигането на целите в няколко аспекта: по отношение на осигуряването на допълнителни постъпления, необходими по предстоящи плащанията към контрагенти от системата на министерството; в постигането на целите в сферата на научно-изследователската и развойна дейност и разгръщане на дейността на „Сдружението за научно-изследователска и развойна дейност“; в събирането на вземания на компанията. Налице са и някои констатации, свързани с оперативното управление на компанията, които са направени от вътрешни одитори на Министерството на икономиката и предстои да бъдат разгледани от АДФИ. Установени са проблеми, свързани с опазването елементи на техническата инфраструктура. Наличието на амбициозните цели по отношение на привличане на нови инвеститори чрез тръжни процедури, необходимостта от бързо осигуряване на свеж финансов ресурс и разгръщането на научно-изследователската и развойна дейност стоят в основата на решението за промяна състава на Съвета на директорите. В новия състав влизат проф. Николай Андреев, който следва да съдейства за връзките с научните среди и осигуряване развитието на научно-изследователската и развойна дейност. Същият има значим дипломатически опит и ще съдейства и за контактите с чуждестранни партньори. Изпълнителен член се очаква да бъде Тодор Ангелов, който е дългогодишен юрист с опит в различни сфери, който трябва да гарантира публичност, прозрачност и законосъобразност на вземаните решения, както и подготовката на нови тръжни процедури за привличане на инвеститори. Втората му специалност по Европейска интеграция следва да гарантира и успешното интегриране на парка в международните среди и комуникацията по отношение на осигуряването на евросредствата за бъдещето развитие на компанията. Третият член на Съвета на директорите има образование от няколко университета в България. Живка Любомирова Такева е дългогодишен заместник областен управител на София. Изпълнявала е функцията и на областен управител на София, с което би допринесла за комуникацията на компанията с всички държавни органи, както и за бъдещото териториално разгръщане на парка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Нов борд на директорите в „София тех парк“"}
{"url": "https://trud.bg/%d0%b3%d1%80%d0%b0%d0%b6%d0%b4%d0%b0%d0%bd%d0%b8%d1%82%d0%b5-%d0%bd%d0%b0-%d0%b5%d1%81-%d1%89%d0%b5-%d0%bf%d0%be%d1%81%d0%b5%d1%89%d0%b0%d0%b2%d0%b0%d1%82-%d0%b2%d0%b5%d0%bb%d0%b8%d0%ba%d0%be%d0%b1/", "text": "Гражданите на Европейския съюз ще могат да посещават Великобритания без да имат нужда от визи след брекзит, съобщава „ ”, позовавайки се на правителствени източници. Това обаче не означава, че тези граждани ще могат да остават в страната за неопределен срок. Ако те искат да работят във Великобритания ще трябва да се съобразяват с новите миграционни закони. Правителството възнамерява да продължи да позволява на компаниите да наемат квалифицирани работници от ЕС. Източниците на изданието отричат да съществува идея за въвеждане на квоти, които да контролират броя на работниците от ЕС. Имиграционните планове трябва да бъдат оповестени по-късно тази година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Гражданите на ЕС ще посещават Великобритания без визи"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d1%81%d1%82%d1%80%d0%b0%d1%82%d0%b5%d0%b3-%d0%bd%d0%b0-%d1%82%d1%80%d1%8a%d0%bc%d0%bf-%d1%81%d0%b0%d1%89-%d1%81%d0%b0-%d0%b2-%d0%b8%d0%ba%d0%be%d0%bd/", "text": "Главният стратег на американския президент Доналд Тръмп – Стив Банън заяви, че САЩ водят икономическа война с Китай. Изявлението съветникът направи в интервю за изданието American Prospect. „Намираме се в състояние на икономическа война с Китай. Те не се притесняват да говорят за това какво правят. Едната от двете държави ще стане хегемон в близките 25-30 години. И ако ние се загубим по пътя, то това ще бъдат те“, заяви той. „Ако продължаваме да губим войната, то след пет или десет години ще достигнем до точката, когато вече не можем да се възстановим“, отбеляза Банън. Освен това, той коментира, че е възможно Китай да достигне до договрка със Северна Корея за спирането на ядрената ѝ програма, в замяна на изтеглянето на американските войски от Корейския полуостров, но според него, това е възможно само в далечна перспектива.", "date": "2017.08.17", "title": " Главният стратег на Тръмп: САЩ са в икономическа война с Китай"}
{"url": "https://trud.bg/%d0%bc%d0%b2%d1%80-%d0%b1%d0%b5%d0%b7%d1%80%d0%b0%d0%b1%d0%be%d1%82%d0%bd%d0%b8-%d0%bd%d0%b0%d1%80%d0%ba%d0%be%d0%b7%d0%b0%d0%b2%d0%b8%d1%81%d0%b8%d0%bc%d0%b8-%d0%bc%d1%8a%d0%b6%d0%b5-%d1%81%d0%b0/", "text": "Безработни наркозависими мъже са най-честите извършители на уличните грабежи у нас, съобщават от МВР. От полицията съветват хората да не оказват съпротива, ако бъдат нападнати, а по най-бързия начин да сигнализират органите на реда, предаде  . Броени дни след като полицията в София   42-годишнит Цветан Петров от Червен бряг, нападал и обирал възрастни жени, от МВР обявиха, че всъщност има намаляване на този вид престъпност. Причините са, че една част от „контингента“, извършвал подобни нападения в миналото, в момента се занимава с трафик на мигранти, други са по арестите след операции на МВР. Димитър Кошов от Сектора за борба с грабежите в Националната полиция разказва: „Наркотично зависими, безработни, в определена част от случаите от ромски произход, рецидивисти. В по-голямата си част се повтарят случаите, след като излязат от затвора, пак продължават да извършват такива престъпления“. Най-често жертвите на нападения стават хора, които не могат да окажат сериозна съпротива: „На средна възраст. Извършителите издебват такива жертви, които няма да им окажат съпротива – бързо да извършват грабежа, незабелязано, да избягат и да напуснат района на местопроизшествието“, казва Кошов. Правилната тактика при подобни случаи е да не оказвате съпротива. В противен случай може да се стигне и до по неприятни последствия за жертвата, допълват от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " МВР: Безработни наркозависими мъже са най-честите извършители на улични грабежи у нас"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%be%d0%ba%d0%be%d0%bb%d0%be-16-%d0%bc%d0%bb%d1%80%d0%b4-%d0%ba%d1%83%d0%b1-%d0%bc-%d0%b3%d0%b0%d0%b7-%d1%89%d0%b5/", "text": "С изграждането на газовия участък Лозенец – Недялско капацитетът на транзитния газопровод за Турция ще достигне от 14 до 15,7 млрд. кубически метра газ, заяви министър-председателят Бойко Борисов, който  , инспектира проекта. Предвижда се обектът да бъде завършен през 2018 година. „Доволен съм, че догодина по това време ще имаме към газовия хъб газови връзки и в двете посоки“, отбеляза премиерът. Той подчерта и активната работа по интерконекторите със Сърбия и Гърция. По думите му реверсивните връзки се строят и се създава възможност в европейския газов хъб да постъпва газ от различни източници – азерски, руски, втечнен газ, газ от Румъния и други. По отношение на самия газов хъб „Балкан“ министър-председателят изтъкна, че предпроектното проучване предстои да стартира и ще бъде направено с европейски средства. „Вижда се разликата между заварката по Южен поток, която беше правена преди време и това, което се строи в момента“, каза още премиерът Борисов. „Говореха как са подписали с Азербайджан за огромни количества газ. Но той не може да дойде по въздуха. Така че, сега, това, което те пожелателно правеха, ние на практика правим възможно“, добави министър-председателят Бойко Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Бойко Борисов: Около 16 млрд. куб. м. газ ще идват от Турция"}
{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d0%bc%d0%b0%d0%bb%d1%8a%d0%ba-%d0%bf%d1%83%d0%b1%d0%bb%d0%b8%d1%87%d0%b5%d0%bd-%d0%b4%d0%be%d0%bc-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd/", "text": "Малък публичен дом в жилище на ул. „Д-р Пискюлиев“ в центъра на Варна разби варненската полиция при специализирана акция в сряда. В бардака по време на работа били заловени три проститутки на 19, 20 и 21 г. Въпреки крехката им възраст те и преди са били задържани за придобиване на доходи по неморален начин, уточниха от пресцентъра на ОДМВР-Варна. Жените  били откарани в ареста, а по случая е образувано досъдебно производство. Разследването е за сексуална експлоатация, набиране и склоняване към проституция и предоставяне на помещение за развратни дейности. По идентичен начин пред седмица полицията разкри бардак в масажно студио в тузарския кв. „Бриз“. Там под прикритие платен секс предлагали 4 българки и една украинка.", "date": "2017.08.17", "title": " Разбиха малък публичен дом в центъра на Варна"}
{"url": "https://trud.bg/%d0%b4%d0%b0%d0%bc%d1%82%d0%bd-%d0%be%d0%ba%d0%be%d0%bb%d0%be-20-%d0%be%d1%82-%d1%81%d0%bb%d1%8a%d0%bd%d1%87%d0%b5%d0%b2%d0%b8%d1%82%d0%b5-%d0%be%d1%87%d0%b8%d0%bb%d0%b0-%d0%bd%d0%b0-%d0%bf%d0%b0/", "text": "Около 20 на сто от проверените слънчеви очила в търговската мрежа у нас не отговарят на изискванията. Това става ясно от проверките на Държавната агенция за метрологичен и технически надзор (ДАМТН). Инспекторите са обиколили 291 обекта на територията на цялата страна, в това число и в магазините в морските ни курорти. Инспекциите бяха съсредоточени извън специализираните оптики, за да се обхванат по-малките търговски обекти и складовите бази, където обикновено се регистрират най-много нарушения на законодателството, уточняват от агенцията. Проверени са 737 броя различни модели очила, от които при 266 броя има различни несъответсвия. Най – често очилата нямат маркировка за съответствие и инструкция за употреба от производител и превода й на български език. При проверките е установено, че 152 различни марки и модели слънчеви очила се предлагат на пазара в нарушение на действащото законодателство и за тях са съставени актове. Други 53 модели продукти са спрени от разпространение със заповеди. При проверката са закупени и образци, които са изпитани в лаборатория като резултатите показват, че 5 модела не съответстват на приложимите изисквания. Един модел от тези слънчеви очила представлява сериозен риск за потребителите, защото не покрива изискванията за UV защита и при употреба ще доведе до опасност от увреждане на зрението. За останалите 4 модела слънчеви очила изпитванията са констатирали, че не отговарят на показателя – „коефициента на пропускане на светлина“, тъй като са със значително по-тъмни филтри от нормите. Това отново представлява сериозен риск за потребителя, защото намаляват видимостта. Тези очила също ще бъдат изтеглени от пазара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " ДАМТН: Около 20% от слънчевите очила на пазара не отговарят на изискванията"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d1%82%d0%b8%d1%80%d0%b0%d0%b4%d0%b6%d0%b8%d1%8f-%d0%ba%d0%b0%d1%80%d0%b0%d0%bb-%d1%81-%d0%b1%d0%bb%d0%b8%d0%b7%d0%be-4-%d0%bf%d1%80%d0%be/", "text": "Шофьор на ТИР, седнал зад волана след употреба на значително количество алкохол, довели близо 4 промила алкохол в кръвта му, е задържан в полицейския арест във Видин, съобщават от областната дирекция на МВР На 16 август, около 22.40 часа, в района на бензиностанция край Видин служители на реда спрели за проверка товарен автомобил с прикачено ремарке. Водачът – 52-годишен жител на Кюстендил, бил тестван с дрегер. Пробата отчела показание 3,72 промила. По случая е образувано бързо производство.", "date": "2017.08.17", "title": " Арестуваха тираджия, карал с близо 4 промила алкохол"}
{"url": "https://trud.bg/%d0%b2%d0%bb%d0%b0%d0%b3%d0%b0%d1%82-310-944-%d0%bbe%d0%b2a-%d0%b7%d0%b0-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5-%d0%b2-%d0%bb%d1%8f%d1%81%d0%ba%d0%be%d0%b2%d0%b5%d1%86/", "text": "Общинa Ляcкoвeц пoдпиca дoгoвop зa пpeдocтaвянe нa бeзвъзмeзднa пoмoщ пo пpoeкт „Инoвaтивeн мoдeл зa интeгpaция нa yчeницитe oт eтничecкитe мaлцинcтвa в yчилищe”, финaнcиpaн пo Опepaтивнa пpoгpaмa „Нayкa и oбpaзoвaниe зa интeлигeнтeн pacтeж”. Общaтa cтoйнocт нa пpoeктa e 310 944 лeвa. Пpoдължитeлнocттa мy e дo 31 декември 2019 гoдинa, a пapтньopи пo пpoeктa ca: Цeнтъp зa мeждyeтничecки диaлoг и тoлepaнтнocт „Амалипе”- Вeликo Tъpнoвo и Оcнoвнo yчилищe „П. Р. Слaвeйкoв”, cело Джyлюницa. Пpoeктнaтa идeя ce ocнoвaвa нa мoбилизиpaнe нa paзлични pecypcи зa paбoтa c дeцa и poдитeли, ocигypявaйки им нeoбхoдимaтa пoдкpeпa, нacoчeни към пpoблeмитe нa вcякo дeтe. С peaлизиpaнeтo нa пpoeктa щe ce въвeдe инoвaтивeн мoдeл зa paбoтa в мyлтикyлтypнa cpeдa зa интeгpиpaнe и зaдъpжaнe нa yчeницитe oт poмcкaтa oбщнocт в yчилищe. Общaтa цeл e дa ce пoдпoмoгнe пo-ycпeшнaтa coциaлнa и тpyдoвa peaлизaция нa дeцaтa и yчeницитe oт eтничecкитe мaлцинcтвa, чpeз пoдoбpявaнe нa ycлoвиятa зa paвeн дocтъп дo oбpaзoвaниe и oбyчeниe, зacилвaнe нa мoтивaциятa зa yчacтиe в oбpaзoвaтeлния пpoцec и дoпълнитeлни зaнимaния пpeз вaкaнциитe. Спeцифичнaтa цeл e дa ce мoтивиpaт дeцaтa oт poмcки пpoизхoд дa yчacтвaт aктивнo в oбyчeниeтo, дa пpoмeнят oтнoшeниeтo cи към oбpaзoвaтeлния пpoцec, в peзyлтaт нa пo-дoбpa пoдгoтoвкa и зaнимaния, кoитo щe paзвият yмeниятa им в paзлични oблacти кaтo изкycтвa и cпopт. Кoнкpeтнaтa цeл e нaмaлявaнe бpoя yчeници oт poмcки пpoизхoд, кoитo пopaди нecпpaвянe c yчeбния мaтepиaл, пocтeпeннo ce oткaзвaт oт yчeнe. В paмкитe нa пpoeктa ce пpeдвиждa дa ce пoвиши кaчecтвoтo нa oбpaзoвaниe в yчилищaтa, в кoитo ce oбyчaвaт интeгpиpaнo yчeници oт paзлични eтнocи, чpeз cъздaвaнe нa Мoбилeн Мyлтидиcциплинapeн Екип /ММЕ/ oт пpoфecиoнaлни кoнcyлтaнти – двама пcихoлoзи, двама oбpaзoвaтeлни мeдиaтopи и coциaлeн paбoтник. Те щe paбoтят c цeлeвaтa гpyпa – yчeници и poдитeли oт вcички yчилищa, включeни в пpoeктa. Екипът щe мoжe дa oкaзвa aдeквaтнa пcихoлoгичecкa пoдкpeпa нa yчeницитe и щe пpeдocтaвя кoнcyлтaции нa тepeн нa ceмeйcтвaтa им. Оcнoвнaтa дeйнocт, пpeдвидeнa пo пpoeктa, e cъздaвaнeтo и фyнкциoниpaнeтo нa дeceт Tвopчecки зaнимaлни, кoитo щe фyнкциoниpaт пpeз лятнaтa вaкaнция, кaтo ce пpeдвиждa opгaнизиpaнe и пpoвeждaнe нa мepoпpиятия, cвъpзaни cъc cъхpaнявaнe нa тpaдиции и oбичaи, paбoтa c poдитeли, пpoвeждaнe нa кaмпaнии, opгaнизиpaнe нa изнeceни oбyчeния зa poдитeли и yчeници. В paмкитe нa дeйнocттa щe бъдaт включeни 180 yчeникa, кoитo щe пoвишaвaт cвoитe знaния и cпocoбнocти пo пpeдмeтитe oт yчeбнaтa пpoгpaмa, пo кoитo изпитвaт зaтpyднeния. Зa изпълнeниeтo нa дeйнocттa щe бъдaт нaeти 10 пeдaгoзи. Дpyгa инициатива, кoятo ce пpeдвиждa e cъздaвaнeтo нa Рoдитeлcки клyбoвe в пeт yчилищa. Целта е poдитeлитe да са aктивeн yчacтник и пapтньop нa yчилищeтo в oбpaзoвaтeлния пpoцec. Да съдействат зa пpивличaнe и зaдъpжaнe нa poмcкитe дeцa в клacнитe cтaи, пoвишaвaнe нa кaчecтвoтo нa oбpaзoвaнe и cъздaвaнeтo нa нeoбхoдимитe пpeдпocтaвки зa ycпeшнo пpoдължaвaнe нa нaшитe yчeници в пoдхoдящи cpeдни yчилищa, кaктo и зa пocлeдвaщaтa им ycпeшнa peaлизaция нa пaзapa нa тpyдa. Зa пoвишaвaнe кaпaцитeтa нa poдитeлитe и пpидoбивaнe нa знaния пo aктyaлни въпpocи oт oбyчeниeтo и възпитaниeтo нa дeцaтa и пoзнaния зa oбщyвaнe в мyлтикyлтypнa cpeдa, щe бъдaт opгaнизиpaни oceм изнeceни oбyчeния зa дeцa и poдитeли в тpи нaпpaвлeния-oбpaзoвaтeлни, coциaлни и eкoлoгия. С пpoвeждaнeтo нa oбyчeниятa тe щe имaт възмoжнocт дa oбщyвaт в paзличнa oт eжeднeвиeтo cpeдa и дa пpидoбият нoви знaния и yмeния в paзлични cфepи.", "date": "2017.08.17", "title": " Влагат 310 944 лeвa за образование в Лясковец"}
{"url": "https://trud.bg/%d0%b4%d0%b2%d0%b5-%d0%b1%d0%be%d0%bc%d0%b1%d0%b5%d0%bd%d0%b8-%d0%b7%d0%b0%d0%bf%d0%bb%d0%b0%d1%85%d0%b8-%d0%be%d1%82-%d0%bc%d0%bb%d0%b0%d0%b4%d0%b5%d0%b6-%d0%b2-%d0%ba%d1%80%d0%b8%d0%b7%d0%b0/", "text": "Втора бомбена заплаха отправи само за дни 22-годишен младеж, който атакува първо полицията, а после и училище в родния си град Исперих, Разградско. И в двата случая младият мъж е задържан за по едно денонощие в полицията. От Районна прокуратура уточниха, че младежът е изпаднал в психична криза и са започнали постъпки да го настанят за лечение. Първата заплаха е от неделя срещу понеделник, когато малко преди полунощ О.Д. звъннал на тел. 112 и заявил, че има взрив в гаража на полицията в Исперих. Обаждането е било проследено и авторът задържан. След излизането му от ареста, вече в сряда към 20,53 часа, той пак се обадил без да се представи на тел. 112 и този път заявил, че има бомба в Основно училище „Хр. Ботев” в Исперих. Авторството му било разкрито отново бързо и той пак бил прибран в ареста. Бащата на младежа сам потърсил помощ за лечението на момчето, което било в някаква тежка криза и се нуждаело от специализирана помощ, казаха от прокуратурата в Исперих. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Две бомбени заплахи от младеж в криза"}
{"url": "https://trud.bg/%d1%80%d0%b0%d0%b1%d0%be%d1%82%d0%bd%d0%b8%d0%ba-%d0%bf%d0%b0%d0%b4%d0%b0-%d0%be%d1%82-8-%d0%b5%d1%82%d0%b0%d0%b6-%d0%bf%d1%80%d0%b8-%d1%81%d0%b0%d0%bd%d0%b8%d1%80%d0%b0%d0%bd%d0%b5-%d1%83%d0%bc/", "text": "Работник  загина, след като падна от 8 етаж  на жилищен блок, който се санира, в бургаския комплекс „Славейков“. Инцидентът станал днес по обед. Мъжът бил от бригада, която санирала блок 38 в комплекса. Днес докато работел се качил върху скеле на осмия етаж в блока. Внезапно се подхлъзнал, полетял надолу и паднал върху козирката. Смъртта е настъпила мигновено. На мястото в момента е шефът на Инспекцията по труда Павлин Васков. Тепърва ще се установява спазени ли са изискванията за безопасност на труда. Полицията разследва случая, съобщи  . На 8 юли т.г. отново при саниране на жилищен блок в комплекс „Изгрев“ загина друг 25-годишен строителен работник. Мъжът бил ударен от ток и впоследствие е паднал от скеле, издигнато в блок 16 в комплекса.", "date": "2017.08.17", "title": " Работник пада от 8 етаж при саниране, умира ведната"}
{"url": "https://trud.bg/%d0%b3%d0%b5%d1%80%d0%b1-%d0%be%d0%b1%d1%8f%d0%b2%d0%b8-%d0%b1%d1%81%d0%bf-%d0%bd%d0%b8-%d0%b7%d0%b0%d0%bb%d0%b8%d0%b2%d0%b0-%d1%81-%d1%84%d0%b0%d0%bb%d1%88%d0%b8%d0%b2%d0%b8-%d0%bd%d0%be%d0%b2%d0%b8/", "text": "„Не сме подарили нищо и не сме дали нищо безплатно. Процедурата за концесията на интермодалния терминал в Пловдив е абсолютно прозрачна. Минати са всички публични процедури. Това каза министърът на транспорта Ивайло Московски на специална пресконференция, в отговор на нападките от страна на БСП. „Две правителства на БСП писмено са потвърдили, че този прокет ще бъде реализиран чрез концесия. Това са правителствата на Сергей Станишев и на Пламен Орешарски. При нас всичко е прозрачно и ясно. Щом от БСП твърдят, че всичко е подарено, нека до днес ми пратят документите и веднага ще спра концесията. Ако г-н Георги Свиленски от БСП успее да донесе повече инвестиции, не чрез концесия, аз съм готов да си понеса политическата отговорност. Същото очаквам и от него. Чакам отговор от него днес. Ще го направя директор на дружеството, ако успее да осигури повече средства. БСП направиха думата концесия мръсна. Това не е така. Това е един легален и много добър начин за инвестиции. Ако концесионерът не спазва договора, държавата веднага може да прекрати този договор. По времето на БСП са реализирани 14 концесии. Аз по-дясна политика от тази не съм виждал“, разкри Московски.  „Явно нервите на БСП не издържат вече, дори и в това време, в което въпреки летния сезон, и правителството продължава да работи активно по големите инфраструктурни проекти за развитието на страната“, заяви областният координато на ГЕРБ за София Цветомир Паунов. „Всички сме свидетели на това какво правителството на Бойко Борисов прави всекидневно и с какви темпове работи. Нека да не забравяме и да бъдем критични постоянно да си спомняме как опозицията действа и какви подходи използва. Г-жа Нинова постоянно заявява от парламентарната трибуна, че БСП ще бъде конструктивна опозиция, а в същото време с подобни пресконференции ежедневно трябва да отговаряме на поднасяне на лъжлива информация. Нека да не забравяме какво се случи в недалечно време на изборите в ж.к. „Младост“, когато именно чрез подобна манипулативна техника тогава спечели един кандидат, след което човекът, който я беше подкрепил в лицето на Георги Кадиев публично се отрече от нея, защото явно го е хванало срам от действията ѝ и некомпетентността на кметицата на „Младост“, каза още Паунов. „БСП не спират да ни заливат с фалшиви новини“, каза от своя страна Николай Стойнев, зам.-председател на Столичния общински съвет. „Няма нищо вярно в твърденията, че „Цариградско шосе“ се ремонтира всяка година. Това може много лесно да се провери. Същото важи и за завода за отпадъци. По тяхно време те ходеха там и беряха макове, а сега край София има един от най-модерните заводи и депо, които рециклират отпадъците на софиянци“, каза още Стойнев.  ", "date": "2017.08.17", "title": " ГЕРБ обяви: БСП ни залива с фалшиви новини, не им издържат нервите\t\t\t"}
{"url": "https://trud.bg/%d0%bf%d0%be%d0%b6%d0%b0%d1%80%d0%bd%d0%b8%d0%ba%d0%b0%d1%80%d0%b8-%d1%81%d0%bf%d0%b0%d1%81%d0%b8%d1%85%d0%b0-%d0%ba%d0%be%d0%bd-%d0%bf%d0%b0%d0%b4%d0%bd%d0%b0%d0%bb-%d0%b2-%d0%ba%d0%bb%d0%b0%d0%b4/", "text": "Кон оцеля по чудо невредим след падане в дълбок кладенец, където останал повече от 10 часа. Животно е спасено от екипи на пожарната, които се спуснали при него да го вържат с колани и го изтеглили с автокран. Акцията по изваждането на коня, който не е ясно как е паднал в кладенеца, се проведе в четвъртък в търговищкото село Ралица. „Още не можем да се начудим как е успял да падне конят вътре. Кладенецът е дълбок към 4-5 метра, има вода в още 3-4 метра. Задницата му беше във водата, а предните крака опрени на камъните на зиданата стена. Само охулзни рани има добичето”, разказа кметът на селото Тошко Николов. Сигналът за бедстващото животно е подаден сутринта от хора, които отишли да вадят вода да поят кравите си и се натъкнали на пропадналия кон. Предната вечер стопанинът му, който бил овчар, го напоил и го пуснал свободно да пасе из селото. Какво е станало през нощта, че добичето се е озовало вътре е мистерия за цялото село. За спасителната акция са били пратени 7 служители на пожарната със специализирана техника. Наложило се да бъде спуснат човек в кладенеца, за да преметнат специален колан през тялото на животно. Операцията е отнела повече от 3 часа.", "date": "2017.08.17", "title": " Пожарникари спасиха кон, паднал в кладенец – вижте акцията (ВИДЕО, СНИМКИ)"}
{"url": "https://trud.bg/%d0%b2%d0%b5%d0%bd%d0%b5%d1%86%d1%83%d0%b5%d0%bb%d1%86%d0%b8-%d0%ba%d1%80%d0%b0%d0%b4%d0%b0%d1%82-%d0%b6%d0%b8%d0%b2%d0%be%d1%82%d0%bd%d0%b8-%d0%be%d1%82-%d0%b7%d0%be%d0%be%d0%bf%d0%b0%d1%80%d0%ba/", "text": "Хората във Венецуела крадат животни от зоопарковете, за да се хранят, предаде  . Икономическата и политическа криза в страната е оставила много от рафтовете в магазините празни. Според последни проучвания 93% от жителите на Венецуела не могат да си позволят да си купят достатъчно храна, посочва  . В историческия град Маракайбо са регистрирани повече от 10 случая на кражби – изчезнали са бик, няколко тапира и диви прасета, както и птици. „Престъпниците се възползват, че животните са свикнали с хората и са кротки“, каза Луис Моралес, координатор по сигурността в Маракайбо. Шефът на зоопарка в Маракайбо обаче отрича възможността кражбите да са свързани с липсата на храна. По думите му става дума за дилъри на наркотици, които продават откраднатите животни. Ръководството на зоопарка се видяло принудено да се обърне към полицията заради изчезването на животните. „Националната полиция реагира и вече дава патрул два пъти през деня и няколко пъти през нощта“, каза Луис Моралес. В богата на петрол държава дефицитът на храни и стоки от първа необходимост е огромен. Доведените до крайна мизерия граждани използват протестите срещу управлението на президента-социалист Николас Мадуро, за да разграбват магазините. През последните два месеца в безредиците загинаха близо 120 души, повечето от които бяха мародери. През миналото лято от липса на храна починаха близо 50 животни в зоопарка на столицата Каракас. Правителството отрече твърденията, че има гладуващи животни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Венецуелци крадат животни от зоопарковете, за да се хранят"}
{"url": "https://trud.bg/%d0%b0%d0%bb%d0%bf%d0%b8%d0%bd%d0%b8%d1%81%d1%82%d1%8a%d1%82-%d0%b0%d1%82%d0%b0%d0%bd%d0%b0%d1%81-%d1%81%d0%ba%d0%b0%d1%82%d0%be%d0%b2-%d0%b3%d0%be%d1%81%d1%82%d1%83%d0%b2%d0%b0-%d0%bd%d0%b0-%d0%ba/", "text": "Той разказа за натрупаните впечатления от тях. На 16 май Скатов изкачи връх Лхотце /8516 м/, на 22 май – връх Еверест /8848 м/ и на 20 юни – връх Денали /6194 м/. Той информира, че връх Лхотце не е бил изкачван от българин 36 години и 4 години от друг алпинист в света. Станал е вторият българин, изкачил върха, и без да слиза до базов лагер, след пет дни е изкачил и Еверест. Атанас Скатов е първият българин и първият веган в света, завършил успешно изкачване на 7-те континентални първенци. Покорил е 6 осемхилядника и 15 от върховете с над 5 000 м височина. Алпинистът вярва, че няма невъзможни неща и всеки, който си постави ясни цели, може да ги постигне. „Най-голямото ми удовлетворение от това, което правя, е, че има хора, които започват да спортуват и се увличат по здравословния начин на живот. Радвам се, че допринасям за повдигане на техния дух“ – сподели той на срещата. Стефан Радев и Димитър Митев го поздравиха за постиженията и изразиха уважение към постоянството, с което той следва каузата си, давайки пример на младото поколение. Кметът подари на алпиниста знамето на Община Сливен, като му пожела да го развее на следващия висок връх, който предстои да покори.", "date": "2017.08.17", "title": " Алпинистът Атанас Скатов гостува на кмета на Сливен"}
{"url": "https://trud.bg/15-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5-%d0%bf%d0%be%d1%87%d0%b8%d0%bd%d0%b0-%d0%be%d1%82-%d1%82%d1%80%d0%b0%d0%b2%d0%bc%d0%b8%d1%82%d0%b5-%d1%81%d0%b8-%d1%81/", "text": "15-годишно момче е починало от травмите си след тежка катастрофа на пътя Асеновград – Леново, съобщиха от УМБАЛ „Св. Георги“, предаде „ „. Пътният инцидент е станал снощи. На място са изпратени екипи на полицията и Спешна помощ. Младежът е откаран в лечебницата с мозъчна смърт и настанен в Клиниката по анестезиология и интензивно лечение. Той е починал днес около 11.00 ч., заради множеството травми по главата и тялото, които са били несъвместими с живота. Катастрофата станала след като по-големия брат на починалото момче изгубил контрол над колата, излязъл от пътя и се врязал в лозов масив. В колата са пътували общо четирима младежи. Разследването на инцидента продължава, образувано е досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " 15-годишно момче почина от травмите си след тежка катастрофа на пътя Асеновград – Леново"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d1%82%d1%80%d0%b8%d0%bc%d0%b0-%d0%bf%d0%b8%d1%8f%d0%bd%d0%b8-%d0%b8-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b0-%d0%b4%d0%b0-%d0%ba%d0%b0%d1%80/", "text": "Трима мъже са задържани за по 24 часа в полицейските арести в Пловдив и Първомай заради шофиране в нетрезво състояние. В 6.37 часа в сряда бил получен сигнал за произшествие на бул. „Васил Априлов” в Пловдив, където пристигналият екип на „Пътна полиция” установил, че 18-годишният А.П. е седнал зад волана на лек автомобил „Волво” с 1.48 промила алкохол. Същия ден по обяд на улица „Ландос” в ромския квартал „Столипиново” на областния град бил хванал 33-годишен пловдивчанин да кара лек автомобил „БМВ”, въпреки че шофьорската му книжка била отнета за друго прегрешение. Около 3 часа след полунощ в четвъртък автопатрул спрял за проверка в Първомай лек автомобил „Мерцедес”, управляван от 55-годишния Д.П. от Брястово, чиято алкохолна проба била 2,79 промила. Срещу нарушителите са започнати бързи производства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Спипаха трима пияни и без книжка да карат „Волво”, „Мерцедес” и БМВ в Пловдив и Първомай"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%bd%d0%b5-%d1%81%d0%b8-%d0%b2%d0%b4%d0%b8%d0%b3%d0%b0%d0%bb-%d0%b0%d0%b4%d1%80%d0%b5%d0%bd%d0%b0%d0%bb%d0%b8/", "text": "“Няма как нито Бойко Борисов да спре Валери, нито Валери да спре Бойко Борисов, когато и двамата спазват закона.” Това заяви вицепремиерът Валери Симеонов по повод недоволството в “Слънчев бряг” след среднощните му акции из заведения. Симеонов подчерта, че нито дърпа шалтери, нито е виждал диджея, който разказваше, че вицепремиерът го тероризирал. “В бар “Оксижен” става дума за най-малко 20 предупредителни протокола и над 18 наказателни постановления за шум, които не се спазват”, уточни Симеонов. Той подчерта, че появата му в морския курорт не била за вдигане на адреналина в почивните му дни, а акциите имали дисциплинираща цел. “Институциите си вършат работата и на територията на Бургаска и Варненска област работят над 100 екипа, които нонстоп извършват проверки”, увери Симеонов. Той добави, че няма и нито един затворен плаж заради нарушаване на санитарните норми на водата.", "date": "2017.08.17", "title": " Валери Симеонов не си вдигал адреналина\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0%d0%bd%d0%b5%d1%82/", "text": "На 19 август държавният глава Румен Радев ще участва в тържественото отбелязване на 114-годишнината от Илинденско-Преображенското въстание в историческата местност „Петрова нива“, което се провежда под негов патронаж, съобщиха от президентството. В храм-костница „Света Петка“ ще бъде отслужена заупокойна молитва в памет на загиналите въстаници. По-късно президентът и върховен главнокомандващ Въоръжените сили Румен Радев ще приеме почетния строй на представителните части на Българската армия, след което ще произнесе слово. След това ще започне празничен концерт с изпълнението на народни песни от Странджански регион. На 20 август Румен Радев ще посети град Ахелой по повод националното честване на 1100 години от битката при Ахелой. В 18.00 часа държавният глава ще проведе среща с кмета на община Поморие Иван Алексиев и кмета на град Ахелой Иван Георгиев в сградата на Народно читалище „Светлина – 1934“. В 18.40 часа президентът ще наблюдава възстановка на битката при Ахелой с участието на сдружение „Авитохол“ и доброволци от цялата страна, след което Румен Радев ще се включи в празничното шествие до паметника на цар Симеон I. Панихида за падналите воини в битката при Ахелой ще бъде отслужена от Сливенския митрополит Йоаникий, а държавният глава ще произнесе слово, след което ще бъдат поднесени венци и цветя пред паметника на цар Симеон I. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Румен Радев ще участва в отбелязването на 114 години от Илинденско-Преображенското въстание\t\t\t"}
{"url": "https://trud.bg/%d0%bf%d0%be%d0%b6%d0%b0%d1%80-%d1%83%d0%bd%d0%b8%d1%89%d0%be%d0%b6%d0%b8-45-%d1%82%d0%be%d0%bd%d0%b0-%d0%bf%d1%88%d0%b5%d0%bd%d0%b8%d1%86%d0%b0-%d1%85%d0%b8%d0%bb%d1%8f%d0%b4%d0%b8-%d0%b1%d0%b0/", "text": "45 тона пшеница, 7000 бали слама и 1500 бали люцерна бяха унищожени при голям пожар в Нова Загора – съобщиха от полицията. Огнеборците са гасили пламъците в продължение на 16-17 часа, не са допуснали бедствието да обхване съседни сгради. Пожарът е избухнал в стопански склад в индустриалната зона на града. Сигнал е подаден в 23 ч. на 14 август. На място са били изпратени три специализирани автомобила. В готовност е бил и екип от Сливен, който при нужда да окаже помощ на колегите си. Новозагорските пожарникари са се справили сами и към сутринта на 15 август огънят е бил овладян. Пожарът окончателно е ликвидиран около 16 ч. на 15 август. Освен продукцията, оставена на съхранени в стопанската сграда, унищожен напълно е покривът й от 400 квадрата. Няма пострадали хора. Но щетите, причинени на собственика, са значителни. Назначена е пожаротехническа експертиза за установяване на причините, довели до запалване на постройката. Образуваното досъдебно производство е за умишлен палеж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Пожар унищожи 45 тона пшеница, хиляди бали люцерна и слама"}
{"url": "https://trud.bg/%d0%be%d1%82%d0%ba%d0%b0%d0%b7%d0%b0%d1%85%d0%b0-%d0%bd%d0%b0-%d0%be%d1%81%d1%8a%d0%b4%d0%b5%d0%bd%d0%b0-%d0%b7%d0%b0-%d1%86%d0%b8%d0%b3%d0%b0%d1%80%d0%b8-%d0%b1%d0%b5%d0%b7-%d0%b1%d0%b0%d0%bd%d0%b4/", "text": "Окръжният съд в Сливен остави без уважение молбата на лишена от свобода да напусне предсрочно затвора, където изтърпява 6-месечна присъда, съобщиха от съда. Затворничката поискала през остатъка от 1 месец и 18 дни от наложената й присъда да бъде на свобода, тъй като е излежала повече от половината си наказание. Освен това била трудоустроена, имала и заболявания. Жената, родом от Варна, била заловена с цигари без бандерол на стойност 2 505 лева, за което получила условна присъда. По време на изпитателния срок полицията я задържала отново за същото престъпление, този път с контрабандни цигари за 1 260,40 лева. За да бъде приведена в сливенския женски затвор, е била обявена за общодържавно издирване. Във връзка с искането й да излезе предсрочно на свобода обаче са събрани доказателства, че тя не се е поправила. Определя се като личност с изграден криминогенен модел на поведение, съществува висока степен на риск да извърши отново престъпление - това са част от мотивите, с които молбата й е била отхвърлена. Лишените от свобода в България получиха правото сами да подават молби за предсрочното си освобождаване с промени в закона от края на февруари.  До тогава това ставаше само по предложение на специални комисии към затворите.", "date": "2017.08.17", "title": " Отказаха на осъдена за цигари без бандерол да излезе предсрочно от затвора"}
{"url": "https://trud.bg/40-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d0%bf%d1%8a%d1%80%d0%b2%d0%b8%d1%8f-%d1%81%d0%b0%d1%82%d0%b5%d0%bb%d0%b8%d1%82%d0%b5%d0%bd-%d1%81%d0%b8%d0%b3%d0%bd%d0%b0%d0%bb-%d0%be%d1%82/", "text": "Днес се навършват 40 години от излъчването на първия в България сигнал към спътник в космоса.  Поводът е бил откриването на международната „Универсиада 77“ на 17 август 1977 година. Церемонията се предава пряко към космоса от новопостроена на 30 км от София станция, наричана тогава Земна станция за космически връзки „Шипка“, сега с името „Плана“. Събитието отбелязва началото на сателитните комуникации и сателитната телевизия в страната. Прякото предаване от Националния стадион „Васил Левски“ е започнало точно в 17:33 часа. Сигналът от стадиона е излъчен до телевизионната кула в София, а оттам по аналогова радиорелейна линия е стигнал до станцията в Плана, откъдето към космоса е бил излъчван чрез 60 тонна сателитна антена с диаметър 12 метра. Така, преди точно 40 години, през тогавашния космически „Молния“, за първи път картина от България достига до зрителите на осем държави, по това време членки на международната организация за спътникови връзки „Интерспутник“. Станцията в Плана е построена в периода 1973 – 1976 г. в специално подбрана местност с голям брой слънчеви дни през годината и защитеност от радио смущения. Целият капацитет на съоръжението по това време е бил един телевизионен канал и няколко международни телефонни канала. Персоналът е бил 37 човека. В продължение на над 20 години през „Плана“ минава международният видеообмен на Българска национална телевизия и голяма част от международния телефонен трафик на България. Днес наземна станция за сателитни връзки „Плана“ е напълно модернизиран телепорт, собственост на VIVACOM. На ден през него минават се излъчват над 200 радио и телевизионни канала към Европа, Африка, Близкия изток и Азия. Телепортът разполага с 50 антени с размери до 18.3 метра за излъчване и приемане на сигнал от спътник, а използваното оборудване е доставено от лидерите в съответната област. Само за последните 7 години VIVACOM вложи в модернизацията на станцията 10 млн. лв. Инвестирайки в първото за България сателитно съоръжение, VIVACOM продължава с успех да развива сателитните услуги за българския и международен пазар. От 2014 г. телепорт Плана е член на Word Teleport Association, а през 2015 г. става Third Party Teleport на най-големия европейски сателитен оператор Eutelsat.", "date": "2017.08.17", "title": " 40 години от първия сателитен сигнал от България към космоса"}
{"url": "https://trud.bg/%d0%b1%d1%81%d0%bf-%d0%b0%d1%82%d0%b0%d0%ba%d1%83%d0%b2%d0%b0-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d0%b7%d0%b0%d0%b2%d0%be%d0%b4%d0%b0-%d0%b7%d0%b0/", "text": "„Искаме да коментираме ефективността на проектите. Точно ефективността е основното обвинение към проекта Цанков камък, в който бяхме намесени”. Това заяви зам.-председателят на НС на БСП Деница Златева пред медиите в централата на партията. Тя цитира премиера Борисов от стенограмата на Министерски съвет вчера: „Нашето даване на „Цанков камък” на прокуратурата сега е, защото не работи. Това е все едно да си направил завод за битови отпадъци и той да не работи. Естествено, че ще търсят виновника за загубите, затова сме дали сега Цанков камък на прокурор”. „Не работим с фалшиви новини. Нека всеки, който излезе да ни опровергава, да декларира същото. Относно ефективността на завода за боклук, голямата гордост на Борисов, той трябваше да постигне конкретни резултати – след преработването на отпадъци в завода, под 10% да отива на депо. Фактите сочат обаче, че само 2 години след откриването му той не може да достигне тези проценти”, заяви депутатът от левицата Георги Свиленски. По думите му този голям проект за над 350 млн. в момента не работи ефективно. „За да се доближи до желаната ефективност, Столична община е принудена да пристъпи към сепарираща лента, около която работят 50 работника в бели престилки и маски и разделят боклука”, заяви той. Депутатът коментира, че за това общината е обявила през март обществена поръчка за 6 млн. лв., а август за 2 млн. лв. – меки мерки, които да обучат тези 50 човека да правят разлика между кутийка за безалкохолна напитка и парче винкел или стъклена от пластмасова бутилка. Той допълни, че втората задача е да се осигури приемственост или достъпност на служителите до правителството. „Голямата гордост и ефективност на Борисов е сведена до едни наши съграждани да сепарират ръчно боклука, след като той вече е излязъл от завода. Предлагаме вместо тези 6 млн. да се дават за това, във всеки един квартал на тези хора, които така или иначе обикалят по улиците и сепарират на място боклука, да им се дават пари да вършат това, без да ходят до завода”, предложи социалистът. Свиленски даде и друг пример – качеството на ремонтите в София. Той припомни, че 2007г. първият ремонт, който е направил Борисов, е този на „Орлов мост”. „Къде е ефективността? Г-жа Фандъкова вчера каза, че утре ще приключи ремонтът и всичко ще бъде забравено. Не, няма да бъде забравено”, категоричен бе той. Депутатът от БСП обясни, че „Орлов мост” е емблемата на ГЕРБ за всеки един ремонт – строителство, контрол, отговорност на фирмите и ощетяване на гражданите. Той припомни, че на 12.08.2007г. завършва ремонтът, като 700 000 лв. са дадени само за „Орлов мост”, а 1,2 млн. лв. за отсечката от него до „Ропотамо”. По думите му само 10 дни след това „Цариградско шосе” става „Цариградско море”, а „Орлов мост” е нагънат на коловози. Г-н Борисов няколко дни след това твърди, че фирмата, която е извършила ремонта, поема гаранцията от 5 год. „Вчера на Министерски съвет той казва: „Какво искате, 11 години тежкотоварни автомобили, камиони, таксита, автобуси, кой път ще издържи 11 години? Г-н Борисов, не 11 години, 11 дни не ви издържа ремонтът”, каза той. Свиленски подчерта, че днес е Орлов мост, миналата седмица е бил „Черни връх”, който само няколко месеца след големия ремонт и пускането на метростанцията, при един по-голям дъжд настилката се е напукала. „Фандъкова каза, че ще бъде ремонтирано за сметка на изпълнителя. Кой е изпълнителят, г-жо Фандъкова, и за чия сметка ще бъде направен поредният ремонт – изпълнителят е Метрополитен – 100% общинско дружество и отново 100% столичани ще платят за втори път некачествения ремонт”, обясни той. Свиленски заяви, че автомагистралите Марица и Тракия също са били  ремонтирани повторно на 3 месеца и малко преди да навърши година втората. Георги Свиленски подчерта, че докато през тези няколко дни ни занимаваха с  „Цанков камък”,  вчера МС е дал на концесия интермодалния терминал в Пловдив. „Само преди 6 месеца искахме тази процедура да бъде спряна. Това е поредният грабеж на българското общество – дават се под наем 71 декара, с изградената инфраструктура, за 5 хил. лева на месец за 27 години. Съоражението е построено за 12 млн. евро, а го даваме под наем за цената на будка в центъра на София”, обясни той. Според него тази фирма ще стане монополист и ще контролира отношенията на всички транспортни фирми с този терминал. „Казахме, че фирмата ще е пловдивска с 4 букви. Сега вече може да я кажем ПИМК. Да видим дали те няма да са концесионер на летище „Пловдив”, каза още той. В заключение Свиленски се обърна към управляващите с думите: „Когато някой иска да се сигнализира прокуратурата във връзка с ефективността на проекти, предлагам на колегите от ГЕРБ, които това лято не почиваха и даваха пресконференции от морето, ако намират нещо притеснително в това, което казваме, още днес да направят това”.   „Искам да запозная обществото с ефективността на Бойко Борисов като кмет на столицата. Вчера бе блокирано движението на бул. „България” и бул. „Петко Ю. Тодоров”, заради имот, който по общия устройствен план от 2009 г. трябва да бъде парк, зелена площ и има дървета. С подписа на Борисов като кмет, през 2006 г., тази  публично-общинска собственост става частна и е дадена на частна фирма, която е заградила пространството и е нарушила нормалния ритъм на живот на кв. „Стрелбище”, в София.” Това заяви общинският съветник от БСП в СОС Николай Николов. „Понеже фирмата не зачита нито районната, нито столичната власт, прави каквото си поиска и както си поиска, моят призив е г-н Борисов да вземе отношение по казуса, тъй като цялото това ходене по мъките е започнало с неговия подпис”, призова Николов.", "date": "2017.08.17", "title": " БСП атакува Бойко Борисов за завода за отпадъци и ремонта на Орлов мост"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%b8%d0%b7%d0%b2%d1%8a%d1%80%d1%88%d0%b2%d0%b0-%d1%81%d0%b5-%d0%b8%d0%b7%d0%b2%d1%8a%d0%bd%d0%bf/", "text": "Искам ясно да заявя още веднъж – в момента се извършва извънпланов ремонт на геомембраната на яз. Цанков камък, който е за сметка на НЕК. Стойността на този ремонт е 80 хил. лева. Това каза в Ямбол пред журналисти министърът на енергетиката Теменужка Петкова, която,  , инспектира изграждането на газопроводната отсечка Лозенец – Недялско. Планово се ремонтира коритото на река Гашня, припомни още Петкова. Тя изрази надежда ремонтните дейности да приключат бързо и призова опозицията от БСП да не спекулира повече с тази информация. Преди дни ГЕРБ внесе в прокуратурата сигнал за нарушения при изграждането на яз. „Цанков камък“. По данни от проверки на АДФИ, около 200 млн. лв. са изразходвани, без да бъдат обявявани обществени поръчки за това. Стойността на цялото съоръжение е 1 млрд.лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " Теменужка Петкова: Извършва се извънплановият ремонт на Цанков камък\t\t\t"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%b0%d0%bd-%d0%b4%d0%be%d0%b1%d1%80%d0%b5%d0%b2-%d0%bf%d0%be%d0%b4%d0%bf%d0%b8%d1%81%d0%b2%d0%b0-%d0%b7%d0%b0-23-%d0%b3%d0%be%d0%b4%d0%b8%d0%bd%d0%b8-%d1%81/", "text": "16-годишен талант Кристиан Добрев ще подпише договор за 2+3 години с италианския „Удинезе”, ако шефовете на клуба от Удине се споразумеят за трансфера му с колегите си от „Ботев” (Пд). Шефовете на „канарчетата” са сложили цена от 500 000 евро на нападателя от Бургас, а президентът на пловдивския клуб Ангел Палийски може да лети тази събота за Апенините за финални преговори и да парафира лично сделката. Административният директор на „Ботев” Иван Йотков се прибра в четвъртък от Италия и картотекира в БФС двете нови попълнения Стивън Петков и Дуде Ндонгала, които ще дебютират за тима на старши треньора Николай Киров още този петък на стадиона в Коматево срещу лидера в Първа професионална лига „Черно море”  (Варна).", "date": "2017.08.17", "title": " Кристиан Добрев подписва за 2+3 години с „Удинезе”, „Ботев” (Пд) иска 500 000 евро"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%be%d0%b9-%d0%b5-%d0%bd%d0%b0%d0%b5%d0%bb-%d0%b1%d0%b5%d0%bb%d0%b8%d1%8f-%d0%b2%d0%b0%d0%bd-%d0%b7%d0%b0-%d0%b0%d1%82%d0%b5%d0%bd%d1%82%d0%b0%d1%82%d0%b0-%d0%b2/", "text": "Дрис Укабир  е мъжът, наел белия ван, който бе използван за атаката на бул. „Ла Рамбла” в Барселона. Колата е била наета в градчето Санта Перпетуа де ла Могада. След атаката в нея е бил открит испански паспорт. Според испанското издание   полицията издирва мъж, висок 1,70 м, облечен в бяла риза на сини райета. Атентаторът или атентаторите избраха за цел едно от знаковите места в Барселона. Булевард „Ла Рамбла” е един от най-популярните в града. Той е пешеходен и привлича ежедневно хиляди туристи. Често там могат да се срещнат клоуни, мимове, играчи, които правят трикове с топки. Местата за хранене са десетки най-често на открито.", "date": "2017.08.17", "title": " Вижте кой е наел белия ван за атентата в Барселона\t\t\t"}
{"url": "https://trud.bg/%d1%82%d0%b5%d0%b6%d1%8a%d0%ba-%d0%b8%d0%bd%d1%86%d0%b8%d0%b4%d0%b5%d0%bd%d1%82-%d0%b2-%d0%b1%d0%b0%d1%80%d1%81%d0%b5%d0%bb%d0%be%d0%bd%d0%b0-%d0%b2%d0%b0%d0%bd-%d1%81%d0%b5-%d0%b2%d1%80%d1%8f%d0%b7/", "text": "Ван се вряза в множество на бул. „Рамблас“ в Барселона, няколко души са ранени, съобщи Би Би Си. Булевардът е известна туристическа зона. Очаквайте подробности", "date": "2017.08.17", "title": " Тежък инцидент в Барселона: Ван се вряза в тълпа, има ранени"}
{"url": "https://trud.bg/%d0%b4%d0%b5%d1%82%d0%b5%d0%b3%d0%bb%d0%b5%d0%b4%d0%b0%d1%87%d0%ba%d0%b8-%d0%b7%d0%b0-%d0%b4%d0%b5%d1%86%d0%b0%d1%82%d0%b0-%d0%b8%d0%b7%d0%b2%d1%8a%d0%bd-%d0%b7%d0%b0%d0%b1%d0%b0%d0%b2%d0%b0%d1%87/", "text": "Държавата ще плаща на безработни жени да работят като детегледачки на деца, които са останали без място в детските градини. Средствата ще бъдат осигурени по оперативна програма “Развитие на човешките ресурси”. Проектът стартира от 1 септември, а изискването е децата да са до 5 години. Това съобщи заместник-министърът на труда и социалната политика Зорница Русинова на пресконференция, на която ведомството представи приоритетите от управленската програма в социалната сфера. Средствата ще се отпускат в рамките на 18 месеца и ще са в размер до една минимална заплата, посочи Русинова. Министерството затяга рестрикциите за безработните, които откажат работа. От септември тези, които са на помощи и  живеят в общини с голяма безработица,  вече могат да бъдат наемани и от хора, които имат нужда от помощ. Например възрастен съгражданин, който има нужда някой да му прибере дървата за огрев. Ако безработният откаже, помощите му се спират, обясни заместник-министър Ивайло Иманов.  Той разясни, че самите общини ще вземат решение дали тази услуга ще се заплаща от хората или ще е безплатна. Таванът на новоотпусканите пенсии ще отпадне от началото на 2019 г. Стажът и възрастта за пенсия ще нарастват, така, както е прието с промените през 2015 г. в Кодекса за социално осигуряване, съобщи социалният министър Бисер Петков. Ведомството му ще облекчи 101 административни услуги.", "date": "2017.08.17", "title": " Детегледачки за децата извън забавачките\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b3%d0%b8%d0%bd%d0%b0%d1%82-%d1%85%d0%be%d1%80%d0%b0-%d0%b7%d0%b0%d1%80%d0%b0%d0%b4%d0%b8-%d0%be%d0%b1%d0%b6%d0%b0%d0%bb%d0%b2%d0%b0%d0%bd%d0%b8%d1%8f/", "text": "“Десетки хора гинат заради безкрайните и безумни обжалвания на обществените поръчки, заради които изграждането на пътя Пловдив-Асеновград стартира с 2 години закъснение”, заяви премиерът Бойко Борисов по време на инспекцията си на разширението на пътя, наричан от местните хора “шосето на смъртта” заради многобройните загинали по него през последните години. Министър-председателят призова за публичен дебат за промени в ЗОП (Закона за обществените поръчки), които да доведат до спиране на безкрайните обжалвания. “Не съм доволен от това, че тук две години гинаха хора заради тези безумни обжалвания, които спряха строителството на пътя. А той вече щеше да е готов. Заради фирми – щатни обжалвателки вече две години не можем да започнем обходите на Поморие и Ахелой. По същата причина в Кресненското дефиле продължават да гинат хора. Обжалванията на обществената поръчка забавиха с 2 години и въвеждането на тол системата. Сега искаме носи влакове и мотриси да купим, защото сегашните дизели са по-стари дори и от мен и започнаха да се самозапалват, ама те ше обжалват и тях поне 2 години!”, декларира премиерът. Бойко Борисов разкри, че проектът за разширението на пътя Пловдив – Асеновград бил изготвен още през 1986 г. и повече от 30 години хората от региона чакали да се сдобият с хубаво и сигурно транспортно съоръжение. То според изпълнителния директор на фирмата изпълнител “ИСА 2000” Юлиян Инджов ще е готово още през есента на 2018 г. Министър-председателят Бойко Борисов вече е спокоен за живота и за…главата си, след като се чул в четвъртък сутринта около 8.20 часа с човека, който искал да му я реже – Васил Коцев. Премиерът дори се извинил на мъжа, който бил викан на разпит в ГДБОП заради публикация в профила му във Фейсбук , която била приета от служители на реда като заплаха към министър-председателя и призоваване към бунт. „Борисов, времето ти свършва, идва времето на народната любов с пушки и сопи”, написал през месец април Васил Коцев, който бил привикан на разпит в ГДБОП 4 месеца по-късно. Там полицаите го накарали да напише, че не смята да убива премиера и да му реже главата, а след това, че се разкайва за думите и заканите си. „Чух се с Васил по телефона, за да му кажа, че нито знам, нито ме интересува нито бих позволил на някого такова нещо. Той се извини, че е писал такива неща. Но това е демокрацията – да си пише и говори кой каквото иска. Мисля, че се разбрахме и то много ведро и добре в един много сърдечен разговор, след който вече съм спокоен за главата си.  Макар че рязането на глави е трудна работа, а аз моята няма да я дам лесно. Не е приятно обаче за близките – деца, внуци, които четат тези неща. Но аз както виждате, като стане проблем, като съм виновен се извинявам. Като не съм – пак се извинявам, за да не се хаби обществена енергия по тема, която изобщо не съществува”, заяви министър-председателят.  Премиерът не пропусна да нахока служителите на ГД БОП заради престараването им, с оето му правели „мечешки услуги” и обяви за нелепост факта да се привиква човек в полицията заради един статус във фейсбук. “Валери Симеонов действа в рамките на закона”, обяви “началникът” му Бойко Борисов, който защити проверките на вицепремиера  за високите нива на шум в заведения в Слънчев бряг. “За две от заведенията има куп жалби – за едното 10, за другото около 20. Законът е такъв, че не позволява да има шум след 23 часа, така че Валери Симеонов си действа в рамките на правомощията и закона”,  обяви Борисов. Прокуратурата започва проверки за шума в жилищните райони по Черноморието. Причина са открити разрешения, с които е въведен по-късен час за озвучаване от законно разрешения. Случаите са в няколко общини, между които и Шабла, Каварна, Варна и Несебър.", "date": "2017.08.17", "title": " Борисов: Гинат хора заради обжалвания на търгове (ОБЗОР)\t\t\t"}
{"url": "https://trud.bg/%d0%bc%d0%b2%d0%bd%d1%80-%d0%b2%d1%81%d0%b5-%d0%be%d1%89%d0%b5-%d0%bd%d0%b5-%d0%b5-%d0%b8%d0%b7%d0%b2%d0%b5%d1%81%d1%82%d0%b5%d0%bd-%d1%82%d0%be%d1%87%d0%bd%d0%b8%d1%8f-%d0%b1%d1%80%d0%be%d0%b9/", "text": "Все още не е известен точен брой на пострадалите или тяхната националност. Полицията е на мястото на инцидента, води се разследване по случая. Няма данни дали инцидентът е терористичен акт, съобщиха от пресцентъра на Министерство на външните работи. Службите по сигурността на Каталуня са потвърдили пред българския консул в Мадрид, че около 17.00 часа местно време, днес /17 август/ е имало инцидент, при който микробус се е врязал в тълпа хора на площад Каталуня, до булевард Лас Рамблас. Българското посолство в Мадрид е в постоянен контакт с местните власти и следи ситуацията. Всички български граждани, които желаят да получат актуална информация или да подадат сигнал за техни близки и познати, могат да го направят на дежурните телефонина посолствотов Испания: 0034 913 455 761; 0034 913 456 651", "date": "2017.08.17", "title": " МВнР: Все още не е известен точният брой и националност на пострадалите при инцидента в Барселона"}
{"url": "https://trud.bg/afp-%d0%b8%d0%bd%d1%86%d0%b8%d0%b4%d0%b5%d0%bd%d1%82%d1%8a%d1%82-%d0%b2-%d0%b1%d0%b0%d1%80%d1%81%d0%b5%d0%bb%d0%be%d0%bd%d0%b0-%d0%b5-%d1%82%d0%b5%d1%80%d0%be%d1%80%d0%b8%d1%81%d1%82%d0%b8%d1%87/", "text": "Полицията в Барселона заяви, че инцидентът в центъра на града, при който микробус се вряза в тълпа пешеходци , е „терористично нападение“, предаде  . Властите разчистиха зоната около мястото на инцидента. Няколко души са ранени. Службите за сигурност започнаха да разследват случая.", "date": "2017.08.17", "title": " AFP: Инцидентът в Барселона е терористично нападение"}
{"url": "https://trud.bg/%d0%b1%d1%80%d1%83%d1%86%d0%b5%d0%bb%d0%be%d0%b7%d0%b0%d1%82%d0%b0-%d0%b2-%d1%81%d0%bb%d0%b8%d0%b2%d0%b5%d0%bd%d1%81%d0%ba%d0%be-%d0%b5-%d0%bf%d1%80%d0%b5%d0%bd%d0%b5%d1%81%d0%b5%d0%bd%d0%b0-%d0%be/", "text": "В осем двора в сливенското с.Гергевец и в един в сливенския кв.“Речица“ са били открити болните от бруцелоза едри и дребни преживни животни. Опасната зараза, непозната в Сливенския край, е била пренесена от болно животно, внесено нелегално от Гърция, съобщиха селски стопани на Труд. Д-р Стефан Дренски, началник на отдел „Здравеопазване на животните“ в Областната дирекция по безопасност на храните /ОБДХ/, потвърди информацията. „Имаме такива данни, разследваме в момента“ – съобщи той. Вносът на животни се извършва при определени правила, изискват се документи, а от агенцията издават сертификат. Това обаче не е станало. Заразата бе открита при рутинни прегледи в изпълнение на Националната програма за профилактика, съобщиха от ОБДХ. На 27 юли е било установено едно заразено животно в кв.“Речица“. То било купено от стопанин от Гергевец. Незабавно са били взети проби от цялото стадо. Последвалите изследвания доказали, че общо 21 животни в Гергевец и 3 в „Речица“ са заразени. Те са били евтаназирани и извозени в екарисаж, тъй като това е единственият начин за пресичане на разпространението й. Вземането на регулярни проби продължава. Забранени са движението и продажбата на животни за два месеца. Млечните продукти от засегнатите стопанства са под забрана, продукцията е унищожена. Експертите подчертаха, че стопанствата са били малки, семейни, не са продавали мляко на преработвателни фирми, не са търгували с млечните продукти. Едновременно с тези мерки, от РЗИ вземат проби и от хората, които са били в контакт с животни в засегнатите райони. Изследват се предимно стопани и ветеринарни доктори. Ветеринарни лекари от Сливен заявиха, че в града и региона никога не е имало бруцелоза по животните или поне не са я срещали през последните 25-30 години. Заразата предизвиква аборти при животните, възпалява семенниците на мъжките екземпляри, засяга далака, черния дроб и други органи при преживния добитък. Те се предава на човек при контакт с болните животни или консумация на млечни продукти. Симптомите при хората наподобяват симптомите на други болести, заради което диагнозата се поставя трудно – казаха лекари. Ако не бъде открита навреме, бруцелозата поразява всички жизнено важни органи на човека. През 2005 г. инфекциозното отделение на областната болница в Сливен се напълни с болни овчари и общи работници, които са били на гурбет в гръцка ферма с болни овце. Те са били ежедневно в продължение на много месеци в пряк контакт с животните, пили са мляко и са яли млечни продукти от тях. Случаят бе разкрит след завръщането на Веселина Дачева от фермата. Тя подаде сигнал до полицията и разказа пред Труд, че дъщеря й се разболяла, докато й била на гости в Гърция, а диагнозата е била поставена от тамошни лекари. Опасната инфекция бе засегнала Веселина, съпругът й Йордан. По техни данни бяха издирени за лечение и останалите болни гастарбайтери от Сливен и региона.", "date": "2017.08.17", "title": " Бруцелозата в Сливенско е пренесена от животно, внесено от Гърция"}
{"url": "https://trud.bg/%d0%be%d0%b3%d1%8a%d0%bd%d1%8f%d1%82-%d0%ba%d1%80%d0%b0%d0%b9-%d1%81%d0%b5%d0%bb%d0%be-%d1%81%d0%b0%d0%ba%d0%b0%d1%80%d1%86%d0%b8-%d1%81%d0%b5-%d1%80%d0%b0%d0%b7%d0%b3%d0%be%d1%80%d1%8f-%d0%bd%d0%b0/", "text": "Пожарната обстановка на територията на област Хасково остава усложнена, съобщиха от пресцентъра наОбластната администрация. Цялата налична техника на районните противопожарни служби, на държавното горско стопанство и допълнителната помощ от Кърджали и Елхово са включени в потушаването на четирите действащи огнища на пожари в региона.  В района на ивайловградското село Черничино огънят е унищожил над 300 декара смесена гора. Там заради труднодостъпната местност борбата с огъня от страна на пожарникари и лесничеи е предимно на ръка.  Пожарът, който гори повече от денонощие край свиленградското село Маточина, се развива към село Варник и все още не е локализиран. Там повече от 12 часа работят военни, пожарникари, горски и доброволци от Свиленград. Продължава гасенето на пожарите край Сакарци, Срем и Черничино – засега няма опасност за населени места, съобщиха от  Националния оперативен център на ГД „Пожарна безопасност и защита на населението“ (ПБЗН). В село Сакарци, община Тополовград, пожарът бе локализиран в сряда вечерта на площ 800 дка. В момента е тръгнал леко към село Хлябово, допълнително са изпратени автомобили с висока проходимост и пожарни. В момента се работи по ограничаването и ликвидирането му.  При пожара в района на село Срем, община Тополовград, на място работят пет противопожарни автомобила, като са включени автомобили от Елхово допълнително. Изпратени са от Горското стопанство в Елхово допълнителни сили и средства.  Друг пожар, който гори на територията на област Хасково, е в района на село Черничино, община Ивайловград. Един автомобил с висока проходимост на Горско стопанство и 10 служителя от РД ПБЗН – Хасково и четири служители от Крумовград работят по погасяването му. „В момента се работи усилено. Площта е около 300 дка в момента, предимно широколистна гора, низово“, допълни комисар Бързилов от  Националния оперативен център на ГД „Пожарна безопасност и защита на населението“ (ПБЗН).  Той увери, че засега населените места не са застрашени от огъня. Според него в област Хасково се очертава да е тежко положение.  „Може би тежко ще бъде и утре, защото там от прогнозата дават най-висока степен от пожарен риск“, каза комисар Бързилов и апелира населението да не пали в сухи треви огън.", "date": "2017.08.17", "title": " Огънят край село Сакарци се разгоря наново, продължава гасенето край селата Срем и Черничино"}
{"url": "https://trud.bg/26-%d0%b3%d0%be%d0%b4%d0%b8%d1%88%d0%b5%d0%bd-%d0%be%d1%81%d1%8a%d0%b6%d0%b4%d0%b0%d0%bd-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8%d0%bd-%d0%b0%d1%80%d0%b5%d1%81%d1%82%d1%83/", "text": "Криминалистите на Шесто РУ-Пловдив разкриха автора на домова кражба, след като 49-годишен мъж се оплака в полицията, че от жилището му на ул. „Крайна“ в ромския квартал „Столипиново” са задигнати 5000 лева след разбиване на входната врата. При организираното издирване няколко часа по-късно бил установен извършителят на посегателството, който се оказал стар познайник на полицията – 26-годишният криминално проявен и осъждан пловдивчанин А.С. Срещу мъжа е взета мярка за неотклонение- задържане за 72 часа, а за случая е уведомена и Районната прокуратура в Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.17", "title": " 26-годишен осъждан пловдивчанин арестуван за взломна кражба на 5000 лв. в Столипиново"}
{"url": "https://trud.bg/%d0%b5%d0%ba%d0%be%d0%b8%d0%bd%d1%81%d0%bf%d0%b5%d0%ba%d1%86%d0%b8%d1%8f%d1%82%d0%b0-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%bf%d1%80%d0%be%d1%83%d1%87%d0%b2%d0%b0-%d0%b7%d0%b0%d1%89/", "text": "Екоинспекцията във Велико Търново  ще проучи защитените зони в трансграничния регион на река Дунав . Това са „Остров Вардим“ и  „Рибарници Хаджи Димитрово“ за опазване на дивите птици, включени в общоевропейската екологична мрежа Натура 2000. Инициативата е в изпълнение на дейностите по проект „Иновативно и съвместно управление на зони от Натура 2000 в трансграничния регион на река Дунав“, финансиран по Програмата за трансгранично сътрудничество ИНТЕРРЕГ V-A Румъния – България, РИОСВ – Велико Търново  „От март до ноември 2017 г. със съдействието на Българското дружество за защита на птиците се провеждат теренни проучвания на видовете птици, предмет на опазване в двете защитени зони, на техните популации и местообитания. Проследява се пролетната и есенната миграция на птиците. Ще се установят гнездящите, преминаващи, скитащи и ловуващи видове. Събраната информация ще бъде обобщена и анализирана, за да се изготви оценка на природозащитното състояние на видовете – предмет на защита и да се определят ключови видове за управление“, информираха от РИОСВ в старата столица. Информацията ще послужи на експертите  и партньорите от Националната служба за екологична охрана на Румъния за изготвяне на план с мерки/стратегия за опазване на четирите зони, включени в проекта „Остров Вардим“ и  „Рибарници Хаджи Димитрово“ в България  и  ROSPA0024 Confluenta Olt-Dunare и ROSPA0102 Suhaia в Румъния. „Защитената зона „Остров Вардим” е разположена на площ 1167,551 ха и включва защитена местност „Стария дъб”. Срещат се 75 вида птици, като 21 са включени в Червената книга на България, 31 са от европейско значение. Предмет на защита са местообитанията и популациите на видовете малък и голям корморан, малък воден бик, нощна чапла, лопатарка, морски орел, орел рибар, малка черноглава чайка, синявица, черен кълвач и др. Тук е едно от малкото гнездовища на морския орел в България“, съобщиха още от РИОСВ-Велико Търново. Защитената зона „Рибарници Хаджи Димитрово” пък се простира на площ 446,526 ха и включва защитена местност „Русалка“. Срещат се 116 вида птици, като 33 са включени в Червената книга на България, 53 са от европейско значение. Предмет на защита са местообитанията и популациите на видовете ушат гмурец, малък корморан, нощна чапла, лопатарка, белоока потапница, морски орел, орел рибар, тръстиков блатар, бойник, голяма бекасина, белобуза рибарка, черна рибарка, синявица и др.", "date": "2017.08.17", "title": " Екоинспекцията в Търново проучва защитени зони в трансграничния регион на река Дунав"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d0%b8%d0%b7%d1%80%d0%b0%d0%b2%d0%bd%d0%b8%d1%82%d0%b5%d0%bb%d0%bd%d0%b8%d1%82%d0%b5-%d1%81%d0%bc%d0%b5%d1%82%d0%ba%d0%b8-%d0%b7%d0%b0-%d0%bf%d0%b0%d1%80/", "text": "97% от изравнителните сметки за парно и топла вода на столичани са предадени в “Топлофикация София”, съобщиха от дружеството. Клиентите вече могат да ги видят на  сайта  и в Центровете за обслужване на клиенти. Абонатите, които имат суми за получаване, могат да изберат един от следните начини за възстановяване на сумата – по банков път, да получат парите си в някой от центровете за обслужване на клиенти на “Топлофикация София” или да оставят парите за покриване на следваща сметка. Клиентите, които по някаква причина все още не са отчели топломерите си, могат да заявят дата не по-късно от 1 октомври. След тази дата те няма да имат повече възможност да поискат преизчисление на сметките си. При преизчисление на една изравнителна сметка, сметките на останалите живущи в сградата също ще претърпят корекции, предупреждават от “Топлофикация”.", "date": "2017.08.17", "title": " Пуснаха изравнителните сметки за парно\t\t\t"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d1%81%d0%b0-%d1%80%d0%b0%d0%bd%d0%b5%d0%bd%d0%b8%d1%82%d0%b5-%d0%bd%d0%b0-%d0%b1%d1%83%d0%bb-%d0%bb%d0%b0-%d1%80%d0%b0%d0%bc%d0%b1%d0%bb%d0%b0/", "text": "Десетки са хората, ударени от Ван, който се вряза в множество на бул. „Ла Рамбла“ в Барселона, съобщават местни медии. Броят на пострадалите не е ясен за момента, но според в. „Леванте” е над 10. Според в. „Периодико” той е 20-25. Нападателят е избягал пеша и в момента се издирва. В. „Ла Вангуардия” пише, че ванът е минал около 600 метра, преди да спре, удряйки хора по пътя си. Изданието съобщава още, че извършителят или извършителите са наели и втори ван, с който да избягат. Други местни издания съобщават за две жертви. Тази информация не е официално потвърдена. Каталунското правителство се събра на спешно заседание, съобщи  . „Рамбла“ е централен булевард в Барселона, който свързва площад „Каталуня” с монумента на Христофор Колумб. Той е изключително популярна туристическа зона с множество магазини, барове и ресторанти. От МВнР заявиха, че са в постоянна комуникация с властите в Барселона. Към момента няма данни за пострадали българи. Всички български граждани, които желаят да получат актуална информация или да подадат сигнал за техни близки и познати, могат да го направят на дежурните телефони на посолството в Испания: 00 34 913 455 761; 00 34 913 456 651. Ройтерс съобщава и за двама въоръжени мъже, които влезли в турски ресторант веднага след катастрофата. Смята се, че това това са предполагаемите извършители. Инцидентът е станал в близост до пл. „Каталуня“. След него е настанала паника, а мястото бързо се е изпълнило с полиция. Изпратените медицински екипи оказват първа помощ директно на улицата. Районът на инцидента е блокиран, а властите са поискали да бъдат затворени близките станции на метрото и жп гари. В последните седмици из Барселона, която годишно се посещава от над 11 млн. души, се появиха заплашителни надписи към туристите. От юли 2016 г. насам над 100 души бяха убити при подобни атаки в Европа – в Ница, Берлин, Лондон и Стокхолм.", "date": "2017.08.17", "title": " Десетки са ранените на бул. „Ла Рамбла“ в Балселона\t\t\t"}
{"url": "https://trud.bg/%d1%81-355-%d0%bc%d0%bb%d0%bd-%d0%bb%d0%b5%d0%b2%d0%b0-%d1%81%d0%b5-%d1%81%d0%b2%d0%b8%d1%85%d0%b0-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8%d1%82%d0%b5/", "text": "Преките чуждестранни инвестиции в страната намаляват с 355 милиона лева през първите шест месеца на тази година спрямо същия период на миналата. Това показват последните данни на Българската народна банка. За периода януари-юни 2017 г. те възлизат на 405 млн. лева при 760,9 млн. лв. година по-рано.  По предварителни данни за юни чуждите вложения нарастват със 171,1 млн. евро при ръст с 235,1 млн. евро за юни 2016 г. Повишението тази година се дължи в най-голяма степен на подстатия Дългови инструменти, уточняват от БНБ. Преките инвестиции в чужбина за месеца нарастват с 36,3 млн. евро, при увеличение с над 40 млн. евро през юни 2016 г. Драстичен спад е регистриран и при вложенията на чужденци в имоти у нас. Те намаляват над 14 пъти за година. Докато през първите шест месеца на 2016 г. са били 48 млн. евро, през тази са едва 3,4 млн. евро. Най-голям инвеститор в имоти остават руснаците с вложения за 1,6 млн. евро, което е 45,3% от общия размер за полугодието. Следват ги тези от Украйна – 0,4 млн. евро или 11,3% и Казахстан – 0,3 млн. евро. Данните на националната банка отчитат още, че от страната ни са изнесени стоки за 12,465 млрд. евро за първите шест месеца на годината, което е с 1,88 млрд. евро повече в сравнение със същия период на 2016 г. Увеличава се и вносът на годишна база с 2,21 млрд. евро и достига  13,63 млрд. евро. В края на юни текущата и капиталова сметка е положителна и възлиза на 517,8 млн. евро при излишък от 854,3 млн. евро година по-рано, показват още данните на БНБ. За първите шест месеца на годината тя също е на плюс с 825,6 млн. евро при излишък от 1,656 млрд. евро година по-рано. Към 30 юни салдото по текущата сметка е положително и възлиза на 480,5 млн. евро, при излишък от 713,6 млн. евро година по-рано.", "date": "2017.08.17", "title": " С 355 млн. лева  се свиха инвестициите\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%89%d0%b5-%d0%b3%d0%bb%d0%b5%d0%b4%d0%b0-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2/", "text": "Президентът Румен Радев пристига на 20 август т.г. за честванията по повод 1100 години от битката при Ахелой, съобщават от пресслужбата на общината. В 18.00 ч. държавният глава ще се срещне с кметовете на Поморие – Иван Алексиев и на Ахелой – Иван Георгиев. По-късно Румен Радев ще наблюдава възстановката на битката при Ахелой. В нея ще се включат доброволци от цялата страна и представители на сдружение „Авитохол“. След това президентът ще се участва в празничното шествие до паметника на Симеон I. Сливенският митрополит Иоаникий ще отслужи панихида за падналите войни в битката при Ахелой.", "date": "2017.08.17", "title": " Президентът Радев ще гледа възстановка на битката при Ахелой"}
{"url": "https://trud.bg/63-%d0%b3%d0%be%d0%b4%d0%b8%d1%88%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%ba%d0%b0-%d0%b8%d0%b7%d0%b3%d0%be%d1%80%d1%8f-%d0%b7%d0%b0%d1%80%d0%b0%d0%b4%d0%b8-6340/", "text": "63-годишна циганка е в ареста на Шесто РУ на МВР-Пловдив за незаконно съхранение на акцизни стоки. Срещу нея е започнато бързо производство по чл.234 от Наказателния кодекс, след като в сряда около 11 часа служителите на реда извършили проверка в магазин и жилище на улица“Чая“ в ромския квартал „Столипиново”  и  иззели 6340 къса цигари без акцизен бандерол от различни марки. Установено е, че 63-годишната Е.К. съхранява  контрабандните тютюневи изделия. Работата по случая продължават разследващи от Шесто РУ.  През последното денонощие на територията на Областна дирекция на МВР – Пловдив са регистрирани 21 криминални престъпления – притежание на наркотици, 3 измами, 4 кражби и  13 други. Разкрити са 13 престъпления.", "date": "2017.08.17", "title": " 63-годишна пловдивчанка изгоря заради 6340 цигари без акцизен бандерол"}
{"url": "https://trud.bg/the-times-of-israel-13-%d1%83%d0%b1%d0%b8%d1%82%d0%b8-%d0%b8-%d0%b4%d0%b5%d1%81%d0%b5%d1%82%d0%ba%d0%b8-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%bd%d0%b0%d0%bf%d0%b0%d0%b4%d0%b5/", "text": "Поне тринайсет души са загинали в Барселона, а десетки са ранени, след като микробус се вряза в тълпа пешеходци, пише  . Според полицията това е терористичен акт. Властите отцепиха района на инцидента и затвориха магазините.  Превозното средство, което блъсна пешеходците е карало с много висока скорост. Инцидентът се е случил близо до кашерен ресторант „Макавеи“.", "date": "2017.08.17", "title": " The Times of Israel: 13 убити и десетки ранени при нападението в Барселона"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80-23/", "text": "За четвърти път намери чужди пари и издири собствениците им, за да им ги върне, без да се поблазни за миг дори тихомълком да си ги прибере, дюнерджията Стелиан Михайлов от Омуртаг. Последните 5000 евро, които спаси, го “намерили” във вторник вечерта, а той бързичко пак издирил и собственика им. Досега благодарение на него близо 60 000 лв. са върнати на хората, които ги загубили. Затова и Стельо вече е истински талисман на градчето. “Десетки хора гинат заради безкрайните и безумни обжалвания на обществените поръчки, заради които изграждането на пътя Пловдив-Асеновград стартира с 2 години закъснение”, заяви премиерът Бойко Борисов по време на инспекцията си на разширението на пътя, наричан от местните хора “шосето на смъртта” заради многобройните загинали по него през последните години.   Евросъюзът трябва да защити външните си граници с оръжие и да възпрепятства търсещите убежище да идват на Стария континент, заяви вицепремиерът и министър на отбраната Красимир Каракачанов пред германския в. “Ди Велт”.     Държавата ще плаща на безработни жени да работят като детегледачки на деца, които са останали без място в детските градини. Средствата ще бъдат осигурени по оперативна програма “Развитие на човешките ресурси”. Проектът стартира от 1 септември, а изискването е децата да са до 5 години. Това съобщи заместник-министърът на труда и социалната политика Зорница Русинова   Руският президент Владимир Путин вдъхва малко доверие, когато става въпрос за справяне с международни въпроси, но все пак задминава сериозно американския си колега Доналд Тръмп. Това показва изследване на независимия вашингтонски център “Пю”. “Като цяло доверието в Путин е ниско, но в много страни той е по-одобряван от Тръмп”, посочва екипът на “Пю”.   Наистина доста хора се хванаха в капана на фалшивите новини – коментар на Пламен Енчев       Границите на „Натура 2000” се определяха само по карти, без да се отиде на място          ", "date": "2017.08.17", "title": " Вижте акцентите от броя на вестник „Труд“ в петък, 18 август 2017"}
{"url": "https://trud.bg/%d0%b4%d1%8e%d0%bd%d0%b5%d1%80%d0%b4%d0%b6%d0%b8%d1%8f%d1%82%d0%b0-%d0%be%d1%80%d0%b8%d1%81%d0%b0%d0%bd-%d0%b4%d0%b0-%d0%be%d1%82%d0%ba%d1%80%d0%b8%d0%b2%d0%b0-%d0%bf%d0%b0%d1%80%d0%b8/", "text": "За четвърти път намери чужди пари и издири собствениците им, за да им ги върне, без да се поблазни за миг дори тихомълком да си ги прибере, дюнерджията Стелиан Михайлов от Омуртаг. Последните 5000 евро, които спаси, го “намерили” във вторник вечерта, а той бързичко пак издирил и собственика им. Досега благодарение на него близо 60 000 лв. са върнати на хората, които ги загубили. Затова и Стельо вече е истински талисман на градчето. Млади и стари със смях го дърпат да го пипнат за късмет, че дано и те попаднат на пари – я от лотария, я от тото, я от небето….Той пък казва, че след всяка такава “находка”, която спасил за загубилия я стопанин, господ му отсипва щедро успех и благоденствие и за него, и за семейството му, което е разпръснато и из Германия. Историята на Стельо Дюнерждията от ромски произход на автогарата в Омуртаг разказа през септември миналата година “Труд”, а телевизии и сайтове я подеха и тиражираха още месец поне.  “Ей, провлачи ти “перото”. След тебе още един портфейл намерих с 2700 лв., а оня ден и друг с документи и евро. 5 000 евро били”, сподели Стельо пред кореспондента ни. И тази случка като миналия септември изуми прокуратурата. Магистрати похвалиха Стелиан и те самите са в почуда от този късмет. “Много свестен човек е той. На чуждо не посяга никога и все гледа да помогне. Радваме му се много на доброто, което прави и дано е “заразно”, че лошотията много стана”, разказаха от обвинението. За “Труд” пък Стельо не спести и огорчението си от последната история, в която намерил портфейлът, който бил изпаднал от млад мъж в супермаркета в Омуртаг. “Бях с моя приятел Петър. Излизаме и гледам пак портмоне. Отворих го и вътре много пари. Преди това от там мина семейство с детска количка. Отворих и видях документите, настигнах мъжа към края на паркинга. Викам му на шега – Ей, ти май искаш пак да ме дават по медиите, герой да ме правиш и се смея. Като видя, че му размахвам портмонето, оня викна, че съм го откраднал, да не го баламосвам, а да му го връщам. Бе, викам му – аз, ако исках да го крада, щях ли да те гоня да ти го връщам”, чуди се той на акъла на младия човек. После станало ясно, че собственикът просто се шашнал. Даже ни бил разбрал, че е паднало портмонето му на излизане от магазина, а вътре били документите и сериозната сума пари. “На другия ден жена му дойде на автогарата при нас да обясни, че се стреснали. Били си дошли от Белгия, а вътре били документите и се притеснили много”, доразказва поредната си история с чужди пари търговецът с особен късмет. Чанта, натъпкана с пари, евро, долари и злато, направи прочут и извън Омуртаг търговецът Стельо миналата година. Историята станала някъде миналия юни, когато дюнерджията отишъл да се жалва за откраднат скъп телефон и да се чуди защо той каквото намери връща, а хората нагло прибират чуждото.  Та, онази чанта с пари и злато за 50 000 лв., стояла до павилиона му на автогарата. Стельо, който работел вътре с жена си, прибрал вещта да не е вземе някой. Минало време, защото имало много клиенти и чак после погледнал вътре. Ахнал изумен, била натъпкана с пари. Плик с долари, друг с евро, трети със злато. Излязъл тогава навън и видял как един мъж ходи обезумял из автогарата сякаш търси нещо. Сетил се, че сигурно е негова чантата и я размах срещу му. Онзи хукнал и я грабнал от ръцете му. Даже не погледнал вътре ли са всички пари и не благодарил. Треснал на плота 5 долара за благодарност и хукнал. След време се върнал да ги благославя за доброто. Разказал, че бил изселник в Турция и се върнал да си купува къща. Вече 27 години Стелиан Михайлов е на автогарата в Омуртаг и се занимава с продажба на закуски. Има и собствен цех, където се приготвят, прави скара и дюнери. Върти търговия и в близкото село Беломорци. Работят и той, и жена му. Имат и четирима служители. Казва, че стават по тъмно и не изпускат работата от собствените си ръце нито за ден. Смята, че колкото повече добро прави, толкова повече благодат идва и в дома му. Никога не е ламтял за чуждо и знае, че краденото солено ти излиза някой ден. Категорично не приема етикета за крадливите роми и с гордост се хвали с натрупаното през годините имане. “Имам два апартамента и две къщи. Имоти имам и в Беломорци. Там строя къща като замък. Всичко ми е направено по конец, с нова и модерна техника и всякакви удобства. Всичко с тези ръце сме изкарали и много труд”, не пести задоволството си той. Дъщерите му са в Германия, където зетьовите си имат доходоносна работа. Четири от внуци били родени там. Зад граница е и големият син, а малкият Адриан, който е на 14 години, е приет в спортно училище в София. “Обадиха се вчера да кажат, че много го искат, защото е страхотен волейболист. Такава му е мечтата, да влезе в големия спорт, ма ни е свидно да го пуснем сам в големия град”, хем се радва, хем се притеснява Стельо. И допълва, че след всяко добро, което е направил, е получил още повече. След първия телефон, който му откраднали миналата година и така историята му стигна и до “Труд”, сега пак му свили втори скъп апарат. Яд го е, но не си го слага тежко на сърцето, защото пари ще изкара. Важното е здраве да има и повече хубави думи и дела между хората. Много сме горди, че имаме такива съграждани и то от ромски произход, особено на фона на негативите, които се приписват на този етнос. Лошо е деленето между хората. Работни, честни и успешни има сред всички. В момента в Омуртаг е пълно с хора, завърнали се от Европа и Турция, които харчат тук парите си и всички са много доволни. Вдигат се много сватби, събират се разделени фамилии.  Това е най-хубавият и благодатен месец и за търговците и постъпката на търговеца радва всички ни. Дано има повече като него и вие медиите да отразявате и тези добри новини, и добрите примери, защото всички сме уморени от противопоставянето. А, добрата новина е като птичка, ще отлети надалеч. Най-много се радваме на такива новини като тези. Поздравления за Стелиан и хората, като него, защото имаме нужда от добрите примери. Стельо е от изключително работливите и почтени хора. Ние не се делим на роми, турци, българи.. В Омуртаг не приемаме, че етносът определя човека и всички вървят под един знаменател. Има свестни роми, а нашите повечето са такива. Имаме и много хора зад граница, които почтено изкарват парите си и пак ги влагат в родния град. Ромската ни махала е от най-хубавите в страната, с къщи на два-три ката. Някога почти целият квартал беше пълен с домове на елитни търговци, които знаят как да правят бизнес и да уважават клиенти, съседи, познати. И сега, въпреки много заминали за чужбина, пак се славим с предприемчивите хора като Стелиан. Той самият е достатъчно заможен и уважава спечеленото с труд и постоянство.", "date": "2017.08.17", "title": " Дюнерджията, орисан да открива пари\t\t\t"}
{"url": "https://trud.bg/sputnik-%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b5-%d0%b8%d0%bd%d1%84%d0%be%d1%80%d0%bc%d0%b8%d1%80%d0%b0%d0%bd-%d0%b7%d0%b0-%d0%b0%d1%82%d0%b5%d0%bd%d1%82%d0%b0%d1%82/", "text": "Президентът на САЩ Доналд Тръмр е информиран за инцидента в Барселона, при който поне 13 души загинаха, а десетки други са ранени. Началник-щабът на Белия дом Джон Кели е в контакт с американския президент Тръмп, предава англоезичното издание на  .  Някои медии излизат с непроверена информация, че още преди два месеца ЦРУ са информирали испанските власти за предстоящото терористично нападение.", "date": "2017.08.17", "title": " Sputnik: Доналд Тръмп е информиран за атентата с най-малко 13 убити в Барселона"}
{"url": "https://trud.bg/%d0%b1%d1%80%d0%b8%d0%b6%d0%b8%d1%82-%d0%bc%d0%b0%d0%ba%d1%80%d0%be%d0%bd-%d0%b2%d1%81%d0%b5-%d0%bf%d0%b0%d0%ba-%d1%89%d0%b5-%d0%b8%d0%bc%d0%b0-%d1%81%d1%82%d0%b0%d1%82%d1%83%d1%82-%d0%bd%d0%b0-%d0%bf/", "text": "Съпругата на френския президент Еманюел Макрон – Брижит, заяви в интервю за сп. “Ел”, че официалната й роля на първа дама ще бъде определена не от закон, а от устав за прозрачност. Този устав има за цел да покаже, че няма да й бъде плащано от парите на данъкоплатците и ще даде точна характеристика на ролята и придружаващите я източници на средства. “Моите срещи и график ще бъдат публикувани на сайта на Елисейския дворец, така че френският народ да знае с какво се занимавам”, каза г-жа Макрон в първото си интервю за пресата след изборите, спечелени от съпруга й. По-рано тя бе разкритикувана от мнозина французи заради планове за въвеждане на нов закон, който да въведе официален статут “първа дама”, заради факта, че щял да доведе до още разходи за президентската администрация. За момента във френското законодателство няма текст, който да определя ролята на президентския партньор или издръжката му. Брижит Макрон заяви още, че планира да работи в сферата на образованието и в подкрепа на хората в неравностойно положение.", "date": "2017.08.17", "title": " Брижит Макрон все пак ще има статут на първа дама\t\t\t"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%b3%d0%bb%d0%b0%d0%b2%d1%87%d0%b5%d0%b2-%d0%b8%d0%b7%d0%ba%d0%b0%d1%87%d0%b8-%d0%bc%d1%83%d1%81%d0%b0%d0%bb%d0%b0/", "text": "Председателят на парламента Димитър Главчев изкачи връх Мусала, съобщи самият той във фейсбук. И публикува снимки от похода си в социалната мрежа. “Мусала- 2925м. Великолепни гледки, когато не ги крият облаците! Температура 3 градуса. Много туристи”, написа Главчев. В неделя председателят на парламента заминава на посещение в Южна Корея.", "date": "2017.08.17", "title": " Димитър Главчев изкачи Мусала"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b7%d0%b0%d0%b4%d0%bc%d0%b8%d0%bd%d0%b0-%d1%82%d1%80%d1%8a%d0%bc%d0%bf-%d0%bf%d0%be-%d0%b4%d0%be%d0%b2%d0%b5%d1%80%d0%b8%d0%b5-%d0%b8%d0%bd%d1%84%d0%be%d0%b3%d1%80/", "text": "Руският президент Владимир Путин вдъхва малко доверие, когато става въпрос за справяне с международни въпроси, но все пак задминава сериозно американския си колега Доналд Тръмп. Това показва изследване на независимия вашингтонски център “Пю”. “Като цяло доверието в Путин е ниско, но в много страни той е по-одобряван от Тръмп”, посочва екипът на “Пю”. Средно 60% от анкетираните в 37 държави, включително САЩ, заявяват, че нямат доверие на руския лидер срещу 26%, които смятат, че върши добра работа на международната сцена. “Пю” не дава аналогична статистка за американския президент в проучването си. Но в 22 от 36 страни (без Русия и САЩ) доверието в Путин е по-голямо, като сред тях са традиционни съюзници на Вашингтон. Най-голяма разлика в одобрението между двамата държавни глави е в Гърция и Ливан, където Путин води с с 31%. Най-много той е одобряван във Виетнам (79 на сто) срещу 58% за Тръмп. Руският президент има стабилна преднина в Германия (14%) и дори в Южна Корея (10%), която разчита на подкрепата САЩ в кризата със Севера. Путин води пред Тръмп още в Япония, Франция, Италия и Испания. В обратната класация първи е Израел, където 56% имат доверие в Тръмп срещу 28% в Путин. Американецът води още в Нигерия, Полша, Индия, Великобритания, Холандия, Канада. От 36-те страни 11 са членки на НАТО, като по този показател резултатът е 7 на 4 в полза на Владимир Путин. Единствено в Танзания резултатът им е равен, като Тръмп е най-одобряван във Филипините – 69 на сто. Проучването е направено в периода февруари-май преди разгарянето на севернокорейската ракетна криза и задълбочаването на дипломатическия конфликт между Белия дом и Кремъл. В същото време отделна анкета показа, че 53% от руснаците се доверяват на Доналд Тръмп срещу 23% от американците, които одобряват Владимир Путин. В изследваните 37 държави за най-голяма заплаха се смятат “Ислямска държава” и климатичните промени. Само в Полша и Йордания Русия влиза в топ 3 на заплахите за националната сигурност.", "date": "2017.08.17", "title": " Путин задмина  Тръмп по доверие (ИНФОГРАФИКА)\t\t\t"}
{"url": "https://trud.bg/%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%81%d1%8a%d0%b4-35-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b7%d0%b0-%d1%88%d0%be%d1%84%d0%b8%d1%80%d0%b0%d0%bd%d0%b5/", "text": "Районна прокуратура-Пловдив внесе днес  в съда обвинителен акт ссрещу 35-годишния Михаил Михайлов за това, че като водач на моторно превозно средство съзнателно се ползвал от неистински официален документ – гръцко свидетелство за управление на МПС, като се легитимирал с него пред контролен орган на движението по пътя – престъпление по чл.316 във връзка с чл.308 ал.2 във връзка с ал. 1 от Наказателния кодекс. Обвиняемият никога не е притежавал българско или друго свидетелство за управление на МПС, но въпреки това шофирал автомобил, за което преди бил санкциониран по административен ред по Закона за движение по пътищата. На 20 февруари 2017 г. Михаил Михайлов управлявал лек автомобил, марка „Фолксваген Шаран“ край Пловдив, като не спазил знак „Стоп“ и бил спрян за проверка от полицейски служители. Те му поискали за проверка документите. Обвиняемият предоставил документи за собственост на автомобила, както и носеното от него гръцко свидетелство за управление, на което било изписано на гръцки език името му и имало негова снимка. Той заявил на полицаите, че книжката била негова и изкарал курсовете за шофьор в Гърция, което не отговаряло на истината. В действителност обвиняемият бил придобил документа от неизвестно лица и знаел, че е фалшив. По делото е направена съдебно-техническа експертиза, чието заключение е категорично, че предоставеното гръцко свидетелство за управление на МПС е неистински официален документ. Предстои Районен съд-Пловдив да насрочи първо заседание по делото.", "date": "2017.08.17", "title": " Дадоха на съд 35-годишен мъж за шофиране с фалшива книжка"}
{"url": "https://trud.bg/cnn-%d0%b8%d1%81%d0%bf%d0%b0%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d0%b7%d0%b0%d1%8f%d0%b2%d0%b8-%d1%87%d0%b5-%d0%b3%d1%80%d0%b8%d0%b6%d0%b0%d1%82%d0%b0/", "text": "Грижата за ранените при нападението е основен приоритет в момента, обяви испанският премиер Мариано Рахой. Той заяви, че поддържа непрекъсната връзка с местните власти в Барселона след нападението в града, предава  .", "date": "2017.08.17", "title": " CNN: Испанският премиер заяви, че грижата за ранените е основният приоритет при нападението в Барселона"}
