{"url": "https://trud.bg/%d0%b0%d0%bb%d0%b8%d1%81%d0%b8%d1%8f-%d0%bf%d1%80%d0%b8%d0%b7%d0%bd%d0%b0-%d1%87%d0%b5-%d0%b8%d0%bc%d0%b0-%d0%bc%d1%8a%d0%b6-%d0%b4%d0%be-%d1%81%d0%b5%d0%b1%d0%b5-%d1%81%d0%b8/", "text": "Алисия най-сетне потвърди, че има мъж до себе си, но категорично отказа да разкрие името му. В телевизионно интервю тя обясни, че той не е обществено популярен и не желае да става известен покрай нея, пък и тя никога не говори за личния си живот. Бившата на Валери Божинов бе категорична, че не е видяла лошо от последното гадже на футболиста – Биляна Дол, затова е изразила подкрепата си за нея в социалните мрежи, след като сръбкинята съобщи за раздялата си с Божинката. Алисия каза още, че е била против синът й Валери-младши да има инстаграм профил, но тъй като всичките му приятели разполагали с такъв, накрая склонила, но триела негови публикации, които не одобрява. Тя потвърди и мълвата, че малкият Валерко вече си има гадже. Наскоро той се върнал от футболен лагер в чужбина, където много му харесало, защото никой не знаел кои са родителите му.", "date": "2019.07.31", "title": " Алисия призна, че има мъж до себе си"}
{"url": "https://trud.bg/%d0%b5%d0%b4%d0%bd%d0%be%d0%bc%d0%b5%d1%81%d0%b5%d1%87%d0%b5%d0%bd-%d1%84%d0%b8%d0%bb%d0%bc%d0%be%d0%b2-%d0%bc%d0%b0%d1%80%d0%b0%d1%82%d0%be%d0%bd-%d0%b2-%d1%82%d1%8a%d1%80%d0%bd%d0%be%d0%b2%d0%be/", "text": "Филмов маратон „Лятно кино под звездите“ започва след броени дни във Велико Търново по инициатива на кмета на старопрестолния град Даниел Панов. Начинанието ще бъде допълнение към културния календар на Старата столица. Под открито небе жителите и гостите на града ще могат да се насладят на едни от най-нашумелите български и световни филмови заглавия на голям екран. Лятното кино ще бъде организирано в Летния театър в парк „Марно поле“ и ще продължи от 16 август до 15 септември включително. Филмите ще предложат разнообразие и много емоции както в летните вечери, така и в началото на есенния сезон. Прожекциите на открито ще са всяка вечер след залез слънце на огромен екран, който ще бъде монтиран в Летния театър. За излъчване на филмите ще бъде използвана най-съвременна техника, гарантираща високо качество досущ на това в новите киносалони. Любителите на седмото изкуство ще могат да видят хитови български и чуждестранни филми, както и най-горещите заглавия за сезона. Билетите ще могат да бъдат закупени на място, непосредствено преди всяка прожекция. За да е по-пълно удоволствието от филмите ще бъдат предлагат пуканки и безалкохолни напитки. „Филмите на открито са страхотна възможност за приятно и пълноценно прекарване на летните вечери. Очаквайте скоро афиша на „Лятно кино под звездите““, споделят организаторите.", "date": "2019.07.31", "title": " Едномесечен филмов маратон в Търново с „Лятно кино под звездите“"}
{"url": "https://trud.bg/%d0%b4%d0%b5%d0%bb%d0%b5%d0%b3%d0%b0%d1%86%d0%b8%d1%8f-%d0%be%d1%82-%d1%80%d1%83%d1%81%d0%ba%d0%b8%d1%8f-%d0%b3%d1%80%d0%b0%d0%b4-%d1%81%d0%b0%d0%bc%d0%b0%d1%80%d0%b0-%d0%b5-%d0%bd%d0%b0-%d0%bf%d0%be/", "text": "Кметът на Стара Загора Живко Тодоров посрещна делегация от руския град Самара и заедно поднесоха цветя пред Паметника „Защитниците на Стара Загора“, намиращ се в парк „Пети октомври“. Тази вечер те ще се включат и в паметната вечер „Възхвала за Стара Загора“, с която се отбелязват 142 години от жестоката битка за Стара Загора по време на Руско-турската война. Хиляди старозагорци ще се съберат след 20:30 часа на мемориала „Бранителите на Стара Загора“, известен като Паметника на Самарското знаме, за да отдадат почит на знайните и незнайни войни дали живота си в защита на града. Гост на честванията ще бъде председателят на Народното събрание Цвета Караянчева. Делегацията от Самара се води от Сергей Рязанов, зам.-председател на градската дума в Самара, а в състава и са: Вячеслав Звягинцев, депутат от градската дума, Татяна Шестопалова, ръководител на департамент „Култура“, Сергей Четвериков, ръководител на департамент „Физкултура и спорт“ и Светлана Чикановская, зам.-ръководител на департамент „Образование“. „Днес честваме 142 години от жестоката битка за Стара Загора по време на Руско-турската война. Българският народ се отнася с изключително преклонение и уважение към всички загинали в боевете и към руските командири, начело с подполковник Калитин, който спасява Самарското знаме. За нас Самарското знаме и много важен символ, единственото, което не е било пленено“, каза заместник-кметът на Община Стара Загора Иванка Сотирова. Сергей Рязанов благодари на домакините си, че старозагорци пазят историческата памет. Той обясни, че вече втора година в Самара се провежда реставрация на паметници, в която участват доброволци от целия свят. На 18 май, когато е празникът на Самарски регион, има редица дейности свързани със Самарското знаме. Тогава се провежда и Фестивал на духовите оркестри, където се изпълнява Скобелев марш. Тази година е имало и възстановка на боевете, в която са участвали и състави от България. В разговора стана ясно още, че има възможности за сътрудничество в областта на образованието, културата и спорта. Гостите разказаха за техния проект „Том Сойер фест“, в който се обединяват младежи доброволци за възстановяване на исторически паметници. Те са подкрепени от строителни фирми и магазини в дейността си, работят в свободното си време. Младежи от побратимения град Самара получиха покана за гостуване в Международния младежки център в Стара Загора.", "date": "2019.07.31", "title": " Делегация от руския град Самара е на посещение в Стара Загора"}
{"url": "https://trud.bg/%d0%bf%d0%b5%d1%82%d1%8a%d1%80-%d1%85%d1%83%d0%b1%d1%87%d0%b5%d0%b2-%d0%b2-%d0%b0%d1%82%d0%b0%d0%ba%d0%b0-%d0%bd%d1%8f%d0%bc%d0%b0-%d0%b7%d0%b0-%d0%ba%d1%8a%d0%b4%d0%b5-%d0%b4%d0%b0-%d1%81%d0%b5/", "text": "Петър Хубчев, треньорът на „Левски“, заяви, че отборът му ще се хвърли в атака да заличава пасива от три гола в реванша с АЕК (Ларнака). „Сините“ загубиха с 0:3 в първия мач от втория квалификационен кръг и се нуждае от голове в ответната среща. „Задължени сме да търсим победа с разлика – каза Хубчев. – Пределно ясно ми е, че ще играем с голям риск, дали ще издържим е друг въпрос. Възможно е да бъдем с двама нападатели, като за тази цел имаме три опции – Дени Алар, Станислав Костов и Найджъл Роберта. Шансовете ни са малки, но сме длъжни да опитаме“. Наставникът добави, че АЕК е хитър и опитен отбор. „Очаквам да опитат да убият темпото и да бъдат добре построени тактически – добави Хубчев. – Показаха го в Кипър след като останахме с човек по-малко, че играят умно. Ние обаче няма за къде да се пазим“. „Левски“ излиза без наказания Живко Миланов и продадения в сряда Давиде Мариани. Точно 1 417 000 евро влизат в касата на „Левски“ от трансфера на швейцарския халф. Преди година той бе привлечен като свободен агент, а сега бе продаден на „Шабаб Ал Ахли“. Мариани беше голмайстор на „сините“ този сезон до своето напускане. Техничарят отбеляза 6 пъти в 6 мача за първенство и в турнира Лига Европа. „Не сме гледали негови заместници, защото нямаме време, но ще търсим футболисти на този пост“, добави Хубчев. Играчите на „Левски“ са мотивирани да бият АЕК и за псувните, които сипели от противника по техен адрес в първата среща. Мачът на „Герена“ е утре вечер от 19,30 часа.", "date": "2019.07.31", "title": " Петър Хубчев: В атака! Няма за къде да се пазим"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b0%d0%bd%d1%82%d0%b8%d0%ba%d0%be%d1%80%d1%83%d0%bf%d1%86%d0%b8%d1%8f-%d1%85%d0%b2%d1%8a%d1%80%d0%bb%d0%b8-%d0%be%d1%81%d1%82%d0%b0/", "text": "Георгиев се оплака от натиск Председателят на КПКОНПИ Пламен Георгиев подаде оставка, а депутатите веднага я гласуваха. БСП се възмутиха от факта, че се решава „съдбата на председателя на КПКОНПИ” набързо, без никакво предупреждение, без яснота „какво е свършил, какво не е свършил, и защо не го е свършил”. Филип Попов поиска да бъде поканен Георгиев, за да обясни на депутатите причините за оставката си. Пред журналисти Георгиев обяви, че отдавна взел решение да подаде оставка. „Днес получих приключване на данъчната ревизия, която констатира, че всичко е наред. За мен да бъда на такава позиция не е самоцел. Единият мотив е личен. Семейството ми беше подложено на един невероятен тормоз от някои медии”, коментира Георгиев. „Другата причина е, че не искам една хиперболизирана тераса, която беше едно абсолютно безумие, да се отрази по някакъв начин на работата на комисията. Дай Боже, час по-скоро да се избере ново ръководство и да продължи и надгради това, което вече сме постигнали”, каза още Георгиев. Името на шефа на „Антикорупция” бе замесено в скандала „Апартаментгейт”. Оказа се, че той има тераса от над 180 кв. м. Тя не е била декларирана от Георгиев, той самият твърдеше, че не е негова, а е „общи части”, но според документи се оказа, че фигурира в ипотеката за жилището.  За терасата няма издавани строителни документи и съгласуване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.31", "title": " Шефът на „Антикорупция” хвърли оставка (обзор)"}
{"url": "https://trud.bg/%d1%81-%d0%b1%d0%bb%d0%b8%d0%b7%d0%be-30-000-%d0%bb%d0%b2-%d0%be%d0%b1%d0%bd%d0%be%d0%b2%d0%b8%d1%85%d0%b0-%d0%ba%d1%83%d1%85%d0%bd%d0%b5%d0%bd%d1%81%d0%ba%d0%be%d1%82%d0%be-%d0%be%d0%b1%d0%be%d1%80/", "text": "Домашният социален патронаж в Елена вече разполага с ново оборудване, осигурено чрез проект „Модернизиране на кухненското оборудване и обзавеждане на ДСП в община Елена“. Финансирането е от фонд „Социална закрила“ с 26 823 лв., общината участва с 2980 лв. С тези средства са закупени конвектомат, печка, фризер, хладилник и хладилна маса, голяма част от посудата е подменена. Новото оборудване позволява храната в кухнята да се приготвя по всички национални и европейски стандарти. Работещите в патронажа са доволни от подобрените условия на труд, което предполага и по-високо качество на предоставяната социална услуга. „Всеки ден от домашния социален патронаж се доставя храна по домовете на 140 души от града и 5-6 села. Интересът към услугата се увеличава, тя е жизнено необходима най-вече за самотно живеещи възрастни хора и хора с увреждания, сподели управителят Златина Димитрова. От 1 октомври продължава и „Топъл обяд“ за 30 лица. Освен с приготвянето на вкусна и разнообразна храна, се стараем да бъдем максимално полезни на нашите абонати. Извършваме някои битови и административни услуги, съдействаме за медицинска помощ и купуване на лекарства. С реализирането на проекта има възможност от домашния патронаж да се възползват повече хора със социални и здравословни проблеми“.", "date": "2019.07.31", "title": " С близо 30 000 лв. обновиха кухненското оборудване на патронажа в Елена"}
{"url": "https://trud.bg/%d0%b1%d0%be%d1%81%d1%8a%d1%82-%d0%bd%d0%b0-%d1%85%d0%b0%d0%ba%d0%b5%d1%80%d0%b0-%d1%83%d0%b4%d0%b0%d1%80%d0%b8%d0%bb-%d0%bd%d0%b0%d0%bf-%d0%bf%d0%be%d1%80%d0%b5%d0%b4%d0%bd%d0%b0%d1%82%d0%b0/", "text": "В края на 2015 г. Иван Тодоров придобива фирма с луксозни недвижими имоти в кв. „Бояна“ от арх. Весела Мирянова, която кумата на Лозан Панов учредява три седмици по-рано Действията на архитектката са повече от странни „Най-възможното от всичко, за което мечтаете“. С това послание през 2015-а година строителната фирма „Артекс“, добила популярност с властимащите си клиенти, започва да представя на пазара за най-висок клас недвижими имоти своя комплекс – резиденция „Стела Бояна“ в едноименния софийски квартал в полите на Витоша. За луксозното изпълнение говори и наградата за жилищен комплекс на годината, с която „Стела Бояна“ е отличена. Фирмените регистри сочат, че на 7 октомври 2015 г. един от собствениците на семейната фирма „Артекс Инженеринг“ АД – арх. Весела Мирянова, основава дружеството „СБ Бояна“ ЕООД, чието седалище е на адреса и на строителната u компания – ул. „Неофит Рилски“ № 46. Капиталът на новото дружество възлиза на 445 600 лв., както и недвижими имоти в трите сгради на „Стела Бояна“ – Stella, Vitosha и Boyana. Три седмици по-късно – на 29 октомври 2015 г., „Артекс Инженеринг“ АД, като едноличен собственик на капитала на „СБ Бояна“ ЕООД, прехвърля дяловете си на варненския бизнесмен Иван Тодоров. Адресът на управление вече е прехвърлен във Варна на бул. „8-ми Приморски полк“ 83. На същия адрес е регистрирана и добилата печална популярност с извършването на хакерската атака срещу базата данни на НАП фирма на Тодоров – „Тад Груп“. Действията на Весела Мирянова са повече от странни. Към онзи момент тя има състоятелен бизнес като архитект и строител с 22-годишна история. Това прави нелогично учредяването на дружество с начален капитал в размер на близо половин милион лева и включваща куп луксозни имоти, чиято собственост прехвърляш три седмици по-късно. Според юристи, действията са индикация за скрито придобиване на активи, като е налице прехвърляне на дружествени дялове от фирмата, а не на самите имоти, предмет на апорта в „СБ Бояна“ ЕООД. Два месеца по-късно Иван Тодоров, станал известен в последните седмици след като властите разкриха, че той е вероятният подбудител на действията на хакера Кристиян Бойков, прави ново вписване. Капиталът на „СБ Бояна“ вече е близо 2 млн. лв., като първоначалният дял от 445 600 е на самия Тодоров, а останалите дялове си поделят 12 негови фирми с идентични инициали „Нави“, но с различна номерация. Точно година по-късно – в последните дни на декември 2016 г., Иван Тодоров отново е вписан като едноличен собственик на капитала на „СБ Бояна“ ЕООД. Всичко изброено дотук дава основание да се извърши задълбочено проучване, като се започне от действията на арх. Мирянова и повече от странното u решение да прехвърли новоучредена фирма на напълно непознат бизнесмен от Варна. Обект на проверка следва да бъде и възможността с подобни прехвърляния да се избегне плащане на данъци и евентуално пране на пари, под формата на „скрит инвеститор“. Действията на Весела Мирянова са странни и по още една причина, а именно – трудно е да се допусне, че инвеститор от нейните мащаби би предприел подобни нетрадиционни търговски практики с неизвестен към онзи момент бизнесмен, освен, ако някой не го е препоръчал и не е гарантирал за него. Всъщност, босът на хакера, ударил НАП, се оказва поредната „странна“ перла в короната на „Артекс“. Половин година преди сделката на Иван Тодоров с инж. Весела Мирянова, тя и съпругът u Пламен Мирянов изненадващо се оказват кумове на сватбата на семейство Елисавета и Лозан Панови. Бракът е сключен в Деня на влюбените – на 14 февруари 2015 г., само две седмици, след като Лозан Панов е избран за председател на Върховния касационен съд. По обясненията на Панова, решението за това кои да са кумове на сватбата, било взето „спонтанно“, макар две години по-рано чрез фирмата си „Ганева 2000“ тя купува именно от „Артекс“ просторен четиристаен апартамент и два гаража в престижния столичен квартал „Изгрев“ за нереално ниската цена от 81 000 евро или по едва 382 евро на кв. м. Шокиращо ниската цена Елисавета Панова опита да обясни с мотива, че тя се явявала нещо като „инвеститор“ в сграда „Дипломат Елемаг“, където сега живеят със „съдия №1“. Преди три месеца „Труд“ разкри и още едно странно партньорство на „Артекс“. Този път със съдружника на подсъдимия издател Иво Прокопиев – Теодор Захов. Оказа се, че на 3 април 2018 г. две от компаниите на Захов – „Иновент Холдинг“ АД и „Иновент Финанс“ АД, отпускат общо 1,2 млн. долара на „Артекс“. Парите са предназначени за небостъргача „Златен век“ в квартал „Лозенец“, а срокът за погасяване на заема бе едногодишен. Съиздателят на „Капитал“ Захов дори се похвали, че договорът бил презаверен, макар медиите му да са сред най-активните „противници“ на презастрояването в София или поне на онези места, на които не строят техни приближени или рекламодатели. Едва ли е единствено плод на случайност, но именно изданията на Теодор Захов и на Иво Прокопиев са тези, които с голямо настървение в последните три дни следят съдбата на задържания на летището при завръщането си от чужбина Иван Тодоров. Публикациите на „Капитал“ и на „Дневник“ упорито се опитват да внушат, че Тодоров не би могъл да има каквото и да е общо с действията на своя служител в „Тад Груп“ Кристиян Бойков, в чийто компютър киберполицаите от ГДБОП разкриха множество улики за кибертероризъм. Същото прави вече трета седмица и превърналата се в телевизионна притурка на изданията на Захов и Прокопиев бТВ. Това, всъщност, все повече дава обяснение и на обстоятелството защо именно „Капитал“ и бТВ знаеха за източването на данни от сървърите на НАП, далеч преди другите медии изобщо да бяха информирани с мейл от „неизвестен“ подател, а именно – 20-годишното хакерче. Към тези самоизобличителни действия на групата, силно притеснените от хода на разследването срещу „Тад груп“ потенциални техни съучастници, към които обезателно трябва да се зачислят и авторите от „пощенската кутия“ за компромати „Биволъ“, следва да добавим, че един от кредиторите на небостъргача „Златен век“ на „Артекс“ – фирмата „Иновент Холдинг“ АД на Теодор Захов, всъщност има богат опит в сферата на информационните технологии. В миналото Захов е съсобственик на интернет провайдъра „Спектър Нет“, а в края на 2016 г. купува дял от една от най-големите фирми за хостинг у нас – „Суперхостинг“. По същото време уличеният в кибертероризъм Иван Тодоров започва да се занимава с „киберсигурност“ чрез новосъздадената „Тад Груп“. И тук идва още едно странно съвпадение. Само няколко месеца, след като акционер в „Суперхостинг“ става Теодор Захов, в началото на 2016-а година компанията купува по-малък конкурент на пазара за хостинг услуги. Продавач е голяма компания, която е сред лидерите на пазара на интернет комуникации у нас, включително и при осигуряването на електронна поща. Миналата седмица разследващите съобщиха, че в компютъра на служителя на Иван Тодоров – Кристиян, са открити данните на 500 000 мейл адреса на български граждани, включително и паролите за тях. И докато у нас един от адвокатите на Ивелин Банев-Брендо и на бившия енергиен министър Трайчо Трайков, подсъдим заедно с Иво Прокопиев по делото за приватизацията на дял от ЕРП-то ЕВН, осъществено през борсов посредник, също собственост на издателя на „Капитал“, пое защита на Иван Тодоров, в Съединените щати властите задържаха 33-годишна жена за нерегламентиран достъп до личните данни на 106 млн. американци и канадци. Софтуерният инженер може да получи до 5 години затвор и глоба от четвърт милион долара, съобщиха американските медии. Те, за разлика от бТВ, „Капитал“, „Дневник“ и сайтове, финансирани от укриващия се от правосъдието Цветан Василев, не само, че не биха се опитали да героизират кибертерористите, но и биха разследвали връзките на Иван Тодоров с „Артекс“ и възможността „Тад Груп“ да е захранвала с незаконно придобита информация рекетьорите от „Биволъ“. В САЩ обаче медиите са свободни, а у нас тези, които твърдят, че са „еталон на свободата“, всъщност отдавна са се превърнали в инструмент за рекет или чадър на подсъдимите им собственици.", "date": "2019.07.31", "title": " Босът на хакера, ударил НАП – поредната перла в короната на “Артекс”"}
{"url": "https://trud.bg/%d1%83%d0%b1%d0%b8%d1%85%d0%b0-%d1%83%d1%87%d0%b0%d1%81%d1%82%d0%bd%d0%b8%d0%ba-%d0%b2-%d0%bf%d0%be%d0%ba%d0%bb%d0%be%d0%bd%d0%bd%d0%b8%d1%87%d0%b5%d1%81%d0%ba%d0%b8-%d0%bf%d0%be%d1%85%d0%be%d0%b4/", "text": "Полицията издирва престъпниците Възрастен участник в поклоннически поход е убит и се издирват извършителите на престъплението, съобщиха днес от ОДМВР-Перник. Трупът на 77-годишния Коста Янков, един от доайените на туризма и походите у нас, е открит между селата Дрен и Горна Диканя. По тялото имало следи от насилие, а според запознати смъртта е настъпила от удушаване. Бай Коста, както го наричат всички, участвал в поклонническия поход от Велико Търново до Рилския манастир, по който преди 550 г. били пренесени мощите на Св. Иван Рилски. На 28 юли негови спътници подали сигнал в полицията, че от предната вечер няма телефонна връзка със 77-годишния мъж, който е изостанал от туристическа група. Униформени и кметът на с. Дрен обходили района и след около час бай Коста бил намерен мъртъв. Предполага се, че мъжът може да е влязъл в конфликт с някой местен. Коста Янков от години е редовен участник в най-различни национални походи. Бил е в пет поклоннически маршрута, свързани със Св. Йоан Рилски. Няколко пъти е изминавал трасето Ком-Емине. Участва в похода “По пътя на Ботевата чета” от 1966 г. С малки прекъсвания е преодолявал разстоянието 35 пъти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.31", "title": " Убиха участник в поклоннически поход (обзор)\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b1%d0%b8%d0%b2%d1%88%d0%b8-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%b8%d0%b2%d0%b0%d0%bd-%d1%82%d0%be%d0%b4%d0%be%d1%80%d0%be%d0%b2/", "text": "Двама бивши служители на Иван Тодоров са дали показания срещу него, като твърдели, че преди повече от година когато работели във фирмата му той ги е подбуждал към неправомерно тестване на системи за сигурност на фирми. „Системи са тествани, но само със съгласието на фирмата. Надявам се молбата ми, аз да изляза на свобода да бъде удовлетворена, за да се погрижа както за служебните си анагажименти, така и за дъщеря си. Каза преди Съдът да се оттегли на съвещание Иван Тодоров. От думите на двамата обвинители стана ясно, че прокуратурата иска задържането му, за да не се укрие или да извърши ново престъпление. Няма никакви индикации, че той може да се укире, каза адв. Ина Лулчева. „Той се е върнал сам от чужбина на датата, на която е обявил пред прокуратурата – 30 юли от ясното съзнание, че е обвиняем за престъпление. Не може да извърши и ново, защото компютрите от фирмата му са иззети и той няма как да манипулира съдържание“, добави тя. Защита твърди, че призовката му не е била връчена по надлежния ред, защото е написана на 25 юли и той същия ден е обявен за издирване без тя да бъде дадена на близък или на домоуправител на блока, в  който живвее. Относно обвинението, че не е съдействал за разшифроване на компютрите, в съдебна зала стана ясно, че паролата на всеки един компютър се знаела от един служител, който работи на него и ако някой се опитва да проникне – информацията се самоунищожава. От показанията на служителите на НАП стана ясно, че огромен брой служители на Агенцията са имали достъп до системата. Прокуратурата възрази, че на нея й е бил представен билетът за отиване и връщане на Тодоров от адвоката му, а той бил написан на турски и обвинителите не биха могли да бъдат сигурни какво точно пише там. Прокуратурата е проверила, че на тази дата той е напуснал България на летището през КППТ-о. Пред адвокатите обвинителният акт няма никакви данни за подбудителство и за участие на Тодоров в хакването на НАП, което безспорно е престъпление.  ", "date": "2019.07.31", "title": " Двама бивши служители на Иван Тодоров свидетелствали срещу него"}
{"url": "https://trud.bg/%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%b2-%d1%80%d1%83%d1%81%d0%b8%d1%8f-%d0%b7%d0%b0%d1%80%d0%b0%d0%b4%d0%b8-%d0%b3%d0%be/", "text": "Руският президент Владимир Путин разпореди армията да се присъедини към усилията за потушаване на горските пожари, които бушуват на огромни територии в Сибир и руския Далечен изток, предадоха световните агенции. Пожарите са обхванали площ, която по размери е равна на тази на Белгия. Димът от пожарите вече достигна и Монголия. Руските власти днес съобщават, че пожарите са обхванали близо 30 000 квадратни километра, от които 28 000 са в труднодостъпни райони.", "date": "2019.07.31", "title": " Бедствено положение в Русия заради горски пожари, армията се включва в гасенето"}
{"url": "https://trud.bg/%d0%b5%d0%b2%d1%80%d0%be%d0%b7%d0%be%d0%bd%d0%b0%d1%82%d0%b0-%d0%b5-%d0%b2-%d0%bf%d1%80%d0%be%d1%86%d0%b5%d1%81-%d0%bd%d0%b0-%d0%bc%d1%83%d1%82%d0%b0%d1%86%d0%b8%d1%8f/", "text": "Присъединяването към еврозоната се разглежда като правило единствено през призмата на изпълнението на определени критерии, така наречените критерии от Маастрихт и някои допълнителни изисквания, свързани със степента на икономическо развитие на страната, стабилността на банковата система и съвместимостта на законодателната рамка на страната с тази на еврозоната. Възелът от проблеми и обстоятелства, които влияят върху перспективите и последиците от евентуалното присъединяване на нашата страна към еврозоната, е много по-сложен. Напоследък България отбеляза известен напредък по отношение на вторичните изисквания за присъединяване към валутно-курсовия механизъм две – бяха направени промени в законодателството, засягащи регулирането на банковия сектор, а съвсем наскоро завършиха успешно стрес тестовете на шест големи български банки. Определени проблеми има само при две от тях, но вероятността от банкова криза е незначителна. Всъщност обаче проблемът с присъединяването е много по-комплексен. Самата еврозона е в процес на мутация, която ще има многопосочно отражение върху българската икономика. Проблем е и самата монетарна политика на ЕЦБ. С избирането на Кристин Лагард за бъдещ ръководител на ЕЦБ беше направена крачка в посока на една бъдеща по-гъвкава монетарна политика на европейската централна банка, като беше продължена тенденцията на отклонение от рестриктивно-монетаристичния подход към дейността на централната банка, характерен за ръководството на Бундесбанк. Всъщност, под влиянието на Бундесбанк ЕЦБ и до сега има само една официално прокламирана цел – ценовата стабилност в държавите от еврозоната. Това е в силен контраст с другите водещи централни банки – Фед, Английската централна банка, Японската централна банка и Централната банка на Китай, които са задължени не просто да държат инфлацията под контрол, но да подкрепят реалната икономика, стремейки се да гарантират пълна заетост. Именно отсъствието на тази втора цел е основната слабост на политиката на ЕЦБ. Освен това, в международните финансови кръгове преобладава мнението, че е необходимо по-нататъшно задълбочаване на сътрудничеството в еврозоната преди да е настъпила поредната финансова криза. В частност, счита се, че степента на обединяване на фискалните ресурси в еврозоната е много по-ниска, от това, което се очаква за една оптимална валутна зона. Централният въпрос, обект на дискусии в еврозоната, е бюджетът на тази структура в рамките на ЕС. Някои страни, например Франция и Испания, са за напълно обособен бюджет на еврозоната. Други, чиито крайни интереси са представени от Холандия, или отричат необходимостта от собствен бюджет на еврозоната или настояват този бюджет да бъде нещо като допълнение към многогодишната финансова рамка на ЕС. Последната среща на министрите на страните от еврозоната, състояла се на 14 юни т.г. не постигна съществен успех. Въпреки че е на лице съгласие за създаване на „бюджетен инструмент на еврозоната“, между страните съществуват големи различия относно, източниците, размера и целите на бюджетния инструмент. От една страна, държавите, които изпитват бюджетни затруднения виждат този инструмент като допълнително стабилизационно финансиране подобно на Европейския стабилизационен механизъм, докато държави като Германия и Холандия, които така или иначе се очаква да бъдат основни донори на новия финансов инструмент, предпочитат да го разглеждат в контекста на едно колективно финансиране, подпомагащо икономическите реформи, публичните инвестиции и процеса на кохезия. Окончателното решаване на въпроса е оставено за срещата на държавните глави на страните от еврозоната. По предварителни разчети, ако бюджетът на еврозоната бъде предвиден като част от многогодишната фискална рамка на ЕС, неговият обем ще бъде около 17 млрд. евро.  Независимо от съществуващите противоречия, френският финансов министър Бруно Льо Мер характеризира решенията на еврогрупата (министрите на финансите на страните от еврозоната) като мини революция, въпреки че се отчита, че още много следва да бъде направено за да има еврозоната функциониращ бюджет. За сега, германският финансов министър Олаф Шолц е по-малко ентусиазиран, но счита, че въпросите около бюджета на еврозоната ще могат да бъдат решени преди уточняването на колективната финансова рамка на ЕС и най-късно по време на германското председателство на евросъюза през втората половина на 2020 г. Дискусиите за бъдещия бюджетен инструмент на еврозоната има пряко отношение към евентуалното бъдещо членство на България в тази финансово-икономическа групировка. От една страна, ориентирането на колективния бюджетен инструмент към финансиране на процеса на сближаване и провеждането на икономически реформи е в интерес на България, тъй като ние изоставаме и в двете направления. Същевременно, канализирането на определени колективни ресурси със сигурност ще изисква координиране на данъчните ставки и политики. Това означава, че България ще бъде принудена в една или друга степен да сближи данъчната си политика с тази на държавите от еврозоната. До сега обаче нашата страна се стараеше да избегне всякакви крачки в тази посока, стремейки се да запази екстремния вариант на плоско данъчно облагане на доходите и ниските ставки по корпоративното данъчно облагане. Шансовете на България нарастват Въвеждането на колективния бюджетен инструмент като цяло е допълнителен мотив за присъединяване на България към еврозоната. В този смисъл усилията България да се присъедини към валутно-курсовия механизъм две до края на годината имат реален смисъл. Трябва да се отбележи също, че се очертава известна промяна по отношение разширяването на еврозоната. Кандидатурата на България, а напоследък и официалната молба на Хърватска за присъединяване към валутно-курсовия механизъм две, се интерпретират не само в тясно икономически и монетарен контекст, но и като нарастване на политическото доверие в еврозоната и ЕС, особено на фона на неясните последици от очертаващия се неуправляем брекзит. Това означава, че шансовете на България да се присъедини към еврозоната нарастват.", "date": "2019.07.31", "title": " Еврозоната е в процес на мутация\t"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f-5/", "text": "България има история и е оцелявала, защото е отглеждала мъже, а не пеликанчета В кая на политическия сезон търсим Вежди Рашидов за коментар на значимите събития. Обръщаме се към него защото освен творец, той винаги има позиция по злобата на деня и не се притеснява да говори честно и без скрупули. Питаме за предстоящите избори, за това дали ГЕРБ ще успее да спечели отново доверието на избирателите. Рашидов отговаря и на въпросите ни за избора на нов главен прокурор и за протестите. Коментира и призивите на лидера на БСП Корнелия Нинова от Бузлуджа.  – Г-н Рашидов, моля ви, коментирайте приключващия политически сезон. Ще успее ли ГЕРБ да се възползва от енергията на европейските избори, при които буквално за дни обърна играта в своя полза?  – Смятам, че ГЕРБ продължава да бъде на гребена на вълната като партия, която стои стабилно на политическата сцена, монолитна е като маса и обединена около ценностите, които ясно и точно са изписани в устава на партията, както и в управленската програма на ГЕРБ. Уникалното е това, че химията, която съществува между обществото и лидера на партията, е все още много здрава и това работи. Тук ще си позволя да кажа, че аморфното в останалите партии и дори инфантилността в поведението на някои от тях засилва доверието на хората към ГЕРБ, защото това е партията, която гарантира и вдъхва чувство за сигурност и стабилност и създава усещането, че на този етап от развитието друга алтернатива няма. – Нали знаете, че когато няма истинска алтернатива, обикновенно се явяват популисти, които успяват да привлекат избирателите. Изключвате ли подобна възможност?   – Хората може да са податливи и да вярват на всякакъв популизъм, но инстинктът да усещат сигурността за своето съществуване е този инстинкт за съхранение, който ще доведе до следващ мандат за управление на ГЕРБ. Така че всичко е в ръцете на хората. А в живота е като на война – за ГЕРБ е валидна метафората, че малките поражения са винаги предпоставка за големи победи. И това говори, че партията е стабилна. Бяхме свидетели на тежки сценарии на хора, чиято основна дейност е рекетът и разработването на сценарии за подривна дейност и за дестабилизация на държавата. Така се създадоха скандали, които наричахме къде основателни, къде неоснователни и въпреки всичко се намериха сили и бързи реакции и правилни движения, които не само върнаха доверието, но и стабилизираха самата партия.Откровеността на ГЕРБ към избирателите изигра особено съществена роля. – Събитието на изтичащия политически сезон, а и на следващия е изборът на нов главен прокурор. Как си обяснявате протестите?  – Най-естественото нещо след като приключи един мандат е да бъде избран подходящ професионалист, принципен човек с характер за следващ мандат. В случая имаме класически български пример как един главен прокурор като господин Цацаров, който вдигна високо летвата на дейността на българската прокуратура, подкрепя професионализма на свой колега в името на приемствеността. Сотир Цацаров е изключителен професионалист, човек, който активира българската прокуратура, който има разбираем професионален речник с ясни послания към обществото, човек принципен, с характер. Логично е да застане зад друг прокурор, който като негов заместник беше под прожекторите дълго време и ние наблюдавахме как работи. Хубаво е да има приемственост. – Защо все пак бе издигнат само един кандидат, толкова ли нямаше професионалисти, които да конкурират Иван Гешев?  – Видима беше активността и яснотата в действията на Иван Гешев, той прилага закона като равен за всички. Неговата кандидатура събуди страха на едни хора, които не искат да има силен играч на терена. Става дума за една малка и креслива група, която когато се почувства ненахранена или игнорирана, се появява на показ с добре написани плакати и облива с крясъци цялата публична среда. Веднага се намират и услужливи медии, които лансират от сутрин до вечер тази клика. Не са ли това хора с физиономии от кръга „Капитал“ и от кръга „Прокопиев“, храненици на Сорос, на „Америка за България“ и на други донори, чиято единствена функция е да компрометират, да оплюят, да дестабилизират законните институции, да рекетират обществото с единствената цел и стратегия да се домогнат до власт и пари. – Какви са аргументите ви да твърдите, че протестиращите рекетират обществото, а целта им е да се докопат до власт и пари?  – Прочетох „Труд“, че идеолози и организатори на протестите срещу кандидатурата на новия главен прокурор са на държавна ясла с проекти от по 100 хиляди лева. Милите, да ги ожали човек. Това са хора на платения морал. Едва когато достигнат до държавната ясла, се успокояват техните души. Същите тези хора, наричащи себе си „красиви и умни“, хора, които нямат никакво значение за националната ни духовност и развитие, хора без ясни професии сами си зашиха емблемата на дежурни платени протестъри. Част от тези хубавци и умници в рамките на четири години крещяха под прозорците на министерството на културата. И днес вече те, станали чиновници, се разхождат като „незаобиколими фактори“ по коридорите на властта, като основната им дейност е да развиват своя личен туризъм по света с държавни пари. А можеха за две години поне едно пиронче да забият. А те – менте до менте, екскурзия до екскурзия. Какъв житейски пърформанс! – Има ли полезна формула, с която да се противодейства на този тип протести?  – Време е в България някой енергичен и достоен човек да създаде НПО срещу тази креслива и плачеща за власт посредственост. Смятам, че трябва да бъдат отбити от държавната хранилка тези хора и да си отидат по местата – там, където заслужават. Бих посъветвал премиера Борисов да си спомни постулата на Макиавели да държи враговете си близо до себе си, но никога вътре, защото червеите изяждат ябълката отвътре навън. А „добронамерените“ фондации, дори да се наричат американски, да спрат да помагат само на шайка паразити и тунеядци, чиято основна цел е да дестабилизират законни правителства и институции, да оплюват всеки достоен човек, разчитайки на някои грантаджийски медии, да съсипват човешки съдби, вместо да помогнат на себе си – най-малкото да финансират издигането на стена между САЩ и Мексико. Така ще са по-полезни, отколкото да помагат на България. Аман от такива помощници. България винаги сама си е помагала, защото е страдала от подобна мечешка помощ. А що се отнася до Сорос – неговата собствена родина не желае неговата помощ. България има история и е оцелявала, защото е отглеждала мъже, а не пеликанчета. Да се върнем към кандидата за нов главен прокурор – не го познавам, но виждам, че се задава висок професионалист, човек с характер и не виждам нищо политическо в неговите изказвания. Искрено му желая да устои на тази помия и да продължи напред, защото държавата ни има неистова нужда от хора с характери, които искат и могат да направят нещо за своята страна. А за професионалните протестъри – те са си такива, платени роби. Аз не съм имал случай да кажа нещо за тях и да не чуя: „Убиват свободата на словото“. Не са те тези, които ще кажат кой ще управлява държавата – има си закони и Конституция, която всички сме длъжни да съблюдаваме. Това е демокрацията. – Корнелия Нинова отправи поредни критики срещу правителството от Бузлуджа и обяви, че само БСП може да победи ГЕРБ. Може ли наистина социалистическата партия да победи ГЕРБ и да бъде алтернатива на настоящото управление?   – Корнелия Нинова все повече започва да ме притеснява с поведението си. Забелязвам, че с времето тя все повече възмъжава и все повече започва да губи женствеността в себе си. Много често се питам с тези популистки изцепки кого превъзбужда – осемдесетгодишните или седемдесетгодишните от електората. Или дълбоко си вярва, че младите ще u повярват. Апел, който не съдържа нищо – той е отправен към нищото. Проблемът на обществото е не кой ще победи ГЕРБ, а кой ще изпрати онези послания, които хората да разбират, да чуят онова, което желаят да чуят и най-важното – онова, което чуят – да бъде изпълнено. Хората искат по-добър бит, по-добър живот, по-добро заплащане, по-добри социални гаранции. И всичко това е труд. И докато ГЕРБ гарантира това, то дейността на госпожа Нинова се състои в омраза към ГЕРБ, в омраза към някои от своите, в омраза към неможенето да прави политика, в омраза към загубите на изборите. Единственото, което остана тя да обича, е може би Елена Йончева, която бе изпратена да получава висока европейска заплата, оревавайки орталъка с границата, оградите, със семейството на Делян Добрев и с нито едно обещание за българския народ. Нинова обича козичките, с които се снима, заиграването с мъките на хората и всякакъв такъв популизъм. Да се надяваме, че ще пропусне африканската чума. Хората на това не вярват. Хората имат нужда от работещи политици. Останалото е бошлаф. Нашият гост Вежди Рашидов е български скулптор, министър на културата в първите две правителства с премиер Бойко Борисов. В 44-ото Народно събрание е председател на Комисията по културата и медиите. Член-кореспондент на БАН от 2004 г. Има десетки изложби.", "date": "2019.07.31", "title": " Вежди Рашидов, председател на комисията по култура, пред „Труд“: Червеите  ядат ябълката  отвътре"}
{"url": "https://trud.bg/%d0%bf%d0%be-%d0%ba%d1%80%d0%be%d1%82%d0%ba%d0%be-%d1%81-%d0%ba%d0%bb%d0%b8%d0%bc%d0%b0%d1%82%d0%b8%d1%87%d0%bd%d0%b0%d1%82%d0%b0-%d0%bf%d0%b0%d0%bd%d0%b8%d0%ba%d0%b0-%d0%bc%d0%be%d0%bb%d1%8f/", "text": "Топ приоритет на Г-7 В последно време сме свидетели на масирана пропагандна война. Тя се води от елитите в Брюксел, Берлин, Париж и Лондон, които правят и невъзможното да обяснят на гражданите на Европа, че светът, видите ли, вече е на приключване. За да не „дойде краят на света“ елитите искат да променят коренно живота на милиони хора, които трябва да бръкнат в джоба си и да финансират тлъсто климатичната паника. Не казвам, че няма климатични промени – това би било невярно. Климатични промени е имало винаги в историята на планетата. Климатът се променя и в момента. Но няма достатъчно причини да смятаме, че сегашните климатични промени се дължат преимуществено на човешката дейност. По този въпрос трябва да има дискусия и научен анализ на обективни данни. А не политическо хълцукане и мрънкане, което цели не друго, а да посее паника сред хората, за да пожъне жълтички. Ама много жълтички. Новоизбраният председател на Европейската комисия Урсула фон дер Лайен се зарече, че „справянето“ с климатичните промени щяло да се превърне в топ приоритет на Европейския съюз. Емануел Макрон също се изкиха в този рефрен и обяви, че ще опита да превърне климатичните промени отново в „топ приоритет“, но този път на Г-7. Дори иначе симпатичният Борис Джонсън също запя в хора на климатичните паникьори и заяви, че Великобритания под неговото ръководство ще се фокусира върху климатичните промени. „Шампион на шампионите“ по темата обаче си остава Германия, където баварският премиер Маркус Зьодер в пристъп на, да го наречем вдъхновение, обяви, че борбата с климатичните промени трябвало да се запише и в Конституцията. Ти да видиш. Аз съм юрист и от години се занимавам с конституционно право, та от тази камбанария изпитвам професионално любопитство как би изглеждал един такъв конституционен текст. Нещо не ми го побира главата, но може аз да не съм в час. Все пак, да питам, кога да очакваме да предложат и конституционна разпоредба за борба с листните въшки? Те също са сериозен проблем, нека не се подценява. Въобще, определени кръгове превърнаха темата с климатичните промени от нещо строго научно, което тепърва се проучва, в нещо като факт, записан в камък. Нещо повече – в Щатите, например, вече са започнали да нападат и обругават учени, които извеждат данни, разклащащи „консенсуса“ за климатичните промени. Разбира се, правят го в Туитър и по Си Ен Ен. Особено съм възхитен от една от „иконите“ на климатичната паника в САЩ – Нийл де Грас Тайсън. Той е иначе колоритен телевизионен персонаж, астрофизик, който с талант може да „превежда“ на разбираем език сложни въпроси от астрофизиката. Но да разбираш от астрофизика и да разбираш от климат са две генерално различни неща. Да вярваш на астрофизик относно климата е като да идеш при стоматолог да ти оперира главата. Формално и стоматологът, и неврохирургът са лекари, нали? Ама не бихте дали на зъболекар да ви пипа мозъка. Тогава защо един астрофизик е водещ коментатор по темата с климата? Мистерия. Някой ще каже, че много хора, които не са специалисти говорят за климата. Включително и аз това правя в момента – юрист съм, пък се занимавам с климата. Има разлика обаче. Тя е в това, че аз коментирам политическите аспекти на въпроса с климатичните промени. Има си учени, които цял живот се занимават с това – те трябва да го говорят научно по темата с климата. Понеже обаче те не говорят по този въпрос, а публично се чуват само „аргументи“ от страна на елитите, то смятам, че политически всички имаме право на позиция по тази тема. Иначе какво става – едни неексперти по климата казват на други неексперти, че трябва да променят коренно живота си, за да отговорят на климатичните промени. Същевременно неекспертите, които ни казват как да живеем, ни казват, че и нямаме право дори да имаме мнение по този въпрос. От къде на къде? Понеже говорим за „експерти“ по климатичните промени – водещ такъв стана една 16-годишна ученичка от Швеция. Грета Тунберг се превърна в медиен феномен, защото елитите имат нужда да закачат някого като брошка на климатичния си ревер. Превърнаха я в световна атракция, разнасят я като циркова мечка от студио на студио, политици се здрависват с нея, Си Ен Ен хълца по нейн адрес на всеки кръгъл час, страниците на Ню Йорк Таймс са толкова мазнички по нейн адрес, че сякаш с мас са намазани. Някой е наплашил това дете, че едва ли не Земята ще изчезне утре, и тя реагира според възможностите си. Тук обаче става особено грозничко – Тунберг е дете със синдром на Аспергер, което е заболяване от аутистичния спектър. Освен това е диагностицирана с обсесивно-компулсивно разстройство и с избирателен мутизъм. Тя бива използвана по най-грозния начин именно заради уврежданията си. Това е не просто неетично от страна на медиите и публичните говорители. Това е престъпно. Разбира се, че един човек със синдром на Аспергер има право на мнение и позиция по важните обществени въпроси. Но когато става дума за дете, особено за дете, което е уязвимо, медиите и публичността имат отговорност да не се възползват и трупат собствени дивиденти на неин гръб. Разбира се, елитите намериха как да компенсират нея и близките u заради брутална климатична експлоатация. Тунберг ще участва, не знам защо, на срещи на високо равнище на ООН в Ню Йорк и Сантяго. Понеже не иска да лети със самолет до тези две дестинации, заради ефекта на самолетите върху климата, елитите u намериха свръх-луксозна яхта, с която ще преплава Атлантика до Ню Йорк, а оттам ще се „спусне“ до Чили за срещата в Сантяго. За целта ще пропусне една година от средното си образование, защото шетането с луксозна яхта по света си е времеемко начинание. С други думи тази 16-годишна ученичка, която елитите превърнаха в „топ експерт“ по темата с климата, ще прекара една година на луксозна яхта обикаляйки света, вместо в училище. Пък за какво u е да учи, а? Елитите вече са уредили живота u, стига да продължава да обслужва интересите им в процеса по всяване на световна климатична паника. Толкова по въпроса с „експертизата“ по темата с климата. Какъв им е интересът на елитите да пропагандират климатичните промени? Просто – контрол. Под претекста на климатичните промени се реализират мащабни размествания на пластовете в редица общества. Затриват се цели отрасли на икономиката като добива на въглища. Фосилните горива са под обсада, а старите коли са пред забрана. Ефектите от това са грандиозни – по-скъпи винетки, екотакси и специални данъци са само началото. Така милиони хора ще харчат много повече от личния си джоб, а това са пари, които ще идат при „борещите се“ с климатичните промени елити. Вече върви и друг интересен сюжет. Наскоро една от нашите национални телевизии излъчи репортаж как заради климатичните промени ще се засили миграционният натиск над Европа. С други думи, понеже малко мигранти влязоха в Европа в последните години, вече трябва да сме готови и „климатични бежанци“ да приемем. Щяло да става още по-топло в Африка и Близкия изток, където винаги е било топло, и затова ще дойдат много мигранти в Европа и ние няма какво да направим по въпроса, приемаме ги и толкова. Това внушение е ужасяващ цинизъм, но вече се прокрадва активно не само на Запад, но и у нас. Като цяло климатичните промени са удобен инструмент на елитите да всяват паника и страх. Те винаги ще имат нужда от някоя тема, която е достатъчно абстрактна и сложна, но играе по тънките човешки емоции, за да отвличат вниманието ни от истинските проблеми. Докато Брюксел си играе на световен климатичен полицай, в редица държави замърсяването на реките се превръща в катастрофа, въздухът е мръсен, а рециклирането е изтикано в периферията на екологичната политика. Всичко това, за да има ресурс за климатичните промени. Според мен е необходимо обръщане на пирамидата. Повече пари за рециклиране, повече пари за почистване на въздух, води и почви и по-малко за научни теории, по които нито има консенсус, нито има яснота какъв би бил ефекта дори и всички да спрем да караме коли и да се возим в самолети.  С климатичната паника трябва по-кротко, моля. И вместо нея е хубаво да започнем да решаваме реалните си проблеми, вместо виртуалните такива, които е напълно възможно да се окажат живи единствено в кухите глави на някои европейски лидери.", "date": "2019.07.31", "title": " По-кротко с климатичната паника, моля!\t"}
{"url": "https://trud.bg/%d0%bf%d0%b8%d1%8f%d0%bd%d0%b0-%d1%88%d0%be%d1%84%d1%8c%d0%be%d1%80%d0%ba%d0%b0-%d1%81-183-%d0%bf%d1%80%d0%be%d0%bc%d0%b8%d0%bb%d0%b0-%d0%b0%d0%bb%d0%ba%d0%be%d1%85%d0%be%d0%bb-%d0%b8%d0%b7%d1%82/", "text": "Пияна шофьорка изтрезнява в полицейския арест в Нова Загора, след като е била заловена да управлява автомобил с 1,83 промила, съобщиха от ОД на МВР-Сливен. Проверката е извършена посред бял ден – на обяд на 30 юли, на третокласен път в землището на града. Дамата е седяла зад волана на „Ауди А3“. Подобни резултати от теста досега били отчитани само при мъже, казаха служители на реда. 41-годишната нарушителка ще бъде изправена пред съда по бързото производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.31", "title": " Пияна шофьорка с 1,83 промила алкохол изтрезнява в ареста"}
{"url": "https://trud.bg/%d1%81%d0%bf%d0%b5%d1%86%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b8%d0%bc%d0%b0-%d0%b4%d0%be%d1%81%d1%82%d0%b0%d1%82%d1%8a%d1%87%d0%bd%d0%be-%d0%b4%d0%be/", "text": "Специализираната прокуратура разполага към момента с достатъчно доказателства за привличане към наказателна отговорност за кибертероризъм на собственика на „ТАД Груп“ Иван Тодоров и двама от служителите във фирмата. Иззети са компютърни конфигурации, мобилни телефони, флаш памети, сървъри, назначени са експертизи. Събрани са свидетелски показания, повечето от които на служители на фирмата „ТАД Груп“. Анализът на доказателствата сочи, че крайната цел на престъпната дейност на обвинените лица е била създаване на нестабилност в страната, реакция срещу действащата политическа система и правителството, всяване на смут и страх сред населението. Едновременно с това – разстройване работата на Националната агенция по приходите, на други институции, фирми и дейности – нещо, което по отношение на НАП вече е налице. В събраните материали по делото се съдържат факти, според които около две седмици преди задържането на служителя в „ТАД Груп“ Кристиян Бойков, източените от информационната база на НАП данни са били предоставени на български и чуждестранни медии. Анализът на компютърните конфигурации показва, че е имало скрит чат през приложението „Телеграм“ между един от обвиняемите и собственика на сайта „Биволъ“ Атанас Чобанов, по който данните, копирани от НАП са му били предоставени. Налице са данни, че е била копирана информация за лица на висши ръководни постове в държавата, за застрахователна компания, популярна хазартна игра. Вчера и днес са разпитани и служители на Националната агенция за приходите. От разпитите стана ясно, че са копирани данните на над 5,1 млн. български граждани. Това са ЕГН-та, различни комбинации от цифри, регистрационни номера на моторни превозни средства – най-различни данни, с които НАП е редно да разполага. Тези данни са копирани от лицата, които са привлечени към наказателна отговорност и са предоставени на различни сайтове. Към момента собственикът на „ТАД Груп“ Иван Тодоров, както и двамата обвинени служители във фирмата отказват да съдействат на разследването по какъвто и да е начин в т.ч. – да предоставят паролите, с които да бъде декриптирана информацията, съдържаща се в компютрите, иззети при претърсванията в офиса на фирмата. Специализираната прокуратура поиска делото по мярката за неотклонение на Иван Тодоров да се гледа при закрити врата заради наличието на чувствителна информация за лица, институции и фирми. Съдът не прие искането и заседанието протече открито. Очаква се съдът да се произнесе с определение около 19 ч. днес.", "date": "2019.07.31", "title": " Спецпрокуратурата има достатъчно доказателства, за да обвини в кибертероризъм Иван Тодоров и двама негови служители"}
{"url": "https://trud.bg/%d0%b3%d0%b5%d1%80%d0%b1-%d0%bd%d0%be%d0%bc%d0%b8%d0%bd%d0%b8%d1%80%d0%b0-%d0%b8%d0%ba%d0%be%d0%bd%d0%be%d0%bc%d0%be%d0%b2-%d0%b7%d0%b0-%d1%82%d1%80%d0%b5%d1%82%d0%b8-%d0%bc%d0%b0%d0%bd%d0%b4%d0%b0/", "text": "Направиха 17 номинации за общински съветници На номинационно събрание общинската организация на ПП ГЕРБ Банско с пълно единодушие издигна Георги Икономов за трети мандат кмет на общината. Делегатите гласуваха и номинацията на Петър Галчев, общински съветник от партията за кмет на Добринище. Бяха направени и седемнайсет номинации за общински съветници. Сред тях има и нови лица, които не са в настоящия минипарламент. Сред тях е известният ендо­кринолог проф. Румен Пандев, който е от гражданската квота на партията, директорката на СУ „Неофит Рилски” Елеонора Барякова, както и Димитър Проданичин, Емил Терзиев и Десислава Клечерова, всички от Банско. Няма изненада при номинирането на Икономов, защото той два мандата успешно управлява, обнови напълно облика на Банско и на всички избори местната структура на ГЕРБ показва най-добри резултати. Икономов като кмет първи мандат завари в доста окаяно състояние курорта – имаше проблеми с водата, с тока, улиците бяха разбити, нямаше градоустройствен план. Стъпка по стъпка той се захвана и реализира тежкия воден цикъл на града за 90 млн. лева. Оправи улиците на града и този процес още продължава, сложи в ред административните дела в общината, преписките. Поведе и битка със сивия сектор в хотелиерството, въведе таен клиент от общината, за да се изловят онези, които не искат да плащат данък легло. Днес визията на Банско е тотално променена и курортът се превърна заслужено в световна марка за добър туризъм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.31", "title": " ГЕРБ номинира Икономов за трети мандат кмет на Банско (обзор)"}
{"url": "https://trud.bg/%d0%b3%d0%b0%d0%bb%d1%8f-%d0%b4%d0%b8%d0%bc%d0%b8%d1%82%d1%80%d0%be%d0%b2%d0%b0-%d0%bd%d0%b0%d0%bf-%d0%b3%d0%be%d1%80%d0%b0%d0%bd%d0%be%d0%b2-%d0%b8%d1%81%d0%ba%d0%b0-%d0%be%d1%82-%d0%bc%d0%b5%d0%bd/", "text": "„Оставката е най-лесното нещо. Владислав Горанов иска от мен решения, а не оставка“, това заяви шефката на НАП Галя Димитрова по повод това, че е била в отпуска по време на хакерската атака срещу Агенцията и не я е прекъснала. „Подценихме възможността за хакерски атаки и тези уязвимости ще бъдат сведени до минимум“, каза още тя. „Извинявам се на всички засегнати от атаката. Удърът беше насочен срещу НАП, но засегнати от това престъпление са хората. Оценявам усилията на колегите си, че в обстановка на стрес те продължават да изпълняват задълженията си“, каза шефката на Агенцията по проходите. По думите й, това, което се случи, няма да демотивира агенцията и те ще работят за по-добри електронни услуги и отворени за клиентите. „Ще информираме хората какви действия да предприемат. Ще сведем до минимум уязвимостта на ИТ инфраструктурата на НАП“, каза Димитрова. Според нея тече пълен одит на всички информационни системи и стрес тестове на системите от външна фирма. Разследват и дали вътрешен човек е имал достъп до системата. Тя е поискала оставка на ръководителя на звеното за информационна сигурност в НАП. Според банки и кредитни институции няма пряка заплаха за имуществото на хората с изтекли данни. Не сменяйте лична карта, каза още шефката на НАП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.31", "title": " Галя Димитрова, НАП: Горанов иска от мен решения, а не оставка"}
{"url": "https://trud.bg/%d0%bf%d0%b0%d0%b2%d0%b5%d1%82%d0%b0-%d0%b2%d1%8a%d1%80%d1%85%d1%83-%d0%bd%d0%b0%d1%85%d0%be%d0%b4%d0%ba%d0%b0%d1%82%d0%b0-%d0%bd%d0%b0-%d1%83%d0%bb-%d0%bc%d0%b0%d0%bb%d0%ba%d0%be-%d1%82/", "text": "Ремонтът няма да се забави, съобщи Чобанов Откритата археологическа находка на най-малката уличка в столицата няма да забави нейния ремонт. Това съобщи зам.-кметът на София доц. д-р Тодор Чобанов. На място е открит ъгъл на стена от късноосманската епоха от края на XVIII или началото на XIX век.  Археологията ще бъде консервирана и върху нея ще има паваж, като все още се обмисля дали мястото да бъде маркирано с различен цвят настилка. “Безспорно улицата е изключително важна за столичани и гостите на града. На нея правим изключително скромен ремонт на стойност 130 хил. лв. Новите настилки ще са от жълти павета горе и сиви гранитни долу. Районът бе много опасен зимно време заради заледяване”, заяви още Чобанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.31", "title": " Павета върху находката на ул. „Малко Търново”\t"}
{"url": "https://trud.bg/%d1%81%d0%b0%d1%89-%d0%bf%d0%be%d0%b7%d0%b4%d1%80%d0%b0%d0%b2%d0%b8%d1%85%d0%b0-%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d1%84-16-%d0%be%d0%b1%d0%b7%d0%be%d1%80/", "text": "За военната ни модернизация  Държавният департамент на САЩ публикува официална позиция, в която поздравява премиера Бойко Борисов за решението на правителство да закупи 8 изтребителя Ф-16 Блок 70. „Страната поздравява премиера Бойко Борисов и българското правителство за ангажимента да модернизира военните си чрез придобиването на тези високо способни, оперативно съвместими самолети на НАТО. Очакваме с нетърпение да работим с България и да засилим дългосрочното си стратегическо партньорство”, пише държавният департамент на САЩ в своята официална уебстраница. Междувременно на днешното правителствено заседание Борисов поздрави Министерството на отбраната, Министерството на финансите и Министерството на енергетиката работата.  „Сега финансовото министерство довършва работата си по въпроса”, уточни той. „Наслушахме се на глупости, но мисля, че никой не би си помислил извън България, че сме били подвластни на лобизъм и корупционни сделки. Въпреки враждебната обстановка, ви поздравявам за куража, силата и търпението”, каза той на министрите. „Изтърпяхте много, но оценката на Департамента на САЩ мисля, че е достатъчно ясна”, отсече премиерът и допълни: „Съжалявам, че партньорите ни в дясно нито един път не се опитаха да ни защитят”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.31", "title": " САЩ поздравиха Борисов за Ф-16 (обзор)"}
{"url": "https://trud.bg/%d0%be%d0%b6%d1%8a%d0%bd%d0%b0%d1%85%d0%b0-%d0%bd%d0%b8%d0%b2%d0%b0-%d1%81-375-%d0%ba%d0%b8%d0%bb%d0%be%d0%b3%d1%80%d0%b0%d0%bc%d0%b0-%d0%ba%d0%b0%d0%bd%d0%b0%d0%b1%d0%b8%d1%81-%d0%ba%d1%80%d0%b0/", "text": "Нива с канабис, закътана в местността Кръстилски връх, в землище на с.Палат, общ.Струмяни, откриха полицаи при своя акция. Униформените ожънаха засадени около 150 бр. зелени, тревисти растения, които след направен полеви тест са реагирали положително на канабис. Общото тегло на марихуаната е около 375 килограма. В местността Ганиица, землище на с. Сливница, общ.Кресна, са открити още 5 бр. тревисти растения, също засадени в ничия земя. След направен полеви тест са реагирали положително на канабис с общо тегло около 1,25 килограма. По случаите са образувани досъдебни производства. Работата продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.31", "title": " Ожънаха нива с 375 килограма канабис край Струмяни"}
{"url": "https://trud.bg/%d0%bd%d0%be%d0%bc%d0%b8%d0%bd%d0%b8%d1%80%d0%b0%d0%bd%d0%b0%d1%82%d0%b0-%d0%b7%d0%b0-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%bd%d0%b0-%d1%81%d0%b0%d1%89-%d1%83-%d0%bd%d0%b0%d1%81-%d0%b1/", "text": "Обвързаност, сътрудничество и борба с корупцията са трите приоритета на номинираната за поста на посланик на САЩ в България Херо Мустафа. Тя ги изложи по време на   си в Комисията за международни отношения към Сената във Вашингтон. Мустафа, която е от кюрдски произход и е дългогодишен дипломат от кариерата, отбелязва, че основен ангажимент на поста за нея била сигурността на американските граждани – били те туристи или постоянно живеещи у нас. „Един от начините, по които България може да стане по-привлекателна за американския бизнес е чрез по-голяма прозрачност и по-добри механизми за управление и контрол на компаниите”, казва Мустафа пред сенаторите, като подчертава, че ще се бори за това американските фирми да работят при равни условия на нашия пазар. Тя не пропусна да коментира и енергийната тема. „България внася повечето от енергията си от Русия, включително почти всичкото си ядрено гориво и природен газ, което повдига множество въпроси от естеството на икономиката, енергийната сигурност и сигурността на НАТО. Ако бъда избрана, ще подкрепям усилията на България да диверсифицира енергийните си доставки и да укрепва енергийното сътрудничество в региона и специално интерконектора с Гърция”, заяви пред Сената Мустафа. Кандидатката за поста на посланик на САЩ в България е категорична, че ще работи с България за борба с корупцията и налагане на върховенството на закона. „България демонстрира ангажираност към реформата и е направила определени стъпки, за да изгради по-отворено, приемащо и проспериращо общество. Въпреки това, обаче, има още работа за вършене”, подчертава дипломатът. Посочва и къде, като изразява готовност да работи за гражданското общество, медийната свобода и независима съдебна система.", "date": "2019.07.31", "title": " Номинираната за посланик на САЩ у нас: България се бори с корупцията, но има още работа за вършене"}
{"url": "https://trud.bg/%d0%b6%d0%b5%d0%bd%d0%b0-%d1%83%d0%b4%d0%b0%d1%80%d0%b8-%d1%81-%d0%b1%d1%80%d0%b0%d0%b4%d0%b2%d0%b0-%d0%bc%d1%8a%d0%b6-%d0%bf%d1%80%d0%b8-%d1%81%d0%ba%d0%b0%d0%bd%d0%b4%d0%b0%d0%bb-%d0%b7%d0%b0%d1%80/", "text": "Скандал заради деца завърши в областната болница в Сливен, съобщиха от полицията. Пострадал е 43-годишен мъж, който е приет с рана на крака, причинена от брадва. Инцидентът станал на 30 юли в сливенското село Селиминово. Между две фамилии, които живеели в съседство, за пореден път избухнал скандал заради децата им. Едните твърдели, че децата на другите бият техните. Ответната страна пък обвинявала, че било съвсем обратното. Толкова се скарали, че започнали да се бият. 32-годишна жена грабнала брадвата и ударила мъжа от групата на опонентите. От полицията уточниха, че пострадалият е оставен за лечение в болницата, няма опасност за живота му. По случая се води досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.31", "title": " Жена удари с брадва мъж при скандал заради деца"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%be%d1%81%d0%b2%d0%be%d0%b1%d0%be%d0%b4%d0%b8-%d0%be%d1%82-%d0%b4%d0%bb%d1%8a%d0%b6%d0%bd%d0%be%d1%81%d1%82-%d0%bf%d0%bb%d0%b0/", "text": "Със 120 гласа“, 3 – „против“ и 3 – „въздържал се“ депутатите приеха оставката на председателя на Комисията за противодействие на корупцията и отнемане на незаконно придобито имущество (КПКОНПИ) Пламен Георгиев. Георгиев е депозирал молбата си за освобождаване от длъжност днес, а депутати включиха точката като извънредна в днешното си пленарно заседание. Въпреки че Пламен Георгиев дойде в пленарната зала, нямаше дебат по подадената оставка. Пламен Георгиев излезе в дълъг отпуск още през месец април тази година, след като прокуратурата и НАП стартираха проверка срещу него. Причина за нея стана терасата му с площ от 186 кв. м, която Георгиев не е декларирал, въпреки че е вписана в нотариалния му акт. Имотът на Георгиев стана част от разразилия се скандал „Апартаментгейт“, който доведе до редица оставки от публични длъжности на замесените в него. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.31", "title": " Парламентът освободи от длъжност Пламен Георгиев"}
{"url": "https://trud.bg/%d0%bc%d0%b0%d1%80%d0%b8%d0%b0%d0%bd%d0%b8-%d1%81%d0%b5-%d1%81%d0%b1%d0%be%d0%b3%d1%83%d0%b2%d0%b0-%d1%81-%d0%bb%d0%b5%d0%b2%d1%81%d0%ba%d0%b8/", "text": "Давиде Мариани се сбогува с „Левски“. Швейцарецът използва личния си профил в Instagram, за да благодари на бившите си съотборници и феновете на тима. „Беше невероятно! Благодаря, „Левски“! Благодаря, София! Една година, пълна с емоции, падения и възходи. Специални благодарности на моите съотборници, персонала и ръководството на клуба. Към феновете – вие сте просто невероятни. Никога няма да забравя и всички в София“, написа халфът. Очаква се новият му отбор да е „Шабаб Ал Ахли“ (Дубай). Трансферната сума, която ще получат „сините“, остава вече назованата – 1,5 милиона евро. Според информациите Мариани ще заработва по над 1,2 млн. евро на година в арабския клуб. Това прави по 100 хил. евро на месец.", "date": "2019.07.31", "title": " Мариани се сбогува с „Левски“"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d1%88%d0%b5%d1%84-%d0%bd%d0%b0-%d0%ba%d0%bf%d0%ba%d0%be%d0%bd%d0%bf%d0%b8-%d0%be%d1%82%d0%b4%d0%b0%d0%b2%d0%bd%d0%b0-%d0%b1%d1%8f%d1%85-%d0%b2%d0%b7%d0%b5/", "text": "Отдавна бях взел решението да подам оставка. Това каза пред журналисти бившият председател на КПКОНПИ Пламен Георгиев,  . „Днес получих приключване на данъчната ревизия, която констатира, че всичко е наред. Отдавна бях взел решението да си подам оставката. За мен да бъда на такава позиция не е самоцел. Единият мотив е личен. Семейството ми беше подложено на един невероятен тормоз от някои медии. Другата причина е, че не искам една хиперболизирана тераса, която беше едно абсолютно безумие да се отрази по някакъв начин на работата на комисията. Дай Боже час по-скоро да се избере ново ръководство и да продължи и надгради това, което вече сме постигнали“, каза още Георгиев. Георгиев посочи, че не се е срещал с премиера Бойко Борисов и че не е съгласувал оставката си с него. Като грешка той отчете лошата комуникация с медиите.“Моята оставка беше написана, затова тя беше подадена толкова бързо“, обясни още той. „Радвам се, че в крайна сметка името ми е изчистено“, допълни още Георгиев. Според него следващият председател на комисията трябва да е решителен човек. „Дано не се изплаши от това, което се случи на мен. Целият проблем дойде от това, че аз държах тази тераса да се включи в нотариалния акт, за да мога да плащам данъци“, допълни още Георгиев. Според него оттам е дошъл проблемът. „Дано следващият председател на комисията да е готов да продължи това, което аз започнах и да е готов да удържи на един изкуствено създаден натиск срещу него“, каза още Георгиев. Той посочи,ч е не е се уплашил, но мисли и за семейството си, и за комисията. „Един такъв безумен скандал се пренася върху комисията“, обясни още бившият председател на КПКОНПИ. Според него след оставката му ще се успокои ситуацията в Антикорупционния орган. Във връзка с кандидатурата на Иван Гешев за главен прокурор, Георгиев посочи, че той е професионалист.", "date": "2019.07.31", "title": " Бившият шеф на КПКОНПИ: Отдавна бях взел решението да подам оставка"}
{"url": "https://trud.bg/%d0%b7%d0%b0%d0%b3%d1%80%d0%be%d0%b1%d0%b8%d1%85%d0%b0-%d1%83%d0%b1%d0%b8%d1%82%d0%be-%d0%bf%d1%80%d0%b0%d1%81%d0%b5-%d0%be%d1%82-%d0%bb%d0%be%d0%b2%d0%b4%d0%b6%d0%b8%d1%8f-%d0%b1%d1%80%d0%b0%d0%ba/", "text": "Ловец от Смядово на 56 г. е установен да ловува незаконно в землището на града, съобщиха от полицията. Бракониерът, отстрелял диво прасе, но то му било отнето, а сега може да се прости и с оръжието си. Сигнал за нарушителя до полицията подали служители на ДГС-Смядово във вторник след 21:20 часа. Мобилният контролен екип на Североизточното държавно предприятие обхождал района по график и около 20 часа горските стражари чули изстрел и се насочили по посоката на звука. Открили ловец от дружината в Смядово, който обаче не представил разрешително за лов. Служителите на екипа задържали авджията и подали сигнал на телефон 112. Уведомили ръководството на СИДП и стопанството. Претърсен е района и е намерен труп на дива свиня с огнестрелна рана. От трупа са взети проби за чума и е загробен, вместо да се озове в хладилника на авджията. При проведените процесуални действия е установено, че мъжът със законна ловна карабина е убил животното. Започнато е досъдебно производство.", "date": "2019.07.31", "title": " Загробиха убито прасе от ловджия – бракониер"}
{"url": "https://trud.bg/%d0%b2%d0%b0%d1%81-%d0%be%d1%82%d0%bc%d0%b5%d0%bd%d0%b8-%d1%81%d0%bf%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-%d1%81%d1%82%d1%80%d0%be%d0%b5%d0%b6%d0%b0-%d0%bd%d0%b0-%d0%bd%d0%b5%d0%b1/", "text": "Върховният административен съд отмени спирането на строежа на небостъргача „Златен век” в квартал „Лозенец”. Решението е взето от тричленен състав и не е окончателно. Строежът на фирма „Артекс“ беше спрян от строителния контрол след скандала „Апартаментгейт“ с евтините жилища за властта. „Златен век“ беше спрян, тъй като според строителния контрол в него са допуснати редица нарушения, които не отговарят на получените строителни книжа. Съдът приема, че нарушения има, но спирането на целия проект е прекалено тежко наказание и трябва да се спрат само отделни части от строежа.", "date": "2019.07.31", "title": " ВАС отмени спирането на строежа на небостъргача „Златен век”"}
{"url": "https://trud.bg/%d0%b0%d1%80%d1%85%d0%b8%d1%82%d0%b5%d0%ba%d1%82-%d0%bc%d0%be%d0%bd%d1%82%d0%b8%d1%80%d0%b0-%d0%bb%d1%8e%d0%bb%d0%ba%d0%b0-%d0%bd%d0%b0-%d0%b3%d1%80%d0%b0%d0%bd%d0%b8%d1%86%d0%b0%d1%82%d0%b0-%d0%bc/", "text": "Архитектът Роналд Раел от Калифорнийския университет монтира розова люлка от двете страни на оградата, разделяща Мексико и САЩ, предават от Тhe Washington Post. Десетки деца се втурнаха да се люлеят, а видеото, заснело играта им, събра милиони гледания за отрицателно време. Концпецията на нетрадиционната инсталация има за цел да промени възгледите и обстановката около границата, главно заради назрелия дебат за емигрантите. Мексикансият актьор Маурисио Мартинес първи сподели клипчето с люлката в Twitter, а към него написа: „Един красив начин да се припомни, че всички сме свързани: това, което се случва от едната страна на границата, неминуемо влияе на случващото се от другата страна“.", "date": "2019.07.31", "title": " Архитект монтира люлка на границата между Мексико и САЩ (ВИДЕО)"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-68-%d0%b3%d0%be%d0%b4%d0%b8%d1%88%d0%b5%d0%bd-%d1%81-%d0%bd%d0%b0%d0%b4-40-%d0%b3%d1%80%d0%b0%d0%bc%d0%b0-%d0%ba%d0%be%d0%ba%d0%b0%d0%b8%d0%bd-%d0%b8-%d0%b2/", "text": "68-годишен мъж е задържан от полицията в Разград с 43,40 грама кокаин. Наркотичното вещество е намерено при претърсване на автомобила му „Мерцедес”, който бил спрян за проверка към 18,40 часа във вторник в село Ушинци. Водачът от село Ясеновец Матьо М. имал в колата си и електронна везна. Към момента това е най-възрастният мъж, задържан заради наркотици в района на Разградско. Според една от работните версии кокаинът е бил предназначен за клиенти от селото му, което се слави с богатите си фамилии, големи палати и скъпи возила. Преди време жени от района изкарваха сериозни финансови средства с т.н. „алоджийство”, познато още и като „булки по интернет”. Жени от всякакви възрасти си намираха в сайтове чужденци, представяйки се на млади и ограбени от живота девици.  Обещаваха да им пристанат, а подмамените мъже пращаха пари, за да им помагат да се справят с житейски несгоди. Подпомагането продължаваше доста време, като булките все не можеха да заминат за страната на зажаднелия за любов мераклия, лековерно хванат в измамна схема. През годините имаше жени, изкарали и по над 300 000 лв., мамейки десетки мъже от къде ли не. Много от тях застанаха пред съда за недекларирани доходи и съответно неплатени данъци. Не е изключено след залеза на този бизнес, сега в региона да се правят опити за други видове дейност отвъд закона. Хванатият с кокаина пък преди се бил занимавал с цигари без бандерол, а някога и със спекула. От Апелативна прокуратура във Варна съобщиха, че мъжът е привлечен като обвиняем. Ще бъде задържан и за срок от 72 часа, след което ще иска от съда да го остави в ареста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.31", "title": " Хванаха 68-годишен с над 40 грама кокаин и везна в колата"}
{"url": "https://trud.bg/%d0%b1%d1%8e%d0%b4%d0%b6%d0%b5%d1%82%d1%8a%d1%82-%d0%bd%d0%b0-%d0%b2%d0%b0%d1%80%d0%bd%d0%b0-%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0-%d0%bf%d1%80%d0%be%d1%84%d0%b8%d0%bb%d0%b0%d0%ba/", "text": "251 деца получиха здравна помощ по три общински програми, съобщиха от дирекция „Здравеопазване“ в местната администрация. При 89 малчугани след преглед е установено наднормено тегло, като 19 от тях са със затлъстяване. По програмата „Аз успявам“, която се реализира от „Медицински център за рехабилитация и спортна медицина 1 – Варна“, децата са провели индивидуални оздравителни програми, включващи двигателен режим и контрол на дневния прием на калории. В програмата за профилактика и лечение на гръбначни изкривявания до момента са се включили 112 подрастващи. При всички са установени леки изкривявания, а при 14 хлапета – и плоскостъпие. Назначени са им консултации, стелки и стабилизиращи корсети, както и курс по гимнастика. Почти изпълнена е квотата по третата детска здравна програма – „Хипотерапия и рехабилитация на деца с увреждания и проблеми в развитието“. Тя се провежда дебютно в конна база „Виница“. 50 хлапета вече са се възползвали от възможността да се лекуват безплатно чрез езда и общуване с коне под надзора на невролог и психолог. Тази година с 436 000 лв. от местния бюджет по общо 17 общински програми за обществено здраве скрининг и профилактика на социалнозначими заболявания могат да си направят 6500 възрастни и 2400 подрастващи жители на община Варна.", "date": "2019.07.31", "title": " Бюджетът на Варна финансира профилактиката на близо 9000 души\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%ba%d0%b0%d0%bc%d0%b1%d0%b8%d1%82%d0%be%d0%b2-%d0%be%d1%81%d0%b8%d0%b3%d1%83%d1%80%d0%b8-%d0%bd%d0%be%d0%b2-%d0%b1%d0%be%d0%ba%d1%81%d0%be%d0%b2-%d1%80%d0%b8/", "text": "Нов боксов ринг е на разположение на спортистите в Благоевград. Той е осигурен от Община Благоевград, а целта е да се предоставят по-добри условия за местните клубове. Рингът е копие на една от площадките за бокс в „Спортен център Пулев“. Той е ситуиран в зала „Орфей“ в парк „Македония и е с размери 5×5 м. Настилката е изработена от висококачествен материал, с дебелина 4 см., която намалява риска от контузии по време на мач. Рингът ще може да бъде използван от всички боксови клубове, като предстои да се изготви и конкретен график. „До момента в Благоевград нямаше подобен ринг. Благодарим на кмета д-р Атанас Камбитов за предоставените условия“, коментира отец Андон Шавулев, президент и треньор на БК „Пирин“. През 2014 година Община Благоевград осигури и ринг с олимпийски размери, който се ползва за състезания. Същият ще бъде на разположение на спортистите през месец октомври, когато в Благоевград предстои да се проведе отборно първенство за мъже. С осигуряването на подходящи условия, Община Благоевград цели да насърчи физическата активност сред младите хора и развитие на спорта в областния център.", "date": "2019.07.31", "title": " Кметът Камбитов осигури нов боксов ринг, копие на ринга на Кубрат Пулев, на спортистите в Благоевград (СНИМКИ)"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0%d0%bc%d0%b8%d0%bd%d0%b0%d0%b2%d0%b0-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%b2-%d1%81%d0%b5%d0%b2%d0%b5%d1%80/", "text": "Министър-председателят Бойко Борисов ще бъде на посещение в Република Северна Македония на 1 август. Това съобщиха от правителствената информационна служба. В Скопие премиерът Бойко Борисов и министър-председателят на Република Северна Македония Зоран Заев ще отбележат втората годишнина от подписването на Договора за приятелство, добросъседство и сътрудничество между двете страни и честване на събития и личности от общата ни история – Илинденско-Преображенското въстание и Гоце Делчев. Договорът между България и Република Северна Македония беше подписан през 2017 г., с което се даде тласък на устойчивото изграждане на приятелските и добросъседските отношения. Документът е основа за засилването на сътрудничеството, за разширяването на транспортните връзки и комуникации, за улесняване на контактите между гражданите на двете страни. Министър-председателите Бойко Борисов и Зоран Заев ще проведат двустранна среща, на която ще обсъдят напредъка на партньорството в двустранен и многостранен план. Двамата премиери ще участват в церемонията по полагане на цветя пред гроба на Гоце Делчев в църквата „Св. Спас“ в Скопие. В столицата на Република Северна Македония министър-председателят Бойко Борисов ще проведе среща и с президента Стево Пендаровски. В Дойран двамата правителствени ръководители Бойко Борисов и Зоран Заев ще открият възстановения паметник на полковник Константин Каварналиев. При посещението си в Република Северна Македония премиерът Борисов ще бъде придружаван от заместник министър-председателя и министър на външните работи Екатерина Захариева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.31", "title": " Борисов заминава на посещение в Северна Македония"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%bc%d0%b0%d1%81%d0%be%d0%b2%d0%be-%d0%ba%d0%bb%d0%b0%d0%bd%d0%b5-%d0%bd%d0%b0-%d0%bf%d1%80%d0%b0%d1%81%d0%b5%d1%82%d0%b0%d1%82%d0%b0-%d0%b2-%d0%b4%d0%b2/", "text": "Масово клане на прасетата в дворовете край Монтана и Бойчиновци започва през август. Всички свине в домашните стопанства трябва да бъдат ликвидирани като мярка за спиране на настъпващата африканска чума, съобщиха от Областната администрация. Премахването на прасетата се налага заради индустриална ферма с 1000 животни в село Ерден. За да бъдат спасени бизнесът и работните места, всички стопани в 20 километровата зона са предупредени сами да заколят свинете си. Акцията вече е в ход. Ветеринари и кметове обикалят всички дворове и ако открият незаклани животни, ще ги евтаназират. „Болестта е хванала в капан регион Монтана. Има болни животни и във Врачанско, и във Видинско. Единственият начин да спасим фермата в Ерден и да не допуснем влизането на заразата в областта е унищожаването на домашните прасета”, заяви областният управител Росен Белчев. Досега заболели от чума свине в региона няма, но опасността е голяма и трябва да се вземат категорични мерки, коментираха специалистите. В някои села и извън 20 км зона на свинекомплекса, като в село Замфирово, стопаните сами са започнали клането на животните си, казаха ветеринарите. И препоръчаха затваряното в буркани месо задължително да мине през термична обработка.", "date": "2019.07.31", "title": " Започва масово клане на прасетата в дворовете край Монтана и Бойчиновци"}
{"url": "https://trud.bg/%d0%ba%d0%be%d1%86%d0%b5%d1%82%d0%be-%d0%b1%d1%8a%d1%80%d0%ba%d0%b0-%d0%b4%d0%b8%d0%bc%d0%b8%d1%82%d1%8a%d1%80-%d0%b4%d0%b8%d0%bc%d0%be%d0%b2-%d1%81-%d1%82%d0%b0%d0%bb%d0%b5%d0%b2/", "text": "Коцето стана за смях в социалната мрежа, след като публикува клип от плажа, в който се оплаква, че са му откраднали книгата. Във видеото той се жалва, че са го обрали и разпитва хората около него къде му е четивото. Обръща се дори към дъщеря си Марияна, която го гледа с недоумение. „Безгранична е човешката наглост, ще пия валериан цял ден“, заявява публично певецът, като допуска груба грешка, за която би получил слаб 2 на зрелостен изпит. Той заявява че откраднатото произведение е „Тютюн“ на Димитър Талев. Всъщност романът е написан от Димитър Димов, а не от автора на „Железният светилник“, знае мало и голямо. Заради невежеството си Коцето отнесе пиперливи забележки в социалната мрежа. Инак завалията е бил обект на истински кражби. През последните години апаши на няколко пъти влизаха му в дома му и отмъкваха ценни вещи. Коцето дори се принуди да си смени къщата, за да сложи край на прокобата.", "date": "2019.07.31", "title": " Коцето бърка Димитър Димов с Талев"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d1%81%d1%82%d0%be%d0%b9%d0%bd%d0%b5%d0%b2-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b1%d1%81%d0%bf/", "text": "Това, което чухме като предложение от страна на БСП за прекратяване на поръчката за избор на изпълнители за почистване на града, има ясна цел и тя е да бъде предизвикана по някакъв начин криза с почистването на София през юни месец 2020 г. Това каза зам.-председателят на СОС Николай Стойнев по време на брифинг на партия ГЕРБ. „Поръчката е обявена достатъчно рано, така че да може да бъде проведена, да бъдат избрани изпълнители и те да могат да осигурят необходимата техника за почистване на града. В самите условия ясно са разписани високи изисквания към техниката, която трябва да отговаря на Евро 6 стандарт, тъй като опазването на околната среда е приоритет на кмета Фандъкова и Столична община. Ние залагаме най-високия стандарт за този тип техника. Освен това се залага значително и на механизираното метене и почистване, както на улици така и на тротоари“, обясни още Стойнев. Той коментира още, че кратността на машинното метене и миене се определя всяка година с решение на Общинския съвет. „Високите изисквания към фирмите, които трябва да участват в тази процедура, ще осигурят и по-високо качество на услугата“, допълни зам.-председателят на СОС. „Спекулациите на БСП за това, че рано е обявена поръчката всъщност не отговарят на истината. Процедурата през 2014 г. отне, заедно с всички обжалвания по нея, близо година, така че ние сме планирали така да бъде проведена тази процедура, че да има достатъчно време, както за нейното приключване, така и за подготовка на новите фирми-изпълнители за участие в нея“, посочи още Николай Стойнев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.31", "title": " Николай Стойнев: Предложението на БСП има за цел да предизвика криза с почистването на София"}
{"url": "https://trud.bg/%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%b2-%d1%82%d1%80%d0%b8-%d0%be%d0%b1%d1%89%d0%b8%d0%bd%d0%b8-%d0%b2-%d1%80%d0%b0%d0%b7/", "text": "Бедствено положение е обявено на териториите на общините Исперих, Самуил и Завет, тъй като част от населените места в тях попадат в обхвата на 20-километровата зона около свинекомплекса на „Агротайм“ЕООД-Исперих. Това съобщиха от областната управа в Разград след заседание на щаба за бедствия и аварии. Бедственото положение за тези общини е в сила до 6 август включително и има за цел недопускане на болестта Африканска чума по свинете на територията на област Разград.  От администрацията уточняват, че отпада забраната за дърводобив на територията на цялата област, заради нуждата да се осигурят дърва на населението. Остава забраната за достъп на събирачите на трюфели, гъби, билки и други горски продукти, тъй като могат да се превърнат в евентуални преносители на заболяването.", "date": "2019.07.31", "title": " Бедствено положение в три общини в Разградско заради чумата по свинете"}
{"url": "https://trud.bg/%d1%82%d1%8a%d1%80%d1%81%d1%8f%d1%82-%d1%81%d1%8a%d0%b4%d0%b5%d0%b1%d0%bd%d0%b8-%d0%b7%d0%b0%d1%81%d0%b5%d0%b4%d0%b0%d1%82%d0%b5%d0%bb%d0%b8-%d0%b2-%d1%82%d1%8a%d1%80%d0%b3%d0%be%d0%b2%d0%b8%d1%89-2/", "text": "Общинският съвет в Търговище обяви процедура за подбор на кандидати за съдебни заседатели към Районния съд за мандат 2020 – 2024 г., съобщават от местната администрация. Кандидатите трябва да са на възраст между 21 и 68 години и да имат настоящ адрес в общината. Те трябва да са със завършено поне средно образование, да не са осъждани за умишлено престъпление и други подробно изброени изисквания в обявата, публикувана на сайта на Общината. Ограничението за мандатите е не повече от два последователни към Районен съд – Търговище. Броят на заседателите пък е 33. Кандидатите могат да подават документи, които са подробно описани в обявата, до края на август. Те се приемат в Центъра за административно обслужване на кметството. Комисия ще разгледа документите и ще изслушва всеки от допуснатите кандидати в публично заседание. Най-малко 10 на сто от лицата, които се включват в списъка, трябва да са с квалификация в областта на педагогиката, психологията и социалните дейности. Докладът от събеседването ще бъде предоставен на Общинския съвет, който ще определи кандидатите за съдебни заседатели, които предлага на съда.", "date": "2019.07.31", "title": " Търсят съдебни заседатели в Търговище\t"}
{"url": "https://trud.bg/%d0%bb%d0%b5%d1%82%d0%b5%d0%bd-%d0%bf%d0%bb%d0%b5%d0%bd%d0%b5%d1%80-%d0%bd%d0%b0-%d0%b4%d0%b5%d1%86%d0%b0-%d0%bf%d1%80%d0%b5%d0%b4-%d0%bf%d0%be%d0%b6%d0%b0%d1%80%d0%bd%d0%b0%d1%82%d0%b0-%d0%b2-%d0%b1/", "text": "Летен пленер, организиран от Регионална дирекция „Пожарна безопасност и защита на населението” – Бургас със съдействието на рисувалня „Елфина“ с ръководител Милена Димитрова, се проведе днес пред сградата на бургаската противопожарна служба. В пленера се включиха близо 15 деца на възраст между 6 и 14 години, като освен от Бургас имаше малчугани от София и Лас Вегас. Подрастващите показаха рисувателните си възможности по тема, свързана с пожарната безопасност и защитата на населението. Първоначално следваха напътствията на ръководителката си Милена Димитрова за външно обследване на атрактивната сграда, построена през далечната 1910 год., а впоследствие и директно разгледаха различните видове противопожарни автомобили, както и екипировката на огнеборците. Ръководителката на рисувалня „Елфина” Милена Димитрова обясни, че днес децата ще скицират обектите, а впоследствие при по-подходящи условия ще създадат и изцяло завършени картини, които рамкирани ще подарят на огнеборците навръх професионалния им празник – 14-ти септември. Огромна бе изненада на малките художници, когато неочаквано за тях се появи кулинарния мастър шеф Станислав Райчев – най-известния бургаски огнеборец, придружаван от очарователна си съпруга, работеща на същото поприще – Цветомила. Двамата търпеливо позираха за снимки с малките „елфи” от рисувалня „Елфина”, като отговориха на всичките им въпроси за нелеката пожарникарска професия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.31", "title": " Летен пленер на деца пред пожарната в Бургас"}
{"url": "https://trud.bg/%d0%b2%d1%8a%d0%b2%d0%b5%d0%b6%d0%b4%d0%b0%d1%82-%d0%bf%d0%b0%d0%ba-%d0%b7%d0%b0%d0%b1%d1%80%d0%b0%d0%bd%d0%b0-%d0%b7%d0%b0-%d0%ba%d0%be%d0%bb%d0%b8-%d0%b2-%d0%bc%d0%be%d1%80%d1%81%d0%ba%d0%b0%d1%82/", "text": "Въвеждат отново забрана за движение на автомобили в местността „Салтанат „в Морската градина във Варна, което ще нажежи страстите на сесията на ОбС в първия ден на август. Транспортната комисия даде зелена светлина за актуализация на Генералния план за организация на движението, чиято цел е да сложи вето на движението на коли в Приморски парк. Промените се налагат, тъй като в действащия Генерален план не е включена алейната мрежа в местност „Салтанат“, която според местните избраници е продължение на историческото ядро на Морската градина. На територията й е отчетено негативното въздействие на автомобилния транспорт- високи децибели, газове и др., се посочва в мотивите. До това решение се стигна всъщност след протестите на неправителствени организации, предизвикани от трагичния инцидент със сгазеното дете на паркинг пред заведение в парка на 29 юни т.г. Сагата с движението на автомобилите в „Салтанат“ е от години и влиза няколко пъти в съда. Върховният административен съд отмени кметската заповед за ветото за коли и се произнесе за премахване на забранителните знаци, както и на рестриктивните действия на общинска полиция. Собствениците и ползватели на имоти в спорната местност ще излязат на сесията с декларация, за да припомнят на местния парламент, че законът е над всички и решенията на най-висшата инстанция в държавата трябва да се спазват. Те настояват да има пропускателен режим, който ще осигури достъп на коли до домовете им, както и до заведенията, които са си осигурили паркинг.", "date": "2019.07.31", "title": " Въвеждат пак забрана за коли в Морската градина"}
{"url": "https://trud.bg/768-000-%d0%bb%d0%b5%d0%b2%d0%b0-%d1%81%d0%b0-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8%d1%82%d0%b5-%d0%bd%d0%b0-%d0%b2-%d0%b8-%d0%ba-%d1%81%d0%bb%d0%b8%d0%b2%d0%b5%d0%bd-%d0%b7/", "text": "Инвестиционните разходи на „В и К“ – Сливен през миналата година възлизат на 768 000 лева, съобщиха от областната администрация. Данните са от годишния отчет на дружеството. Средствата са били вложени в публични активи. От тях 313 хил- лева – за рехабилитация и разширение на водопроводната мрежа над 10 метра, 131 хил. – в тежкотоварни автомобили за водоснабдяване, по близо 50 хил.лева – в довеждащи съоръжения и язовирът за питейна вода „Асеновец“ и др. „В и К“ – Сливен обслужва четирите общини в областта: Сливен, Нова Загора, Котел и Твърдица, с общо 186 545 жители, в 107 населени места. До края на годината се очаква дружеството да започне работа по голям европроект в Сливен и Нова Загора, по който безвъзмездната финансова помощ ще е в размер на близо 86 млн.лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.31", "title": " 768 000 лева са инвестициите на „В и К“-Сливен за година"}
{"url": "https://trud.bg/%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%bb%d0%b5%d0%b2%d1%81%d0%ba%d0%b8-%d0%b1%d0%b5%d0%b7-%d0%bc%d0%b0%d1%80%d0%b8%d0%b0%d0%bd%d0%b8-%d1%81%d1%80%d0%b5%d1%89%d1%83-%d0%b0/", "text": "„Левски“ официално продаде Давиде Мариани на „Шабаб Ал Ахли“ (Дубай). Това означава, че халфът със сигурност няма да играе за „синтие“ в срещата реванш срещу АЕК (Ларнака) във втория квалификационен кръг на Лига Европа утре вечер. В касата на „Левски“ ще постъпят около 1,5 млн. евро. Мариани ще заработва по над 1,2 млн. евро на година в арабския клуб. Това прави по 100 000 евро на месец.", "date": "2019.07.31", "title": " Официално: „Левски“ без Мариани срещу АЕК"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d1%88%d0%b5%d1%81%d1%82%d0%b8%d0%bc%d0%b0-%d0%be%d1%82-%d0%be%d0%b1%d0%b2%d0%b8%d0%bd/", "text": "Специализираният наказателен съд определи „Задържане под стража“ за шестима от осемте   и на жени с цел сексуална експлоатация, чийто участници са заподозрени и в извършването на серия палежи. Това съобщиха от пресслужбата на държавното обвинение. Другите двама от групата (две жени) са с „Домашен арест“, за да могат да гледат децата си, определи съдът. Към наказателна отговорност за участие в групата са привлечени още две лица, които все още се издирват и предявяването на обвиненията им предстои. Групата бе неутрализирана по време на „производствен“ банкет на видински остров на 29 юли 2019 г. при акция на Специализираната прокуратура, ГДБОП и ОДМВР –Видин. Действията на разследващите са по сигнал, че същия ден групата планира да прекара група мигранти в Румъния с моторна лодка презДунав. Въпросните мигранти – трима мъже, три жени и три деца, бяха задържани на магистрала „Хемус“ в бус на път от София за Видин. При задържането на участниците в групата е иззета лодката, собственост на ръководителя, с която деветимата е трябвало да бъдат преведени на румънския бряг. Тя е специално изпълнание с възможности да развива до 170 км/ч. Ръководителят на групата е осъждан за убийство и е изтърпял 10 –годишно наказание. Осъждани или с криминални регистрации са и повечето от участниците в групата.", "date": "2019.07.31", "title": " Съдът остави в ареста шестима от обвинените трафиканти на хора, задържани на дунавски остров"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bc%d0%b0%d1%80%d0%b8%d0%bd%d0%be%d0%b2-%d0%b8%d0%b7%d0%b4%d0%b0%d0%b4%d0%b5-%d1%80%d0%b0%d0%b7%d0%bf%d0%be%d1%80%d0%b5%d0%b6%d0%b4%d0%b0%d0%bd/", "text": "Във връзка с африканската чума по свинете съм издал разпореждане по пътните артерии да се следи за нерегламентиран превоз на животни. Това каза министърът на вътрешните работи Младен Маринов пред журналисти  в Народното събрание във връзка с африканската чума по свинете. Маринов поясни, че МВР съдейства по отношение на контрола на БАБХ в търговските мрежи, където може да стане разнасянето на вируса африканска чума по свинете. „Знаете по отношение на прилагане ограничителни мерки в зоните, в които трябва да бъдат евтанизирани животните. Издал съм разпореждане по пътните артерии да се следи за нерегламентиран превоз на животни“, каза още Маринов. Той поясни, че МВР съдейства при почти всички мерки, които бъдат поискани от нас от МЗХГ и в частност от БАБХ. Той посочи, че контролът по границите също е засилен. „В Румъния знаете, че има над 1600 огнища. При нас този момент до вчера бяха 23 или 24. Проблемът е, че се увеличават“, допълни Маринов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.31", "title": " Министър Маринов издаде разпореждане по пътните артерии да се следи за нерегламентиран превоз на животни"}
{"url": "https://trud.bg/%d0%b7%d0%bb%d0%b0%d1%82%d0%bd%d0%b0-%d0%b7%d0%b2%d0%b5%d0%b7%d0%b4%d0%b0-%d0%b7%d0%b0-%d0%bd%d0%b8%d0%ba%d0%be%d0%bb%d0%b0%d0%b9-%d0%b4%d0%be%d0%b9%d0%bd%d0%be%d0%b2/", "text": "На тържествена церемония в Бистрица, Румъния, Международната асоциация на фолклорните групи (IFG) удостои със своето най-високо отличие „Златна звезда” председателя на Съюза на народните читалища Николай Дойнов. Пред повече от 3000 души Дойнов произнесе своето слово на английски език, акцентирайки на живата роля на фолклора днес в България: „Човекът е самотно същество. В моята страна има един танц на любовта, където младежът среща момата. Този танц е хорото. Народните читалища са призвани да служат на българския фолклор. Ние, читалищните дейци, правим това вече над 160 години. Затова приемам тази най-престижна награда от името на читалищата в България”. Беше излъчен филм за житейския и творчески път на Николай Дойнов, в който беше отбелязано, че той е един от водещите европейски поети и е популярен в Румъния след издадената му поетична книга „Тази вечер, друга нощ” в превод на Зоран Еминеску и Дорел Козма. Нейната премиера в Мангалия през месец май бе излъчвана от три румънски ТВ канала и е предизвикала сериозен отзвук. Николай Дойнов е носител на най-високия орден за култура „Св. св. Кирил и Методий” – първа степен, „Златен век” на Министерство на културата и почетния знак на Президента на републиката.", "date": "2019.07.31", "title": " „Златна звезда” за Николай Дойнов"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d1%82%d1%80%d1%8f%d0%b1%d0%b2%d0%b0-%d0%b4-2/", "text": "За мен е изключително важно в настоящия момент държавата да демонстрира своята отговорност и способност да се справи с африканската чума по свинете, защото тя засяга не само бранша, но и всички българи. Това заяви президентът Румен Радев на откриването на среща с представители на държавните институции във връзка с кризата с африканската чума по свинете. Снимки: Денислав Стойчев „Кризата по свинете е само част от общата кризисна ситуация в страната ,свързана и с пробива в НАП, засегнал пет милиона български граждани, и с неизгодните в правно и финансово отношение договори за F-16, засягащи в перспектива всички българи, с набиращите енергия протести за избора на нов главен прокурор. Всички знаем, че в България недоволните са много повече от протестиращите“, каза президентът. Радев допълни, че тази криза засяга хилядите българи, които разчитат на домашните животни за прехраната си. „Дълбоко съм убеден, че можем да се справим с обединените усилия на всички институции, на местната власт, на бизнеса, на браншовите организации и на всички български граждани, за които е необходима отворена и мотивирана информационна кампания“, каза той. Земеделският министър Десислава Танева пък добави, че огнищата на африканска чума в страната са 26. „Към днешна дата имаме регистрирани 26 огнища тип „домашна свиня“. 5 случая днес са потвърдени в Попино, Силистренско, и в Българско сливово, Свищов, в промишлени свинекомплекси. И отделно 26 случая с дива свиня, последните от които са отстреляни край х. „Здравец“, Пловдивско“, обясни тя. „Африканската чума по свинете влиза в ЕС влиза още през 2013, в Европа още след 2000 г., в Румъния – две години преди нас. Това не е изненада или неочаквано събитие у нас. За първи път случай на чума се регистрира през 2018 в с. Тутраканци и след този случай се приема Национален стратегически план за действие“, обясни Танева и добави, че всички мерки, които се изпълняват в България, са съгласно Европейската стратегия за борба с африканската чума по свинете, приета през 2015 г.", "date": "2019.07.31", "title": " Президентът Радев: Държавата трябва да демонстрира своята способност за справяне с африканската чума\t"}
{"url": "https://trud.bg/%d0%b2%d0%bb%d0%b0%d0%b4%d0%b8%d1%81%d0%bb%d0%b0%d0%b2-%d0%b3%d0%be%d1%80%d0%b0%d0%bd%d0%be%d0%b2-%d0%bd%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%be%d1%81%d1%82%d0%b0%d0%b2%d1%8f/", "text": "„Не мисля, че един успешен ръководител на приходната администрация, която заедно с Агенция „Митници“ успя да увеличи данъчните приходи с 50% за последните няколко години, заслужава дори за толкова сериозно деяние, което ги превръща в жертви, а не в извършители на престъпление, трябва да обезглавяваме приходната администрация“. По този начин отговори финансовият министър Владислав Горанов на журналисти в парламента относно това дали ще поиска оставката на шефката на НАП Галя Димитрова заради изтичането на данни на 5 млн. българи след кибератаката. „С какви мотиви искате оставката на един потърпевш на криминално престъпление? Ние сме жертви, както всички, на криминално деяние, чиито цели надминават обикновеното хакерство. Не съм чул шефът на ЦРУ да напусне след Уикилийкс“, добави той. По думите му отговорността ще бъде понесена от отговорните служители и подчерта, че вече има двама служители, които не са работа – директорите на ИТ звеното и този на информационната сигурност в НАП, . В отговор на въпрос министърът заяви, че е сигурен, че онези 189 души, чиито пълни данни са изтекли и наистина са застрашени от злоупотреби, вече са информирани, за да вземат мерки. Той подчерта, че наличието на име, ЕГН и номер на лична карта без да се извършват няколко други престъпления, не може да засегне имуществото на гражданите. Междувременно временната анкетна комисия за изясняване на всички факти и обстоятелства около случая с източването на информация от електронната база данни на НАП засекрети своето заседание за медиите. Това стана по предложение на председателя й Красимир Ципов от ГЕРБ. Причината, която той посочи, е възможността от изнасянето на информация във връзка с образуваното разследване по случая от прокуратурата.", "date": "2019.07.31", "title": " Владислав Горанов: Не трябва да оставяме НАП без шеф заради хакерската атака"}
{"url": "https://trud.bg/%d0%bf%d0%b0%d0%b4%d0%bd%d0%b0-%d0%b7%d0%b0%d0%b1%d1%80%d0%b0%d0%bd%d0%b0%d1%82%d0%b0-%d0%b7%d0%b0-%d1%80%d0%b0%d0%b1%d0%be%d1%82%d0%b0-%d0%bd%d0%b0-%d1%88%d1%83%d0%bc%d0%b5%d0%bd%d1%81%d0%ba%d0%b8/", "text": "Падна забраната за работа на екарисаж „Брамас 96″АД в Шумен, който беше затворен от Областната агенция по безопасност на храните от началото на м.г. Както   писа, фирмата води дълга съдебна битка и окончателно спечели във Върховен административен съд делата срещу заповедите за затваряне. От м.юни последва дълго чакане на ветеринарни инспектори за нова проверка, дружеството дори подаде жалба срещу мълчаливия отказ на специалистите. Във вторник следобяд фирмата била посетена от представители на агенцията, каза собственикът Мирослав Александров. „На гърба на предписанието, с което ни затвориха, са написали с химикал, че предписанието отпада, т.е. можем да си изпълняваме задачите. Но въпросът е, че никой нищо не ни е възложил. Ако има обем работата, ще върна хората, но в момента нямам“, коментира той. Към 30 души са оставени на работа в екарисажа, част от освободения екип е в готовност да бъде нает. Според Александров, по-добре и разумно е умъртвяваните заради чумата прасета да бъдат обезвреждани в екарисаж. „В годините назад е било така. Вземали сме животните и антраксни, което е много по-сериозно, защото е заразно и за хората. Не е проблем, имаме автомобили“, каза Александров и уточни, че това е специализиран безопасен транспорт.", "date": "2019.07.31", "title": " Падна забраната за работа на шуменския екарисаж"}
{"url": "https://trud.bg/%d0%b2-%d0%bc%d0%b5%d0%bb%d0%bd%d0%b8%d0%ba-%d0%b8%d0%b7%d0%bb%d0%be%d0%b6%d0%b8%d1%85%d0%b0-%d0%bc%d1%80%d0%b0%d0%bc%d0%be%d1%80%d0%b5%d0%bd-%d1%81%d0%b0%d1%80%d0%ba%d0%be%d1%84%d0%b0%d0%b3-%d1%81/", "text": "Нова експозиция в музея за история на Мелник се превърна в истинска атракция за туристи това лято. За първи път в нея е изложен мраморен саркофаг,в който са положени тленните останки на деспот Алексий Слав.Гробът на владетеля,който е от българската царска династия на Асеневци, е открит преди 7 години от археологическия екип на професор Виолета Нешева. През юли 2012 година археолозите откриват четири гроба с тленните останки на двама мъже, жена и дете .Археологическите данни дават основания на учените да смятат, че те са на деспот Алексий Слав и неговото семейство. Мястото,където са открити погребенията, е край манастира „Света Богородица Пантанаса”. Той е построен през 13 век и негов ктитор е деспот Слав.За изясняване хипотезата на археолозите е изпратен костен материал за изследване в лабораторията на американския университета в Станфорд. ДНК е взето ,но няма с какво да бъде сравнено ,но от там потвърждават, че става въпрос за мъж, жена и две деца. Мъжът е на възраст около 45 години , жената е 15-тина години по-млада ,което потвърждава хипотезата ,че би могло да е деспот Слав. Част от откритите тленни останки вече са поставени в мраморен саркофаг. Върху капака е поставен паметен надпис. Освен името на деспот Алексий Слав е изписано и фамилното име на втората му жена Петралифина която е роднина на Теодор Комнин, владетел на Епирското деспотство по това време. На саркофага е поставено и изображение на двуглав орел.Той е копие на средновековен паметник открит в Мелник. Тази експозиция на практика разказва една непозната за масовия турист история на града.", "date": "2019.07.31", "title": " В Мелник изложиха мраморен саркофаг с тленните останки на деспод Алексий Слав"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%ba%d0%bc%d0%b5%d1%82%d1%8a%d1%82-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bd%d0%b5%d0%b7%d0%b0%d0%b1/", "text": "Настояваме кметът Фандъкова незабавно да прекрати обществената поръчка за чистотата на града. Това каза председателят на БСП – София Калоян Паргов на пресконференция. „ГЕРБ искат служебно да си купят изборите в София”, заяви и той и постави въпроса какво налага точно сега, в края на мандата, в този отпускарски месец август, тихомълком да се обяви тази поръчка, след като сега действащите договори изтичат чак в средата на 2020 година. “Защо се връзват ръцете на бъдещия кмет на София и на бъдещия общински съвет?“, запита Паргов. „Групата на социалистите в СОС настояваме тази комунална дейност да се изпълнява от общинско дружество“, добави още председателят на БСП – София. Той посочи, че решението трябва да се вземе от следващия кмет и следващия Общински съвет. Начинът, по който се реализира обществената поръчка за чистотата на София, ограничава възможността на общинските съветници да изразят становище и да предприемат действия по една от най-важните комунални политики. Това каза заместник-председателят на Столичния общински съвет от БСП Милка Христова. “Искаме да спасим общинското дружество „Чистота Искър”, зяви Христова. Новата обществена поръчка за чистотата на столицата оставя съмнението, че софиянци ще плащат най-скъпата цена за тон сметосъбиране и сметоизвозване, каза още лидерът на столичните социалисти. Калоян Паргов направи сравнение със сумите, които се заплащат в други европейски градове: „Цената в София е 90 евро, за справка – в Прага е 45 евро, в Мюнхен – 55 евро. В столицата на най-бедната държава в ЕС се налага да плащаме почти двойно“. Той разясни, че това е ситуацията в момента. Според него новата обществена поръчка за чистотата на столицата оставя съмнението, че това няма да се промени. Общинският съветник Альоша Даков коментира темата за избора между машинното и ръчното метене на улиците в София. „Машинното е и по-ефективно, и е по-евтино. А във въпросната обществена поръчка отново се залага на ръчно метене на улиците. “Недоумяваме защо не се предпочете машинното“, каза Даков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.31", "title": " Калоян Паргов: Кметът Фандъкова незабавно да прекрати обществената поръчка за чистотата на града"}
{"url": "https://trud.bg/%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d1%89%d0%b5-%d0%b8%d0%bc%d0%b0-%d0%ba%d1%80%d1%8a%d0%b2%d0%be%d0%b4%d0%b0%d1%80%d0%b8%d1%82%d0%b5%d0%bb%d1%81%d0%ba%d0%b0-%d0%b0%d0%ba/", "text": "В X юбилейно издание на Алея на книгата във Варна ще има две нови инициативи. На 3 и 4 август в литературния кът ще се проведе събитието „Написаното остава.Пиши правилно“. Всеки, който желае да провери знанията си по български правопис и пунктоация може да реши езиков тест и да получи съвети от учени от Института за български език към БАН. За първи път се организира и кръводарителска акция, в която всеки участник ще получи подарък книга. Над 50 български издателства и книгоразпространители ще участват в Алея на книгата във Варна, която ще се проведе в периода от 2 до 11 август. Книжното изложение ще бъде разположено в 19 шатри в пространството от хотел „Черно море“ до Фестивалния и конгресен център. „Радвам се, че тази прекрасна инициатива се случва за пореден път във Варна и интересът на издателите и читателите се увеличава. Алеята на книгата е едно от важните събитие от културния календар на града ни, заедно с други инициативи като фестивала „Варна Лит“, заяви на пресконференция кметът на Варна Иван Портних. Василка Ванчева – от Асоциация „Българска книга“ посочи, че това е десето юбилейно издание на изложението, което води своето начало именно от морския град. Шатрите с книги ще бъдат отворени всеки ден от 10 до 22 ч. Предвидени са премиери на книги, срещи с писатели и дискусии.", "date": "2019.07.31", "title": " За първи път ще има кръводарителска акция и тест за грамотност"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d0%bd%d1%8f%d0%bc%d0%b0-%d0%b2%d1%8a%d0%b7%d0%bc%d0%be%d0%b6%d0%bd%d0%b0-%d0%bc%d1%8f%d1%80%d0%ba%d0%b0-%d0%ba/", "text": "Няма възможна мярка, която не е взета във връзка с африканската чума по свинете. Това каза пред журналисти вицепримиерът и председател на Централния епизоотичен съвет към министерски съвет Томислав Дончев, след срещата при президента Румен Радев. „Единствената мярка, която не е взета и я прилагат в други държави, е тотално унищожаване на всички прасета, които са отглеждани в домашни условия. Подобна мярка няма обществена подкрепа и към момента не е на дневен ред“, допълни той. „Запознахме президента с всички взети мерки, всичко, което планираме да се случи през следващите дни и седмици. Това, което се прави среща неговата подкрепа. Той счита, че действията ни са правилни“, каза още Дончев. Снимки: Денислав Стойчев Той допълни, че според него се всява недоверие по отношение на действията, които предприемат българските ветеринарни власти. „Когато някой обикаля и казва,че няма чума, това е още един стимул хората, стопаните, кметовете на населените места да не ни съдействат. Имаме комични случаи – прасета се крият в спални, нощем по горски пътеки и пътища се опитват да ги мигрират в съседното село. Така няма да стане. По този начин се пренася заразата“, каза още той. Дончев допълни, че вярва на българските ветеринарни власти и смята, че всички мерки, които са взети са правилни и адекватни. „Те са и научнообосновани, всички учени са препоръчали тези мерки. Осигурена е необходимата степен на междуинституционално взаимодействие“, допълни вицепримиерът.", "date": "2019.07.31", "title": " Томислав Дончев: Няма възможна мярка, която не е взета във връзка с африканската чума по свинете"}
{"url": "https://trud.bg/%d0%bf%d1%80%d0%be%d1%84-%d1%86%d0%b2%d0%b5%d1%82%d0%b0%d0%bb%d0%b8%d0%bd%d0%b0-%d1%82%d0%b0%d0%bd%d0%ba%d0%be%d0%b2%d0%b0-%d0%bd%d0%be%d0%b2%d0%b8-%d1%83%d1%81%d1%82%d1%80%d0%be%d0%b9%d1%81%d1%82/", "text": "Диабетът е глобален проблем, пред който е изправен целият свят. Около 422 млн. са хората с това заболяване в момента по данни на СЗО, като се очаква броят им да се удвои през следващите 20 години. Диабетиците с поставена диагноза в България са 525 хил., а още около 26% дори не подозират, че са носители на болестта. Ако към тях добавим и хората в състояние предиабет (200-300 хил. души), ще се окаже, че броят на засегнатите у нас може да достигне 1 милион, съобщи проф. Цветалина Танкова, ръководител на Катедрата по ендокринология в МУ-София, по време на семинар „Диабетът – предизвикателства и решения“, състоял се през уикенда в Боровец. Преди 13 години диабетът се оказа първото неинфекциозно заболяване, за което ООН прие резолюция – нещо безпрецедентно в историята. Дотогава за световна заплаха бяха приемани само инфекциозните заболявания. И той наистина е Към миналата година един на 10 възрастни между 20 и 79 г. у нас има диабет. По-лошото е, че освен широко разпространено, заболяването нараства с интензивни темпове. Децата с диабет в света са над 1,1 млн. – главно с диабет тип 1, но вече има и с диабет тип 2, наричан преди години „старчески“, защото засягаше само възрастни. Заради нездравословния начин на живот потърпевши от него вече се оказват и малките. Изключително тревожно е и че всяка шеста бременна има гестационен диабет, което излага на риск както майката, така и плода.  Причината много хора да не знаят за заболяването си е, че Когато те се появят, обикновено вече са настъпили усложнения в очите, бъбреците, болните са получили инсулт, диабетно стъпало, гангрена… Такъв е всеки втори човек в света, 38% са в Европа, 26% – у нас. Не бива да се подценява и състоянието предиабет, защото никак не е безобидно. То може да прогресира в диабет, представлява много сериозно рисково сърдечносъдово заболяване, което често води до усложненията на диабета. За да се противостои на епидемията, диабетът трябва активно да се търси, категорична е проф. Танкова. Това ще стане, като се търсят А именно: поне един първостепенен родственик (майка, баща, брат, сестра) с диабет; наднормено тегло и затлъстяване; жена, родила бебе с тегло над 4 кг; високо кръвно налягане, висок холестерол, мазнини в кръвта; жени с поликистозни яйчници; открита по-висока кръвна захар при случайни изследвания; преживян инсулт, инфаркт, нарушение на мозъчното кръвообращение. Най-важното е, че тези рискови фактори обикновено не вървят сами. Човек с диабет има и повече килограми, високо кръвно, повече триглицериди.Затова диабетът трябва да се търси именно сред хората с рискови фактори – ясно е, че не може цялото население да мине на пълни изследвания. Как да бъдат открити? Разработен е въпросник от финландски експерти, който е адаптиран и на български и може да се намери в интернет. Той съдържа 8 простички въпроса. Рисковият индекс за диабет за България е над 12, а ако е над 10, има риск и от предиабет, и от диабет. Всеки може да си го изчисли лесно. Например, наличието на първостепенен родственик с диабет носи 5 точки, оттам нататък се прибавят точки за възраст, обиколка на талията и т.н. Хората с повишен риск (над 10) трябва да си направят лабораторни изследвания и тогава вече се разбира какво е точното им състояние и какви мерки да се вземат. Предиабетът е обратимо състояние, ако лекарят се намеси навреме. Ако не се лекуват, 12% от хората с предиабет за 1 година стават диабетици. Това е единственият етап, когато медицината може да се намеси, да предотврати прехода към диабет – и с медикаменти, и с промяна в начина на живот. За хората, развили диабет, е изключително важен контролът на кръвната захар и на съпътстващите рискови фактори. може да се измерва с апаратче вкъщи. Може и да се направи изследване за гликиран хемоглобин в лаборатория – той показва средното ниво на кръвната захар през последните 3 месеца. Друга възможност – за продължително мониториране – дават нови устройства, наричани сензори, които започват да се разпространяват и в България, но засега се закупуват от пациентите. Каква е разликата с измерването на гликирания хемоглобин? Той е среден показател и не хваща хипо- и хипергликемиите, а трябва да се обръща внимание на колебанията на кръвната захар през денонощието, за да се постигне контрол на диабета. Със закачането на сензора на ръката или корема за 7 или 14 дни, а най-новите са за 90 дни, той започва измервания на всеки 5 минути (288 в денонощието), което не може да се постигне с убождания на пръста. Има сензори, които са свързани с инсулинова помпа – измерват, подава се инсулин, пак измерват – спира се подаването. Могат и да изпращат данните на телефона на пациента. С помощта на това устройство се получава реална представа как се движи кръвната захар през денонощието или в отделните дни, или какви са тенденциите. А това е особено важно при хора, които са на по-сложна схема на лечение и имат проблем с контола на диабета. Едно от главните предимства на сензора е, че не се налага убождане на пръста. След поставянето му голяма част от диабетиците с лош контрол на диабета влизат в норма.", "date": "2019.07.31", "title": " Проф. Цветалина Танкова: Нови устройства помагат да контролираме диабета\t"}
{"url": "https://trud.bg/%d0%bd%d0%b0%d0%bf%d0%bb%d0%b8%d0%b2-%d0%b7%d0%b0-%d0%be%d0%b3%d0%bd%d0%b5%d0%b1%d0%be%d1%80%d1%86%d0%b8-%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%be/", "text": "За обявените 4 вакантни длъжности в Регионална дирекция „Пожарна безопасност и защита на населението” в Шумен са се кандидатирали общо 21 души. Конкурсна комисия за допускане на участниците е заседавала преди дни и е одобрила всички кандидати. Най-голям е напливът за длъжност „спасител-старши спасител” – 11 човека. За „водач на специален автомобил II – I степен, той и пожарникар” – желаещите са 8. За две вакантни длъжности „пожарникар-старши пожарникар” мераклиите са двама. Следващото препятствие за кандидатите е изследване на физическата годност – изпитът е на 26 август в София, на Спортен комплекс „Раковски”. Миналата година в шуменската пожарна бяха обявени 8 свободни места и мераклиите бяха 44, така че традиционно интересът към професията продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.31", "title": " Наплив за огнеборци в Шуменско"}
{"url": "https://trud.bg/%d0%b7%d0%b8%d0%bd%d0%b5%d0%b4%d0%b8%d0%bd-%d0%b7%d0%b8%d0%b4%d0%b0%d0%bd-%d0%b1%d0%b5%d0%b9%d0%bb-%d0%b3%d0%be-%d0%bd%d1%8f%d0%bc%d0%b0-%d0%bd%d0%b5-%d0%b5-%d0%b2%d1%8a%d0%b2-%d1%84%d0%be%d1%80/", "text": "Зинедин Зидан, треньорът на „Реал“ (Мадрид), призна – все още няма решение около бъдещето на нежеланите от него Гарет Бейл и Хамес Родригес. „До 31 август има време и може всичко да се случи – каза френският треньор. – Не знам какво ще стане с Хамес. Ние сме в Мюнхен, тренираме и играем – това е, което ме интересува в момента. Бейл? Той не пътува с нас, защото не беше готов. Не се чувстваше добре и след разговор с докторите преценихме, че е най-добре да остане в Мадрид“.  Уелсецът бе пред трансфер в Китай, който на този етап не бележи развитие. Хамес пък има оферти от „Атлетико“ (Мадрид) и „Наполи“. От „Реал“ обаче не искат да го продадат на градския си съперник, а италианците предлагат твърде скромна сума за стандартите на „белия балет“.", "date": "2019.07.31", "title": " Зинедин Зидан: Бейл го няма, не е във форма"}
{"url": "https://trud.bg/%d1%8e%d0%bd%d0%b0%d0%b9%d1%82%d0%b5%d0%b4-%d0%b7%d0%b0%d0%b3%d1%83%d0%b1%d0%b8-%d0%b1%d0%b0%d0%b9%d0%b8-%d0%b4%d0%be-%d0%ba%d0%be%d0%bb%d0%b5%d0%b4%d0%b0/", "text": "Ерик Байи от „Манчестър Юнайтед“ ще пропусне първата половина от сезона заради операция на коляното, съобщи мениджърът на английския футболен гранд Оле Гунар Солксяер. 25-годишният национал на Кот д’Ивоар се контузи при победата с 2:1 над „Тотнъм“ в мач от летния подготвителен турнир „International Champions Cup“ на 25 юли в Шанхай.  „Ерик претърпя операция и ще пропусне следващите 4-5 месеца – каза Солскяер. – Надявам се да бъде готов да се завърне на терена около Коледа“.  „Юнайтед“ ще изиграе последния си двубой от „International Champions Cup“ в събота срещу „Милан“ в Кардиф, а на 11 август ще стартира сезона във Висшата лига с домакинство на „Челси“.", "date": "2019.07.31", "title": " „Юнайтед“ загуби Байи до Коледа"}
{"url": "https://trud.bg/%d1%81%d0%b5%d0%bc%d0%b5%d0%bd%d1%8f-%d0%b7%d0%b0%d0%b3%d1%83%d0%b1%d0%b8-%d0%b1%d0%b8%d1%82%d0%ba%d0%b0%d1%82%d0%b0-%d0%b2-%d1%81%d1%8a%d0%b4%d0%b0-%d0%bd%d1%8f%d0%bc%d0%b0-%d0%b4%d0%b0-%d0%b1/", "text": "Кастер Семеня загуби битката в съда и няма да брани титлата си на 800 м на световното по лека атлетика в Доха през септември. Южноафриканката има по рождение повишено ниво на мъжкия хормон тестостерон, което кара съперничките й да твърдят, че все едно се състезават с мъж. Международната федерация (ИААФ) реши такива атлети да бъдат спирани от участие, ако не приемат специални лекарства. Семеня не се съгласи и обжалва пред Арбитража в Лозана. На първа инстанция Швейцарският съд се произнесе в полза на атлетката, а сега трибуланът отмени решението и възстанови правилото на ИААФ. „Много съм разочарована, но това няма да ме спре да продължа да се боря за правата на всички заинтересовани жени атлети”, обяви тя в социалната мрежа и вече обмисля да се състезава на дълги дистанции.", "date": "2019.07.31", "title": " Семеня загуби битката в  съда, няма да брани златото"}
{"url": "https://trud.bg/1-417-000-%d0%b5%d0%b2%d1%80%d0%be-%d0%b2-%d0%ba%d0%b0%d1%81%d0%b0%d1%82%d0%b0-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%be%d1%82-%d0%bc%d0%b0%d1%80%d0%b8%d0%b0%d0%bd%d0%b8/", "text": "Точно 1 417 000 евро ще влязат в касата на „Левски“ от продажбата на Давиде Мариани. Това признаха официално от „Герена“. Швейцарецът бе привлечен като свободен агент преди година, а сега бе продаден на „Шабаб Ал Ахли“. „Благодарим ти, Давиде – пишат от „Левски“ на своя сайт. – Вярваме, че те очакват нови успехи! Вярваме, че ще постигнеш всичко, което поискаш, защото ти си пример за това, че трудът се отпалаща! На „Герена“ винаги ще има място за теб… Ти оставаш част от голямото „синьо“ семейство!“.", "date": "2019.07.31", "title": " 1 417 000 евро в касата на „Левски“ от Мариани"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%bd%d0%b5-%d0%b8%d1%81%d0%ba%d0%b0-%d0%b2%d0%b0%d0%bb%d1%83%d1%80-%d0%b4%d0%be%d1%80%d0%b8-%d0%b4%d0%b0/", "text": "Играчите на „Лудогорец“ имат за задача не само да бият „Валур“ в срещата реванш от втория квалификационен кръг на Лига Европа, но и да не дават дори за миг на исландците да си мечтаят за чудо насред Разград. Това призна треньорът на „орлите“ Стойчо Стоев, който е категоричен, че съперникът може да бъде опасен и подценяване няма да има. „Имаме варианти да се справим с този противник – каза наставникът. – Надявам се играчите от началните моменти да си повярват и да не дават възможности на „Валур“. Също така нашите футболисти трябва да използват силните си качества и индивидуално, и като отбор. Исландците могат да ни създадат проблеми на контра, но не трябва да им го позволяваме. Силни са и на статични положения. Не трябва дори да им даваме да си повярват или да мечтаят“.  Специалистът добави, че не очаква проблеми от подценяване, тъй като резултатът не предполага отпускане. Първата среща в Рейкявик завърши 1:1, като разградчани изравниха във 2-ата минута на добавеното време чрез Абел Анисе. „Няма как да има подценяване – добави Стоев. – Не сме взели преднина, за да сме спокойни. Исландците играят такъв футбол, че винаги могат да те затруднят. Ние го знаем и ще бъдем много внимателни в това отношение. В главата ми има най-различни варианти за противодействие. В отбора няма здравословни проблеми, така че от тази гледна точка нямаме проблеми“. Двубоят в Разград е от 20,30 часа.", "date": "2019.07.31", "title": " „Лудогорец“ не иска „Валур“ дори да мечтае за чудо"}
{"url": "https://trud.bg/%d1%81%d1%82%d0%b0%d0%bd%d0%b8%d0%bc%d0%b8%d1%80%d0%b0-%d1%81%d0%b5-%d1%86%d0%b5%d0%bb%d0%b8-%d0%b8-%d0%b2-%d0%ba%d1%83%d0%bf%d0%b0-%d0%b1%d0%b0%d0%bb%d0%ba%d0%b0%d0%bd/", "text": "Станимира Петрова се цели и в купа „Балкан“ на едноименния боксов турнир, който стартира в Ботевград от 2 август. „Досега два пъти съм ставала първа от 3 участия, но така и не ми я дадоха“, каза тя. Златната медалистка от европейските олимпийски игри в Минск бе избрана за спортист на месеца в анкетата на пресклуб „България“. А следващата й голяма цел е и титла от европейското в Испания от 23 август. Петрова разкри, че успешно върви благотворителната кампания, подета с други елитни спортисти. Средствата са за майката на две деца Йорданка Митева, която е в инвалидна количка. Ръкавиците на нейния треньор Петър Лесов от мондиал 79 са продадени за 2200 лв.", "date": "2019.07.31", "title": " Станимира се цели и в купа „Балкан“"}
{"url": "https://trud.bg/%d1%81%d1%82%d0%b5%d1%84%d0%ba%d0%b0-%d0%ba%d0%be%d1%81%d1%82%d0%b0%d0%b4%d0%b8%d0%bd%d0%be%d0%b2%d0%b0-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8-%d0%bd%d0%b0-%d0%bf%d1%80%d0%b5%d0%bc/", "text": "Председателят на БОК Стефка Костадинова изпрати писмо до премиера Бойко Борисов и правителството, с което благодари за отпуснатите допълнителни 113 000 лева. С тези средства се покриват всички разходи за участие на младите ни спортисти на европейския младежки олимпийски фестивал в Баку. На форума България участва с 52 състезатели, които спечелиха злато – на Валентин Андреев (лека атлетика, хвърляне на чук) и сребро на Анастасия Балабан (джудо, 44 кг). Следващият издание на фестивала е през 2021-а в Банска Бистрица (Словакия).", "date": "2019.07.31", "title": " Стефка Костадинова  благодари на премиера"}
{"url": "https://trud.bg/%d1%83%d1%83%d0%bb%d0%b2%d1%81-%d0%ba%d1%83%d0%bf%d0%b8-%d0%ba%d1%83%d1%82%d1%80%d0%be%d0%bd%d0%b5-%d0%be%d1%82-%d0%bc%d0%b8%d0%bb%d0%b0%d0%bd/", "text": "„Уулвърхямптън“ изненадващо привлече Патрик Кутроне. Договорът на 21-годишния италианец с “вълците” е за 4 сезона, като той се присъединява към англичаните от апенинския гранд „Милан“. По неофициална информация „Уулвърхямптън“ ще плати на “росонерите” 18 милиона евро плюс 4 милиона под формата на бонуси. Трансферът бе потвърден и от официалния сайт на „Милан“. От италианския клуб пожелават успех на юношата си в новия му отбор и отправят към него “специални благодарности за страстта и отдадеността“ за 12-те му години в различните формации на “росонерите”.  Кутроне завършва кратката си кариера на “Сан Сиро” с 27 гола в 90 мача. Италианецът е второто лятно попълнение на „Уулвс“, след като английският клуб взе под наем Хесус Вайехо от „Реал“ (Мадрид). Снимка: Twitter", "date": "2019.07.31", "title": " „Уулвс“ купи Кутроне от „Милан“"}
{"url": "https://trud.bg/%d1%81%d0%bb%d0%b0%d0%b3%d0%b0%d1%82-%d1%83%d0%bc%d0%bd%d0%b8-%d0%ba%d0%b0%d0%bc%d0%b5%d1%80%d0%b8-%d0%bd%d0%b0-%d0%b3%d1%80%d0%b0%d0%bd%d0%b8%d1%87%d0%bd%d0%b8%d1%82%d0%b5-%d0%bf%d1%83%d0%bd%d0%ba/", "text": "Системата работи пилотно на ГКПП Капитан Андреево Kамерите на граничните пунктове автоматично ще разпознават номерата на преминаващите превозните средства. Това става ясно от писмен отговор на министъра на финансите Владислав Горанов на въпрос на депутата Емил Димитров, председател на комисията за наблюдение на приходните агенции и борба със сивата икономика и контрабандата. Умните камери ще бъдат поставяни поетапно при реконструкция на граничните пунктове. В момента системата за разпознаване на номерата на автомобилите чрез видеокамери е внедрена пилотно само на ГКПП Капитан Андреево. На входните и изходните трасета за леки коли и автобуси са разположени камери за разпознаване на регистрационните номера. При преминаване на лек автомобил или автобус в обхвата на камерата, тя заснема номера му и автоматично го вкарва в базата с данни на Агенция “Митници” заедно с информация за датата и часа на преминаването, както и страната на регистрация. Тези данни се изпращат за анализ доколко превозното средство е рисково за държавната хазна. На другите ГКПП-та също има камери, но те не могат автоматично да разпознават номерата на колите. От началото на годината митничарите са иззели 9,66 млн. къса цигари, става ясно от друг отговор на министър Горанов. Конфискувани са и 42,2 хил. литра алкохол, 26,8 хил. литра бира и 350 хил. литра енергийни продукти. Явно контролът е затегнат, тъй като за цялата 2018 г. са иззети 368 хил. литра горива. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.31", "title": " Слагат умни камери на граничните пунктове\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80-11/", "text": "„Биволъ” – първи клиенти на крадците на данни от НАП Целта на хакерите и техните вдъхновители била да дестабилизират политическата система в България. Опитвали да пробият сървъра на “Поливни системи” и да пускат пръскачките пред парламента .     Босът на хакера, ударил НАП – поредната перла в короната на “Артекс” В края на 2015 г. Иван Тодоров придобива фирма с луксозни недвижими имоти в кв. „Бояна“ от арх. Весела Мирянова, която кумата на Лозан Панов учредява три седмици по-рано.     Премиерът, който Великобритания единствено можа да си позволи При толкова много величествени проекти Земята се оказва прекалено тясна, за да ги поеме – Димитър Гърдев, Коментатор на „Труд”.             Кой ще подложи рамо или крак на президента Вучич Опасност го дебне откъм свитата му – анализ на Александър Ветров.           Изследователят Христо Смоленов пред „Труд“: Древните българи са имали удивително разбиране за връзката между Земята и Космоса Нашата цел е да събудим паметта на основите, да съживим знанията – интервю на Пламен Енчев         Бойна дама Силует на Фиби Новакович, изпълнителен директор на концерна “Дженерал дайнамикс”.         Кандидатът за главен прокурор – истинският и „гражданският” Иван Стоименов Гешев и Бойко Йорданов Атанасов. “Труд” кои са реалният и “гражданският” кандидат, от кого са издигнати, каква е подкрепата им, за да стане ясно защо единият от тях отпадна.", "date": "2019.07.31", "title": " Вижте акцентите в броя на вестник „Труд“ в четвъртък, 1 август 2019"}
{"url": "https://trud.bg/%d0%be%d1%82%d0%b8%d0%b2%d0%b0%d0%bc%d0%b5-%d0%b7%d0%b0-%d0%ba%d0%b0%d1%87%d0%b5%d1%81%d1%82%d0%b2%d0%b5%d0%bd-%d0%b2%d0%be%d0%bb%d0%b5%d0%b9%d0%b1%d0%be%d0%bb-%d0%be%d0%b1%d1%8f%d0%b2%d0%b8-%d1%82/", "text": "Женският национален отбор по волейбол замина за олимпийската квалификация в САЩ без две от титулярките в тима – Симона Димитрова и Силвана Чаушева. Но като компенсация след операция в тима се завръща опитната Елица Василева. „Още има моменти на сработка с нея, но тя е много класен състезател, който трябва да ни даде ниво и психологическо равновесие в отбора – заяви старши треньорът Иван Петков. – Защото в изминалите мачове все има нещо, което не ни достига в заключителните моменти. И тя би трябвало да ни помогне точно там.“  Нашите започват с Аржентина на 2 август, а съперници ще са ни още САЩ (4 август) и Казахстан на следващия ден. „Предстоят ни тежки срещи, но отиваме да покажем красив волейбол – продължи наставникът. – Аржентина от години е в световния елит, играе американски стил, добре контролира топката, има технични нападателки. А САЩ са в Топ 3. За Казахстан нямаме много информация, но имат типично руски стил на игра и разполагат с високи момичета.“ Аржентина обаче може и да не участва в квалификацията в САЩ. Причината е, че състезателите се надигнаха срещу увеличаването на международните трансферни такси с 30% от местната федерация, а също и от неизплатени премии. Ако исканията им не бъдат изпълнени твърде вероятно е и мъжете, и жените да бойкотират турнирите. На снимката  Волейболистките ни заминаха обнадеждени за успех в САЩ. Първият тим се класира директно за игрите, а вторият ще играе на континентална пресявка. Същевременно Ивайло Иванов ще бъде единственият наш рефер в олимпийските квалификации. Той ще ръководи срещите при мъжете и жените в Русия през следващите два уикенда.", "date": "2019.07.31", "title": " Отиваме за качествен волейбол, обяви треньорът"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd-%d1%80%d0%be%d0%b3%d0%b0%d1%87%d0%b5%d0%b2-%d0%b5-%d0%bd%d0%be%d0%b2%d0%b8%d1%8f%d1%82-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d0%bf%d0%be/", "text": "Старши комисар Йордан Рогачев, който до вчера ръководеше полицията в Пазарджик, е новият шеф на дирекцията на МВР в Пловдив. Той беше представен на служителите от зам.-министъра на вътрешните работи Стефан Балабанов, който обясни, че Рогачев е бил шеф на Четвърто районно в Пловдив, работил е и в местната структура на жандармерията, завършил е право в Пловдивския университет „Паисий Хилендарски“ и тъй като е показал добри резултати в Пазарджик е логичният избор да оглави дирекцията. „Основно ще работя в началото по три направления – конвенционалната, или т. нар. битова престъпност, като ще има повече полицейско присъствие в малките населени честа, на второ място – разпространението на наркотични вещества, и на трето – пътнотранспортния травматизъм“, каза Йордан Рогачев. Според Стефан Балабанов Атанас Илков, който до вторник беше директор на пловдивската полиция, е изпратен като шеф в Кърджали не за наказание, а защото резултатите на тамошната дирекция не били добри.", "date": "2019.07.31", "title": " Йордан Рогачев е новият директор на полицията в Пловдив"}
{"url": "https://trud.bg/%d1%80%d0%b0%d0%b7%d0%bf%d1%80%d0%be%d1%81%d1%82%d1%80%d0%b0%d0%bd%d0%b8%d1%85%d0%b0-%d1%81%d0%ba%d0%b0%d0%bd%d0%b4%d0%b0%d0%bb%d0%b5%d0%bd-%d0%b7%d0%b0%d0%bf%d0%b8%d1%81-%d0%bd%d0%b0-%d1%80%d0%be/", "text": "Скандален аудиозапис на бившия президент Роналд Рейгън беше публикуван в САЩ. Един от най-успешните и уважавани държавни глави на страната е записан да прави силно расистки и ксенофобски изказвания. В разговор с Ричард Никсън, също бивш президент на САЩ, Рейгън нарича делегатите на африканските страни в ООН „маймуни, които още не са свикнали да носят обувки“. Повод за гнева на Рейгън е гласуване в Генералната асамблея на ООН, в което африканските държави гласуват срещу САЩ. Записът целенасочено е скрит от обществеността, пишат журналистите, които са го намерили. Публикацията е част от горещия дебат, който върви в момента, за това дали настоящият президент Доналд Тръмп е расист или е несправедливо обвинен в това.", "date": "2019.07.31", "title": " Разпространиха скандален запис на Роналд Рейгън, нарича африкански делегати маймуни"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%b8%d0%b2%d0%b0%d0%bd-%d1%82%d0%be%d0%b4%d0%be%d1%80%d0%be%d0%b2-%d0%bf%d0%be%d0%b4-%d0%b3%d0%b0%d1%80%d0%b0%d0%bd%d1%86%d0%b8%d1%8f-%d0%be%d1%82-100-000-%d0%bb/", "text": "Специализираният наказателен съд определи парична гаранция от 100 000 лв. на собственика на „ТАД Груп“ Иван Тодоров. Съдът не уважи искането на спецпрокуратурата той да бъде задържан под стража. Прокуратурата има право да обжалва в тридневен срок. Иван Тодоров е обвинен и се разследва в подбудителство за кибертероризъм. Той беше задържан вчера на Летище София.", "date": "2019.07.31", "title": " Пускат Иван Тодоров срещу гаранция от 100 000 лв."}
{"url": "https://trud.bg/%d0%b8%d1%80%d0%b0%d0%bd%d1%86%d0%b8%d1%82%d0%b5-%d1%81-%d0%b4%d0%b2%d0%b5-%d1%82%d0%b8%d1%82%d0%bb%d0%b8-%d0%bd%d0%b0-%d0%bc%d0%be%d0%bd%d0%b4%d0%b8%d0%b0%d0%bb%d0%b0-%d0%bf%d0%be-%d0%b1%d0%be%d1%80/", "text": "Иранските борци тръгнаха с две титли и сребро на световното за кадети в София. Също 3 отличия в свободния стил взеха и руснаците, но балансът при тях е обратен – злато и два сребърни медала. Нито един от нашите национали не успя да стигне до призовите места. А във финалите на  на  тепиха имаше само … двама наши съдии – Петър Дойнов и Филип Манолов. Кадетките също започнаха с ранни загуби. Шансове да стигне до репешажите има само Даниела Бръснарова (65), след като китайката Хуанг стигна до полуфиналите.  Схватките продължават до неделя. В петък стартират класиците и най-голямата ни надежда за отличие Едмонд Назарян (51), двукратен №1 в Европа и трети в света.  ", "date": "2019.07.31", "title": " Иранците с две титли на мондиала по борба в София"}
{"url": "https://trud.bg/%d1%81%d0%bf%d0%b5%d1%88%d0%bd%d0%be-%d1%83%d0%bc%d1%8a%d1%80%d1%82%d0%b2%d1%8f%d0%b2%d0%b0%d1%82-%d0%b6%d0%b8%d0%b2%d0%be%d1%82%d0%bd%d0%b8%d1%82%d0%b5-%d0%b2-%d1%81%d0%b2%d0%b8%d0%bd%d0%b5%d0%ba/", "text": "В Свищов извънредно се събра общинската комисия за борба с епизоотичните ситуации към община Свищов, във връзка с положителни резултати за Африканска чума по животните в село Българско Сливово. Освен членовете на комисията, начело с нейния председател и кмет на община Свищов Генчо Генчев, на срещата присъстваха областният управител на област Велико Търново проф. д-р Любомира Попова, директорът на дирекция „Здравеопазване и хуманно отношение към животните и контрол на фуражите“ към БАБХ д-р Георги Чобанов, директорът на ОДБХ ст. комисар Станимир Спасов и представителите на всички институции на общинско и областно ниво, ангажирани с мерките за борба с разпространението на болестта Африканска чума по свинете. На заседанието в Свищов бяха набелязани конкретни и неотложни мерки за справяне с епизоотичната ситуация възникнала в единствения свинекомплекс на територията на община Свищов, намиращ се в с. Българско Сливово. Собственикът на свинекомплекса Лефтер Лефтеров също присъства на заседанието на комисията, на която е решено в най-кратки срокове по хуманен начин да се умъртвят всички прасета в свинекомплекса. Те ще бъдат загробени на определените за тази цел места, съгласно изискванията и контрола на БАБХ. Наличното месо и произведените от него месни продукти ще бъдат унищожени. Животновъдният комплекс в свищовското е най-големият на територията на Великотърновска област. За съжаление, първата проба за африканска чума по свинете, дала положителен резултат в частна лаборатория, днес бе потвърдена от Националната лаборатория. Официална информация относно епизоотичната ситуация на територията на община Свищов да бъде предоставяна всеки ден в 16.00 часа на официалния сайт на Общината –  .", "date": "2019.07.31", "title": " Спешно умъртвяват животните в свинекомплекса в Свищовско"}
