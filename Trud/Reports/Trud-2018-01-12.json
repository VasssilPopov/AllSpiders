{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%b7%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8%d1%82%d0%b5-%d0%bd%d0%b0%d1%88%d0%b0%d1%82/", "text": "Протестите показват една активна гражданска позиция на българските граждани. Нашата цел не е да скрием проблемите. Това каза председателят на Народното събрание Цвета Караянчева по  . „Не искам да смятам, че някой клати лодката (държавата – бел.ред.) заради председателството. Ако е така, то си е за негова сметка. Преди няколко месеца приехме бюджет, с който доказахме, че имаме отношение към всяка една сфера в държавата“, каза още Караянчева. В никакъв случай проблемите не се решават само с протести. Това е задачата на Народното събрание, добави тя. По думите й, парламентарното мнозинство няма да воюва с президента. „Това, че отхвърлихме ветото на президента не значи, че сме във война с него. Този закон ще има възможност да действа в рамките на една година, за да видим какви са неговите плюсове. Аз съм съгласна с президента, че по някои точки не всичко е така както трябва да бъде, но върховете се превземат с бавни стъпки“, коментира председателят на парламента. Тя не отрече, че е възможно след една година законът за борба с корупцията. „Нека да видим как ще действа той“, каза Цвета Караянчева.           АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " Цвета Караянчева за протестите: Нашата цел не е да скрием проблемите"}
{"url": "https://trud.bg/%d0%b2-%d1%81%d0%b0%d1%83%d0%b4%d0%b8%d1%82%d1%81%d0%ba%d0%b0-%d0%b0%d1%80%d0%b0%d0%b1%d0%b8%d1%8f-%d0%be%d1%82%d0%ba%d1%80%d0%b8%d1%85%d0%b0-%d0%bf%d1%8a%d1%80%d0%b2%d0%b8%d1%8f-%d0%b0%d0%b2%d1%82/", "text": "Първият автосалон за жени отвори врати в Саудитска Арабия. Събитието привлече стотици посетители. Всичко това се случва само няколко месеца, след като Саудитска Арабия даде право на жените да шофират. Розови, оранжеви и жълти балони посрещнаха посетителите на автосалона, насочен предимно към представителките на нежния пол в Саудитска Арабия. Много дами седнаха зад волана и изпробваха возилата, информира  . През септември миналата година крал Салман прие закон, който отмени забраната за шофиране за жените. Някои от посетителките разсеяха съмненията, че жените не се интересуват от автомобили заради доскорошната забрана. Абеер Ал-Харби, посетител на автосалона: Интересувам се от коли много отдавна. Тъй като нямахме право да шофираме, имах личен шофьор. Знам много за колите. Интересувам се от различните марки. Надявам се скоро да имам кола.  Автомобилите на изложението са японски и западноевропейски марки, те са енергийно ефективни, а девизът на автосалона е „Шофирай и купувай“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " В Саудитска Арабия откриха първия автосалон за жени (ВИДЕО)"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d1%81%d0%be%d1%81-%d0%b5%d0%bb%d0%b5%d0%bd-%d0%b3%d0%b5%d1%80%d0%b4%d0%b6%d0%b8%d0%ba%d0%be%d0%b2-%d1%82/", "text": "Столичната община няма никакво основание да прекрати договора за приватизацията на “Въжени линии” ЕАД от “Витоша ски” – това съобщи на пресконференция председателят на Столичния общински съвет Елен Герджиков. Той обясни, че настоящият собственик на съоръженията в планината не е нарушавал договора и това е констатирано от всички 11 проверки от 2008-а досега. Според Герджиков единственото решение за ситуацията на Витоша, където няма модернизация от години, е приемането на новия План за управление. В момента действащия е рестриктивен и не позволява никакво развитие на ски зоната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " Председателят на СОС Елен Герджиков: Трябва да се приеме новият план за Витоша\t\t\t"}
{"url": "https://trud.bg/%d0%bd%d0%b5-%d0%be%d1%82%d0%ba%d1%80%d0%b8%d1%85%d0%b0-%d0%b1%d0%be%d0%bc%d0%b1%d0%b0-%d0%b2-%d0%bd%d0%b4%d0%ba-%d0%bf%d1%80%d0%be%d0%b2%d0%b5%d1%80%d0%ba%d0%b0%d1%82%d0%b0-%d0%bf%d1%80%d0%b8%d0%ba/", "text": "Приключи проверката в НДК, нищо съмнително не е открито. Това съобщиха от МВР. Стандартни действия за проверка бяха предприети от полицията във връзка със злоумишлено обаждане, получено минути преди 17 часа днес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " Не откриха бомба в НДК, проверката приключи"}
{"url": "https://trud.bg/%d0%bf%d0%b5%d1%82%d1%8a%d1%80-%d0%b2%d0%b8%d1%82%d0%b0%d0%bd%d0%be%d0%b2-%d0%b1%d1%81%d0%bf-%d1%82%d0%b5%d0%b7%d0%b8-100-%d0%bc%d0%b8%d0%bb%d0%b8%d0%be%d0%bd%d0%b0-%d0%b7%d0%b0-%d0%b7%d0%b0%d0%bf/", "text": "Тези   от джоба си ли ги извади премиерът Борисов? Това попита народният представител от “БСП за България” Петър Витанов по телевизия „Евроком“. „В деня на официалното откриване на българското европредседателство станахме свидетели на характерно за министър-председателя поведение, каза Петър Витанов. – Тези 100 милиона са много важни за МВР. Те дават живителна сила на сектора „Сигурност“. Действително заплатите на служителите, ангажирани в сферата, са много ниски и не съответстват по никакъв начин на техните отговорности. Решението за отпускане на средства е правилно. Начинът, по който се случи обаче е абсурден. Неправомерен е. Ние сме парламентарна република, а това означава, че всеки лев, който може да бъде отпуснат, трябва да бъде гласуван и одобрен в Народното събрание. Случилото се вчера е традиционната вече и порочна практика на премиера. Схемата е ясна, умишлено е подценяван бюджета, събират повече пари и след това той раздава чрез постановления на Министерски съвет на тъмно и по свое собствено усмотрение средства. И казва: „Аз давам!“, все едно ги дава от собствения си джоб или ги вади някъде от Банкя. Недопустимо е подобно явление! То е без аналог в европейските страни! Такова авторитарно поведение е характерно за други географски ширини“. Петър Витанов заяви също, че когато става дума за външна политика, всички политически партии трябва да гледат в една посока. „БСП заяви своята конструктивна роля, а парламентът е мястото, където ние можем да осъществяваме контрол върху изпълнението на приоритетите. Това е същността на опозицията, коментира той. – Като цяло обаче годината не започна добре. Станахме свидетели на неприятни събития, на убийства. Проблемът със замърсяването на въздуха в София също е огромен. Констатирахме незапомнен спад в раждаемостта за миналата година. Ние изчезваме като нация… Поскъпването на основни стоки за бита и на храните на практика изяжда увеличението на минималната работна заплата и на пенсиите. Мога да изброявам още. Въпросът е какво правим, какви мерки предприемаме, за да спрем тази негативна тенденция“.", "date": "2018.01.12", "title": " Петър Витанов, БСП: Тези 100 милиона за заплати в МВР от джоба си ли ги извади премиерът?"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d0%be%d1%81%d1%80%d0%b5%d0%b4%d0%bd%d0%b8%d1%87%d0%b8-%d0%bd%d0%b0-%d1%8f%d0%bf%d0%be%d0%bd%d0%b8%d1%8f-%d0%b7%d0%b0-%d0%bf%d0%b0%d1%80%d1%82/", "text": " България ще посредничи за разширяване на стратегическото партньорство между Европейския съюз и Япония. Работата в тази посока ще е предмет на разговор между премиера Бойко Борисов и японския министър-председател Шиндзо Абе, който идва на официално посещение в страната ни. Двамата се срещат в неделя, 14 януари, като визитата у нас е първа такава по рода си. По време на разговорите между двете делегации японската страна ще се запознае с приоритетите на Българското председателство на Европейския съюз, както и с в търсенето на сътрудничество по тези приоритети. Сред темите на срещата ще бъде и задълбочаването на търговско-икономическото партньорство между България и Япония, с акцент върху увеличаването на българския износ, както и възможностите за привличането на японски инвестиции и технологии в нашата страна. Шиндзо Абе ще бъде придружен от голяма бизнес делегация, състояща се от представители на над 30 японски компании. В края на миналата седмица министър-председателят на Япония потвърди, че в средата на този месец ще посети България, както и още пет други източноевропейски държави. Това са Естония, Литва, Латвия, Румъния и Сърбия. “Ще разширя границите на японската дипломация и ще потвърдя нашата близка координация по въпроса за Северна Корея, както и по други неотложни проблеми пред международната общност”, обеща Шиндзо Абе. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " България посредничи на Япония за партньорство с ЕС\t\t\t"}
{"url": "https://trud.bg/4-%d1%87%d0%b0%d1%81%d0%b0-%d1%83%d0%b2%d0%b5%d1%89%d0%b0%d0%b2%d0%b0%d1%82-%d0%b1%d0%b0%d0%b1%d0%b0-%d0%b7%d0%b0-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b8-%d1%81%d1%8a%d1%82%d1%80/", "text": "Шуменка хвърли торба с 5300 лв. от осмия етаж на блока си след близо 4 часа увещания, че участва в спецполицейска акция. Измамите в началото на тази година зачестиха – шуменските пенсионери са на път да преизпълнят за месец годишния си принос от 2017-та към телефонните измамници. За десетина дни са изхвърлили от домовете си над 20 600 лв. Последната жертва била измамена по стандартната схема от мъж, който се представил за полицай и обяснил, че се провежда специализирана полицейска операция за задържане на измамници. Той дал указания, ако я потърсят мошеници, да събере всички налични пари, които има и да ги хвърли през терасата на апартамента си. От 9:30 часа в четвъртък до 13 часа жената била лъгана по телефона, но накрая се убедила, че сътрудничи на органите на реда. Сложила в торба 5 300 лв. и ги хвърлила в очакване да й бъдат възстановени. Полицията е образувала поредното досъдебно производство и издирва извършителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " 4 часа увещават баба за полицейски сътрудник"}
{"url": "https://trud.bg/%d0%bf%d0%b0%d1%80%d0%bd%d0%be%d1%82%d0%be-%d1%81-23-%d0%bf%d0%be-%d1%81%d0%ba%d1%8a%d0%bf%d0%be-%d1%81%d0%bf%d1%80%d1%8f%d0%bc%d0%be-%d0%bc%d0%b8%d0%bd%d0%b0%d0%bb%d0%b0%d1%82%d0%b0-%d0%b7%d0%b8/", "text": " Парното през декември е било с 23,1% по-скъпо от същия месец на предходната година, става ясно от обявените вчера данни на Националния статистически институт. Поскъпването на парното с 23% и на газообразните горива със 17,3% са сред основните причини за инфлацията, която за цялата 2017 г. достига 2,8%. Повишаването на цените е доста по-бързо от лихвите по депозитите, които вече са под 5% за година. В резултат инфлацията изяжда спестяванията на хората и фирмите в банките. А все повече хора търсят алтернативни възможности за инвестиции и купуват имоти, злато или дялове във взаимни фондове. За година млякото, млечните продукти и яйцата са поскъпнали с 9,9%, маслото и олиото – със 7,5%, а месото и месните продукти – с 4,8%, сочат данните на НСИ. Цената на плодовете е нараснала със 7,3%, но при зеленчуците има спад с 1%. Горивата и смазочните материали за автомобилите са поскъпнали за година с 6,7%, сочат още данните на НСИ. Цените на застраховките, свързани с транспорта, са нараснали с 12,3%, а на твърдите горива – с 8,3%. Само за месец декември инфлацията е 0,4%, обявиха от НСИ. Основно инфлацията се дължи на вдигането на цените на хотелите и ресторантите с 1,1%, на развлеченията с 3,3% и на транспорта с 1,9%. Заради коледните и новогодишните празници през декември хотелите са вдигнали цените със 17,2%. Като цяло през декември храните са поевтинели с 0,2%, а цените на дрехите и обувките са паднали с 0,6%. От храните най-много са поскъпнали доматите – с 12,2%, и краставици – с 11%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " Парното с 23% по-скъпо спрямо миналата зима\t\t\t"}
{"url": "https://trud.bg/%d0%bf%d0%be%d0%bb%d1%83%d0%b3%d0%be%d0%bb%d0%b0-%d1%84%d0%b5%d0%bc%d0%b5%d0%bd-%d0%ba%d0%b0-%d0%bd%d0%b5-%d0%bf%d0%be%d0%b7%d0%b2%d0%be%d0%bb%d0%b8-%d0%bd%d0%b0-%d1%87%d0%b5%d1%88%d0%ba%d0%b8/", "text": "Полугола активистка от местния клон на движението „Фемен“ се опита да попречи на чешкия държавен глава Милош Земан да упражни правото си на глас по време на президентските избори в страната, съобщават местни медии. Съгласно информацията, жената е свалила горната си дреха и започнала да крещи груби думи на английски език срещу Земан. Президентът е напуснал изборната секция, но в последствие се е върнал и е успял да упражни правото си на вот. Инцидентът се разследва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " Полугола „Фемен“-ка не позволи на чешкия президент да гласува (СНИМКИ)"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%82-%d0%bd%d0%b4%d0%ba-%d1%81%d0%bb%d0%b5%d0%b4-%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%b1%d0%be%d0%bc%d0%b1%d0%b0/", "text": "Не се е наложило извеждане на хора от Националния дворец на културата, съобщиха пред „Труд“ от МВР. Преди около час и половина е получено злоумишлено обаждане за поставено взривно устройство в сградата и се появиха информации, че е започнала нейната евакуация. Сигналът е приет в 16.55 ч.  Предприети са стандартни действия за проверка, които вървят към приключване, уточниха от пресцентъра на вътрешното министерство. Специализирани екипи правят преглед на сградата.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " Сигнал за бомба в НДК, не се е наложило извеждане на хората"}
{"url": "https://trud.bg/%d0%b2%d1%82%d0%be%d1%80%d0%b8-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd-%d0%b7%d0%b0-%d0%b2%d1%80%d1%8a%d0%b7%d0%ba%d0%b0-%d1%81-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82/", "text": "Още един човек бе арестуван в Турция във връзка с разследването за убийството на руския посланик Андрей Карлов, пише турският вестник  . Не е разкрита самоличността на задържания в петък мъж, но е известно, че той е бил служител в турския медиен регулатор. Друг мъж бе арестуван в четвъртък във връзка със същия случай. Карлов бе убит през ноември 2016 г. от Мевлют Алтънташ, пенсиониран полицай, който според Анкара е свързан с гюленистката организация (ФЕТО), обвинявана от Турция като организатор на неуспешния опит за преврат в страната от юли 2016 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " Втори арестуван за връзка с убийството на руския посланик Андрей Карлов в Турция"}
{"url": "https://trud.bg/%d1%81%d0%bc%d0%be%d0%bb%d1%8f%d0%bd-%d0%b2%d0%b7%d0%b8%d0%bc%d0%b0-3-950-000-%d0%bb%d0%b2-%d0%b1%d0%b5%d0%b7%d0%bb%d0%b8%d1%85%d0%b2%d0%b5%d0%bd-%d0%b7%d0%b0%d0%b5%d0%bc-%d0%be%d1%82-%d0%b4%d1%8a/", "text": "След три часови дебати днес на извънредна сесия, Общинският съвет прие поемането на временен безлихвен заем от Централния бюджет в размер на 3 950 000 лв. От 27 съветници присъствали на заседанието, 15 гласуваха „за”, 3-ма бяха „против”, а 9 се въздържаха от гласуване. В залата присъстваха и много граждани, които се изказаха от необходимостта да се приеме това решение, съобщиха от пресцентъра на община Смолян. Докладната записка бе представена на вниманието на съветниците за трети пореден път, заради спешната нужда от поемането на заема от държавата, с който ще се препокрие стар такъв. Извънредното заседание беше свикано от групата общински съветници от ГЕРБ основание чл.23, ал.4, т.2 от ЗМСМА.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " Смолян взима 3 950 000 лв. безлихвен заем от държавата"}
{"url": "https://trud.bg/%d0%b8%d0%b7%d0%b4%d1%8a%d1%85%d0%bd%d0%b0-%d0%b4%d0%b0%d0%bd%d1%8a%d1%87%d0%bd%d0%b8%d1%8f%d1%82-%d1%88%d0%b5%d1%84-%d0%bf%d1%80%d0%be%d1%81%d1%82%d1%80%d0%b5%d0%bb%d1%8f%d0%bd-%d0%bd%d0%b0%d1%81/", "text": "Иво Стаменов, началникът на отдел “Фискален контрол” в Националната агенция за приходите (НАП), почина днес във Военно-медицинска академия. На 18 декември м.г. 43-годишният държавен служител бе прострелян в центъра на София и 26 дни лекарите се бориха да спасят живота му. След серия операции, при които са му прелети големи количества кръв, състоянието му се влошило рязко в четвъртък и той издъхнал около 11 ч., научи “Труд”. Наемният убиец издебнал от засада Стаменов малко преди 8,40 ч. във фаталния ден. Данъчният шеф идвал на работа с джипа си БМВ Х3 по улица “Дунав” към булевард “Дондуков”, където е централното управление на НАП. Килърът стрелял с карабина само веднъж. Куршумът пробил предното стъкло и улучил данъчния шеф в рамото, като засегнал белия му дроб и важен кръвоносен съд. Водещата версия на полицията е, че показното покушение е свързано с работата на Стаменов. Той е бивш служител на МВР, след което постъпил в НАП. Ръководеният от него отдел се е занимавал с контрол върху търговията с рискови акцизни стоки като цигари и алкохол, а отскоро и с горива. Три дни след атентата премиерът Бойко Борисов проведе съвещание с главния прокурор Сотир Цацаров, министрите на финансите Владислав Горанов и на вътрешните работи Валентин Радев, началниците на НАП и Агенция “Митници”. “Когато стрелят по данъчен, стрелят по самата държава, и ако ги оставим безнаказани, утре ще посегнат и на друг”, заяви министър-председателят и обеща ответни мерки на държавата. До момента поръчителите и извършителят не са разкрити. Сайтове от Кърджали съобщиха преди дни, че разследващи покушението срещу данъчния шеф са пристигнали от София да проверяват местна фирма, но подробности не бяха огласени.", "date": "2018.01.12", "title": " Издъхна данъчният шеф, прострелян насред София (обзор)\t\t\t"}
{"url": "https://trud.bg/%d1%86%d0%b5%d1%86%d0%ba%d0%b0-%d1%86%d0%b0%d1%87%d0%b5%d0%b2%d0%b0-%d0%b5%d0%b4%d0%b8%d0%bd%d0%bd%d0%b0%d1%82%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0-%d0%bf%d1%80%d0%be/", "text": "Днес направихме преглед на подготовката до момента, работим в дух на правоприемство, в частта за правосъдие информирах колегите за това как е протекло изслушването ми в Европейския парламент. Това заяви правосъдният министър Цецка Цачева по . Първите стъпки по институционализиране на Европейската прокуратура ще бъдат направени по време на Българското председателство на Съвета на ЕС, каза още Цачева. По думите й единната прокуратура ще заработи през 2021 г. Ще има европейски прокурор, държавите членки ще излъчват по един прокурор, освен това ще има делегирани прокурори. Те ще отговарят за разходването на европейските фондове.", "date": "2018.01.12", "title": " Цецка Цачева: Единната европейска прокуратура ще заработи през 2021 г."}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81%d0%b5%d0%b3%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%83%d0%bb%d0%be%d0%b2%d1%8f-%d1%88%d0%b0%d0%bd%d1%81%d0%b0/", "text": "Григор Димитров не се притеснява от големите очаквания преди Аустрелиън оупън. Редица авторитетни издания слагат родния тенис ас сред основните фаворити за титлата, която би била първа за него от Големия шлем. Българинът е съгласен, че сега е шансът му да се намеси в играта на големите. „Трябва да уловя шанса си – признава Григор. – От полуфинала миналата година мина доста време и вече имам достатъчно увереност. Чувствам се отлично, въпросът е да го покажа и на корта.“ Към товара с очаквания се прибави и авторитетното мнение на легендата Джон Макенроу. Знаменитият американец прогнозира, че Димитров най-сетне ще направи най-важната крачка в кариерата си. „Бях започнал да се тревожа, че времето му отнинава, но явно той се осъзна навреме – смята „Комисасят на тениса“ от Евроспорт. – Григор стигна много високо ниво по отношение на физическата подготовка, самочувствието и тактиката. Преди сякаш самият той не си вярваше, че може да постигне нещо историческо, но сега вече е различно.“ Димитров започва участието си в турнира в понеделник срещу няко от тенисистите, преодолели квалификациите.   По всичко изглежда, че Мария Шарапова вече не е фенка №1 на Григор Димитров сред колежките му. Бившата приятелка на българина написа в автобиографията си, че той е най-талантливият в мъжкия тенис и „може да прави невероятни неща с тялото си“. За разлика от много други обаче рускинята не посочи Григор сред фаворитите за титлата в Мелбърн. „Моят фаворит е Роджър, разбира се, но Рафа също, винаги го подкрепям“, обяви Маша, явно забравила, че именно Надал я засипа с нападки, когато беше хваната в мелдоний. Организаторите в Мелбърн пък бяха подложени на критики заради решението Шарапова да изнесе трофея на церемонията по тегленето на жребия в отсъствието на шампионката Серена Уилямс. В интервюто на „Род Лейвър Арена“ бяха спестени въпроси за допинг наказанието. „Искахме бивша шампионка – отговори директорът на турнира Крег Тайли. – Уилямс и Азаренка ги няма, Кербер играе в Сидни, остава Мария. Тя е голяма личност и ние сме щастливи, че прие поканата ни.“   Първата ракета на България при жените Виктория Томова е само на още една победа от основната схема на Аустрелън оупън. 22-годишната софиянка се класира за третия кръг на квалификациите след разгром с 6:2, 6:2 над №2 в пресявките Евгения Родина. Въпреки че рускинята е с 26 позиции по-напред в ранглистата, само 63 минути отне на българката да спечели трета чиста победа в третия мач от съперничеството си с нея. Томова продължава битката за място в основната схема срещу победителката от срещата между Анна Блинкова (Русия) и Антония Лотнер (Германия). Програмата обаче се забави заради дъжда в Мелбърн и така нашето момиче ще има повече време за почивка преди решителния двубой. Не е такъв случаят с другата ни участничка Елица Костова, чийто мач от втория кръг с чехкинята Дениса Алертова също бе отложен заради дъжда и бе насрочен за миналата нощ.   Актуалната шампионка от Аустрелиън оупън Серена Уилямс няма да защитава титлата си, тъй като не успя да се възстанови от раждането на първото си дете. Американката разкри, че процесът не е бил толкова лек и е довел до усложнения, които биа могли да застрашат живота й. „Всичко се обърна на зле след цезаровото сечение – разказа тенисистката. – Имах ужасни кръвоизливи. Но пък вече съм майка и това промени живота ми напълно. Всички притеснения, които имах, изчезнаха изведнъж.“ Уилямс обаче не крие, че завижда на колегата си Роджър Федерер за четирите деца – две двойки близнаци – момичета и момчета. „Толкова е несправедливо – оплака се Серена. – Дори не искам да си представям къде щях да съм сега, ако имах близнаци. На него дори не му се налага да пропуска турнири заради децата. Но и аз искам отново да играя. Вече виждам финала на кариерата си, но когато видиш финала, не искаш да намалиш скоростта, а да тръгнеш още по-бързо.“   Легендата на женския тенис Били Джийн Кинг отново настоя за преименуване на втория корт от комплекса в Мелбърн. В момента игрището носи името на рекордьорката по титли от Големия шлем (24) Маргарет Корт, но 75-годишната австралийка си спечели много врагове заради твърдата си позиция против еднополовите бракове. В качеството си проповедник в местна църква Корт твърди, че транссексуалните са „от дявола“, а женският тенис е пълен с лесбийки. „Не мисля, че кортът трябва да носи името й – обяви 74-годишната Кинг, лесбийка и борец за женски права. – Тя каза прекалено много обидни неща. Може би някои от тенисистите гейове биха отказали да играят на този корт. Ако бях състезателка, не би стъпила на него, докато носи името й.“ В Мелбърн обаче по всичко изглежда не са склонни да приемат натиска на Кинг. „Вижданията на Маргарет са си нейна работа, но промяна на името е прекалено драстична мярка“, обяви директорът на турнира Крейг Тайли.", "date": "2018.01.12", "title": " Григор: Сега трябва да уловя шанса"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-99/", "text": "България ще настоява за запазване на кохезионните фондове. Премиерът се извини на гражданите на София за полицейската охрана и притесненията.         Десетина души събра поредният им лъжлив протест. В групата “Белев” недоволни от начина, по който ги отразява Националната телевизия.       За полицейския протест, заплатите и още нещо – коментар на Анна Заркова.           Евросъюзът е белязан от скандали и дълбоки различия – анализ на Спас Ташев.           Храната говори за народа и неговия начин на живот, казва шеф-готвачът Димо Димов от фирмата, спечелила обществената поръчка за хранене на гостите от ЕС, в интервю за „Труд“.           От началото на декември дългогодишният управник на врачанското село Градешница Магдалин Сълков вече не е в кметския кабинет, а в манастира „Свети Йоан Предтеча” – репортаж на кореспондента на „Труд“ за региона Любомир Йорданов.       Снимките на „Аз, Тоня“ ми донесоха много синини и натъртвания. Получих и най-бруталните и ужасни пришки и мазоли, които може да си представите. Нараних и врата си. Но си струваше, казва актрисата Марго Роби.       Флоберката е опасна до 1,5 км.             Лидери лъсват в безпощадна сатира.                 Николай Карагьозов от Раднево е нов човек с помощта на д-р Емилова             Хороскопът на Руслан Борисов – Азарей.         Силует на актьора Гари Олдман. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " Вижте акцентите в броя на вестник „Труд“ в събота, 13 януари 2018"}
{"url": "https://trud.bg/%d0%bf%d1%80%d0%be%d0%b1%d1%83%d1%82%d0%b2%d0%b0%d1%82-%d0%bd%d0%b8-%d1%84%d0%b0%d0%bb%d1%88%d0%b8%d0%b2%d0%b8-%d0%bd%d0%be%d0%b2%d0%b8%d0%bd%d0%b8-%d0%b8-%d0%b2-%d1%83%d1%87%d0%b5%d0%b1%d0%bd%d0%b8/", "text": "Малко хора знаят, че фалшивите новини, за които толкова много се говори напоследък, са съществували и в миналото. Тогава те са успявали да излъжат не само съвременниците им, но и да влязат в учебниците. Оттам да просъщестуват и до днес, дори да се касае за събития отпреди 100 или 150 години. Ще дам няколко примери. Сръбско-българската война е започнала на 2 ноември 1885 г. – два месеца след Съединението на Княжество България с автономната област Източна Румелия. България тогава очаква война с Турция или със Сърбия. Тъй като и двете страни правят недвусмислени изявления, че така се нарушава статуквото – едното осъществено с Берлинския договор, а другото с размерите на балканските държави, които според Берлинския конгрес трябва да бъдат приблизително еднакви. И за това се подготвят за война. Опасявайки се повече от Турция, България праща цялата си армия на Южния фронт, т.е. срещу нея. Като за прикритие на София остават само 10 000 човека. Европейското обществено мнение е категорично против това, което е извършило Княжество България. И затова срещу нас – като агресор и нарушител на мирното статукво, има лоши настроения. България обаче контрира, нейната пропаганда е, че тя е малка, нещастна, току-що освободила се държава с малка и слаба армия, с незначителни ресурси, армията й се командва – доколкото ги има, от капитани. Това е така, тъй като руските генерали и полковници са я напуснали по искане на императора, и ще бъде смачкана и унизена от съществуващата вече над 80 години сръбска държава. Да видим какво е действителното състояние на нещата: сръбската армия е от 68 000 души, българската – 128 000. Т.е. двойно по-голяма. Нашата е отлично въоръжена с прекрасно руско оръжие и още по-жестоко и качествено обучена за тези 7 години от руските офицери, които всъщност ги обучават по пруски военни устави – най-съвършената армия на епохата. Офицерите по звания са капитани, но една част от тях са майори, други подполковници. Реално те не са повишавани в чин от девет години, поради това, че щатните места за висши офицери са заети от руски и австрийски военни. Реално те би трябвало да бъдат вече полковници, а част от тях и генерали. За разлика от сръбските генерали, които нямат реален боен опит, а са завършили само килийното военно училище в Белград, българските офицери са пращани с лъвски стипендии от руските си началници в цял свят. С тайната мисъл да не им се пречкат в краката и да искат повишение. Нашите са завършили в прочутата генерал-щабна академия в Торино, в Берлин, Брюксел, Париж, Петербург и т.н. Освен това една част от тях имат двоен опит по широкомащабни войни – на първо място руско-турската, но и войните на Русия в Средна Азия, където те са служили преди да се завърнат в България след Освобождението. Да видим някои от т.нар. фейк новини, свързани с войната. Изключително куриозен момент, с който се хвалим, е един много тежък проблем, който има българската армия. Когато сърбите ни нападат, те са на 60 км от София, а нашата войска – на 300. До Сливница за сърбите е още по-близо – с 20 км, а за нас София е супер далече – на още 20 км плюс онези 300. Знаем, че българският войник е вървял по 100 км на ден (?!) и успял да стигне до Сливница на третия ден от войната. Това е пълна глупост! Никой от нас не се е замислял, че няма нужда българският войник да върви пеша, защото още от турско време има железница – на Барон Хирш. И войската ни може да се качи на нея, както и са направили, и по този начин са се придвижили към София. На собствен ход са се движели само артилерийските впрягове с хубави бързи коне, за да не заемат много място във вагоните. Факт е, че на втория ден от войната вечерта в Сливница са пристигнали първите 22 000 души от Южна България. Сръбското командване обаче допуска и няколко грешки – то разделило войската си на три. Вместо да натиска само към София, те настъпили и към Видин, към Брезник и Трън – така разпиляват и без това по-малката си войска. Българите бием сърбите за 14 дни, което е рекорд. Но всичките неверни неща са влезли не само в нашата, но и в европейската публицистика, която пък изпаднала във възторг от победата на Давид – ние (а би трябвало да бъде обратното), над Голиат – сърбите. Всички тези т.нар. фейк новини обаче бледнеят пред огромната мащабна пропагандна работа, с която Съветският съюз или по-скоро комунистическото ръководство на КПСС, обяснява пораженията си през лятото на 1941 г. по време на Втората световна война. Както е известно, руската Червена армия беше разгромена през 1941-а и немците стигнаха до последната спирка на тролейбуса в Москва – само на 19 км от Червения площад. Защо се получи това? Съветското командване и съветската пропаганда измислиха причината: внезапно нападение. Ние толкова сме свикнали с тезата за внезапното нападение, изгледали сме десетки филми, в които по потници и долни бели гащи руските войници скачат под град от бомби, които разрушават казармите, мнозина раняват, други са убити. Вярваме, че 2000 самолета от общо 3000 са били унищожени още първите дни на войната по самите летища, че руските танкове, които са три пъти повече от немските, били превъзхождани от немските. Първо, руснаците наистина имат 15 000 танка, от които една трета са Т -34 и КВ. Тези танкове са непробиваеми за всички германски оръдия, с изключение на 88-милиметровото зенитно оръдие. Въпросните танкове обаче не са в корпус. И макар че са планирани 8 корпуса, от тях само един е готов. На четвъртия ден от войната е най-голямото танково сражение за Втората световна война – то не е при Курск (там е две години след това), както пише в историята, а е край градчето Дубна (по-късно там руснаците направиха реактори за атомни изследвания). Там са 1500 съветски танка. Немците за първи път се уплашват и започват да разговарят почтително с руските командири. Истината всъщност е, че на тези 1500 съветски танка е заповядано да отстъпят. Що се отнася до самолетите – всички 3000 самолета излитат няколко часа след нападението, влизат в бой с немците и до две седмици 2000 от тях с свалени. А самолетите са със същите качества като немските. Един руски пилот казва: “Аз свалих немски самолет чак със седмия си самолет. Самолети имаме предостатъчно, но за съжаление, те бяха просто по-добри от нас.” Руският професор Мединцев, който е министър на културата, с документи доказа, че още на 17 юни 1941 – пет дни преди началото на войната, всички части по-големи от рота, са били изкарани от казармите и натикани във временни лагери, каквито има всяка армия. Всъщност, немският удар е попаднал върху празни казарми и не е убивал никой, освен някой дневален. Има и други фокуси на съветската пропаганда, че Сталин бил ликвидирал през 1937-38 година всички качествени командири. Това е вярно до определена степен, че той ликвидира 148 000 полковници и генерали. Някои говорят за милиони, но това не е вярно. За тези 148 000 Мединцев възкликва: “Да беше ги избил всичките!” Защо? Защото тези генерали и полковници са обикновено герои от Гражданската война – хора без образование, смели пехотинци, артилеристи, кавалеристи, свикнали да воюват на фронта от 20 километра, не могат да четат карти и могат да командват рота, но не и армия. И Съветският съюз от 242 командири на дивизии, влиза в бой само с двама, завършили висшата академия “Фрунзе”. Това са Жуков и Рокосовски, който е в лагер. Измъкват го, нахранват го, потупват го и го пускат да командва. Останалите 240 израстват като командири от нищото. Научили се да воюват по време на сраженията – те нямат нищо общо със стария генералски елит, избит от Сталин. Защо съветската пропаганда създаде тези митове, които влязоха в науката, оттам в публицистиката и после в учебниците. И дори все още вярваме, ако гледаме тези филми. Защото първоначалното поражение трябваше да се обясни. А трябва да признаем, че Мединцев го прави много просто – “Бяха по-добри от нас. Те бяха воювали вече две години, имаха боен опит, а ние бяхме воювали две малки войни с Финландия в края на 30-те години. Но това никой не иска да го признае.” Хората трябва много да внимават за фалшивите новини. Те не са от днес. Да внимаваме да не влязат трайно в съзнанието като нещо действително случило се. А то не е. Това обаче не намалява стойността нито на победите, нито на пораженията. Защото историята е и заради това – човек да се учи и на поражения.", "date": "2018.01.12", "title": " Пробутват ни фалшиви новини и в учебниците\t\t\t"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b8-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba%d1%8a%d1%82-%d0%bd%d0%b0-%d0%b1%d0%b8-%d1%82/", "text": "За много години, не сме се виждали от миналата 2017 г. За много години. Европредседателство, гарнирано с протести – притеснява ли това правителството? Не, то по наша традиция все гледаме да си покажем магариите още в първата възможност на целия свят. Знаете, че и деветте протеста, те всъщност не бяха 9, бяха по-скоро 2 и половина, но всичките не са насочени към Европейския съюз или към еврокомисарите, те са насочени към наши вътрешни проблеми. Според мен, въпросът беше просто на показност. Е, добре де, магарии сега, но не можем да ги наричаме така. Нали в демократична държава всеки има правото да протестира? Абсолютно. Ние това доказахме. Но не мисля, че беше сега момента, защото какво направихме, всъщност натоварихме повече силите на реда – да охраняват от една страна пристигащите комисари, от друга страна – местата за дискусии, нали, на срещите, и от трета страна да се занимават с разнородни протести на различни места в София. Просто… Явно протестите дават резултати /…/. Всичко това е пари, разбирате ли? Всичко това са пари, разходи. Със сигурност, но като стана въпрос за пари, ето, част от протестите дават резултат, защото полицаите успяха да си извоюват 100 млн. Откъде ще дойдат тези пари при условие, че не са гласувани в бюджета? На този въпрос ще отговори г-н Борисов, г-н Горанов. Мен не ме питайте. Вие съгласен ли сте? Не особено. Защо? Ще имаме още разговори, тепърва ще обсъждаме въпроса на политическия съвет. Вече регулярен съвет, политически, ще се провежда всяка седмица, всеки вторник сутринта между „Обединени патриоти“ и ГЕРБ. Ще обсъждаме и този въпрос, но за мен е изненадваща новината вчера, тази позиция на премиера Борисов. Това означава, че не е обсъдено с вас? Не е обсъдено с нас. Не е обсъдено с нито един от коалиционните партньори? Не. Той е само един, така да се каже, „Обединени патриоти“. Да. Но аз съм леко скептичен, защото там малко ми прилича като наливане на вода в каца без дъно. Има много достойни служители на Министерство на вътрешните работи, но има и прекалено много за … промени трябва да се въведат, за да може да сме сигурно, че държавните, народните, нашите пари ще отидат на място, ще бъдат ефективно използвани. Между другото … Това отново е позната тема – пари без реформа. Няма да има реформа,нее ясно на кого ще се дадат? Освен това, това си е, откъдето и да го погледнеш, рекет в първия ден на европредседателството. Това си е рекет. Аз не съм, привърженик на тези методи. Те, полицаите, много отдавна казаха, че ще протестират по време на европредседателството, така че не са направили някакъв изненадващ ход и като не получиха достатъчно пари, ето, че ги получиха сега, тук. Това дали са го казали, или не не мисля, пак повтарям, че вчера беше деня, времето, когато трябваше да се проведе този протест. В интерес на истината не само заплатите на полицаите са най-ниски в Европейския съюз, а на всички държавни служители, включително даже и общински, са най-ниски заплатите. Така че всеки с пълно основание можеше да изкара един билборд и на него да напише нашите заплати са най-ниските. Между другото, заплатите на администрацията в цяла България са много ниски. И не само полицаите имат нужда от повишение на заплатите, имат нужда и социалните работници, имат нужда и тези, които стават в 3 часа, да ходят да проверяват борсите. Е, нали се хвалехте, че при приемането на бюджета, че се вдигат парите за администрацията. Доста пари бяха дадени специално за администрацията. Да, вдигат се, но… не са чак толкова много, колкото трябва да бъдат. Защо не ги извоювахте? Изкушенията … Ето, участвате в управлението, защо Валери Симеонов не ги извоюва тези пари, след като смята, че са малко? Случайно да сте чули, че живеете в най-бедната държава в Европейския съюз? Колкото може – толкова. Ами, ние само това слушаме последните дни. Най-бедната, най-корумпираната. Това означава ли, че след като Бойко Борисов не се е консултирал с вас, нито той, нито Владислав Горанов, че той ви е извъртял за пореден път … ? Нищо фатално няма в това. Не търсете конфликт. Въпросът ще бъде подробно обсъден във вторник сутринта, така че по-спокойно. Ама то не е ли въпрос на конфликт, не е ли въпрос и на неуважение, ако не са ви питали дали може, или не може да се отпуснат 100 млн.? Това ние ще го решим. Аз не мога /…/. Не се чувствате извъртян в този случай? В случая не, защото трябва да се опитаме да разбираме какво е положението на министър-председателя при положение, че полицаите заплашват да блокират основни артерии на София с протести. Неприятно, но все пак е рекет. Много друг важен въпрос дали полицаите се справят? Те искат пари, но най-често коментираната тема е дали има ефективност във всичките пари, които получават полицаите, поне тези, които трябва да разследват убийствата? Убийствата в София и специално показното убийство на Петър Христов, свързано ли е с европредседателството, с разклащане на устоите на кабинета? Това ще каже следствието … Ще бъде ли разкрито обаче? След като бъде разкрито, тогава ще се разбере дали е свързано. А след като бъде, а дали ще бъде разкрито? Аз не мога да гадая сега дали ще бъде разкрито. Дай Боже, да бъде разкрито. Все пак, неприятно е натрупването на доста криминални престъпления, нито едно от които не е разкрито, включително и отвличането, което не трябва да го забравяме, с него започна тази серия, тази неприятна серия. Много така… И стрелбата срещу служителя на НАП. Да. Не е разкрита. Това вече е много болезнено, бих казал, в обществен план. Докато случаят с Петър Христов е друг, но тук става въпрос за служител на НАП, който се занимава със сериозни разследвания. Е, казаха, стреляно е срещу държавата. Така е, точно така. Но с отвличането на Адриан Златков нищо не разбрахме, най-вероятно и с Петър Христов няма да разберем. Какъв е вашият коментар, познавахте ли го? Е, не можем сега… Познавахте ли го, като приближен на ГЕРБ ли го познавахте? Не, не го познавам този човек. Политически ли са мотивите за това убийство? Не мога да гадая. От моя гледна точка, аз, както вижда, така като се запознах с биографията на този човек, по-скоро са, би трябвало да търсим някакви икономически причини, но пак казвам, не съм специалист, за да давам акъл на следствието и на полицията. Добре. Полицията успя да си извоюва 100 млн., а тези, които протестират за Пирин обаче бяха многолюдни. Тези срещу строежа на втория лифт, тези, също които се събраха за подкрепа на втория лифт. Те бяха доста по-многолюдни, ако имате наблюдения. Кои? Вторите, които бяха … Вие там ли бяхте? Естествено, къде да бъда. Бяхте на контрапротестите? Естествено. Кой е контра и кой е протестът всъщност? Добре, за, вие бяхте за? Да. Колко хора бяхте /…/? За развитието на зимния туризъм не само в Банско, а и във всички зимни курорти. Трябва ли екологичният министър, екоминистърът да си подаде оставката, както искат протестиращите срещу втория лифт на Банско? Не естествено. Откъде накъде. Той даже е прекалено толерантен към тях и прекалено внимателен по отношение спазване на законодателството, а такъв трябва да бъде всеки министър. Мисля,ч е за всички нас върховенството на закона е най-важното. Прие ли се всичко в 12 без 5, както обикновено казваме, по време на празниците, когато …не знам, и хората не са толкова активни, макар че се събраха много хора на протести и тогава /…/? Три седмици преди 28 се знаеше, че на 28 ще се гледа този въпрос, така че никаква изненада няма, не търсете някакъв задкулисен ход. Няма. Това беше известно, че на 28 ще се гледа плана за управление. Добре де, има толкова други курорти в България, защо не застанете зад някой от тях,а непременно зад … Зад всички заставаме. Зад Пирин и Банско заставате тука. Това подплатено ли е от някакви други интереси, от интересите на инвеститора? Не. Защитава ли държавата интересите на инвеститора в този случай? Държавата в случая трябва да защитава интересите на инвеститора по отношение на изграждането на втори лифт, тъй като там се струпват безобразни опашки, огромни, които отблъскват, отвращават всички хора, които са дошли да ползват този чудесен курорт. Само тези опашки се вадят. Аз пък вчера гледах … Ами, какво да вадим друго? Малко ли е това 3 часа, да дойде някой от другия край на Европа или пък даже някоя съседна наша балканска държава … Македония. Да дойде и да чака 3 часа, втори път ще дойде ли? Вие, ако сте, ще отидете ли? Надали. Така че това са туристи за един път. Вчера в един от сайтовете, мисля че беше в лентата, видях снимки на автогарата в Банско, която си беше още с тези старите тоалетни, с едни кранове, завити с парцали, увити около тях, грозна работа. Това ли е пък столицата на зимните ни … на зимния ни курорт, която се превърна в някаква столица на зимните спортове? Смятате ли, че така трябва да изглежда? И само лифтът ли е проблема или и инфраструктурата включително, защото Банско не се слави с най-правите, най-чистите улици може би? Хайде, да не казваме за чисти, но за дупки /…/? Да, ама не виждам защо е това вторачване в Банско. Банско като всяко населено място си има неговите проблеми. Ако искате да поговорим малко за автогарите например на София, за презастрояването на София. Някак си София винаги се избягва и се заобикаля и от природозащитници, и от медиите. И обикновено всички проверки, и всички неща, някак си, на държавата почват от далечната провинция. Оставете Банско. В момента говорим за концесионната зона, в която стават огромни струпвания, стават огромни опашки, две редици автомобили унищожават природата, карайки на първа и втора скорост, катерейки се 10 км към /…/. Това е проблемът, който трябва да бъде решен, и затова съм се ангажирал с това. А не е ли големият проблем за това, че нямат доверие хората в държавата за това, че този закон ще бъде спазен, че ето, еколозите казват 48% от парка може да бъде застроена. Позволява ли се 48% строителство в него? Не, това е пълна глупост. Даже не подлежи на коментар. Как си го представяте 48%? Много неща уж бяха обещани, но /…/. Е, как ще се случи, то няма мераклии за 8% да застроят, вие говорите за 48. Оставете, стига глупости. Това е точно такава лъжа, каквато и легендата за изсичането на вековни гори, като няма такива в концесионната зона. Те са обособени в /…/ резервати и са описани, и са обозначени. Каква е гаранцията, че няма да бъдат изсичани вековни дървета? Гаранцията е спазването на закона. Никаква друга гаранция не може да има. България все повече става сериозна европейска държава, в която закона има върховенство. В случая с разрешението за втория лифт и промяната на правилника за управление, на плана за управление, извинете, е точно това – спазване на закона. Казахте обаче държавата трябва да застане зад концесионера и да бъде построен втори лифт. Знае ли каква е собствеността държавата на този имот, кой инвеститора знае ли? Да, знае се инвеститора. Фирмата е известна, няма да я назоваваме тука. Така. И аз не виждам нищо притеснително. Както не виждам нищо … Стигна ли се обаче до офшорка, стига ли се до един безработен грък? Знаете ли, регистрирането на фирма в офшорна зона не е престъпление. Разрешено е и това се прави обикновено да се икономисат данъци, най-вече данък печалба. Всички останали данъци се плащат в България. Така, както например, доколкото имам информация бТВ е регистрирана в Бермудските острови, но мисля, че си плаща данъците. Не знам, вие плащате ли си данъците? Всеки си плаща данъците в България, ако не си ги плаща, държавата мисля, че ще влезе в ролята си на това да санкционира някого, нали така? Така стоят нещата и с тази фирма. Между другото, ако мога да отговоря на първия въпрос, на който частично само отговорих, свързан с планинския туризъм, задачата на държавата е да разработва и другите – най-вече Витоша на първо място, тази чудесна планина, която създава условия също за планински туризъм… И в Родопите има възможност, нали така? Родопите, знаете Перелик, имаше голям план за Перелик. Пампорово също има условия за разширяване, Чепеларе, Гела, Стара планина. Някак си държавата не е толкова съсредоточена там. Недейте да обвинявате държавата. В случая има една много сериозна, остра съпротива на „Зелените“, която е добре организирана още от края на 90-те години и която е успяла да наложи промени в законите, така че да ограничи зимния туризъм. Знаете ли какъв глупав текст има в Закона за горите? Той не е глупав, той е много коварен и е силно рестриктивен. Този текст забранява изграждането на спортни съоръжения, разбирайте лифтове, без да се промени предназначението на земята под този лифт или под влека. А това е въпрос на многогодишни терзания, на много пари, силно забавяне във времето. От друга страна, за далекопроводи не е необходимо да се променя предназначението. Така че една от първите задачи сега, в тази година, ще бъде да внесем и ще го направим ние, нашата политическа сила „Национален фронт за спасение на България“ през групата на „Обединени патриоти“ в парламента, ще внесем предложение за отпадане на този текст, който ограничава изграждането на спортни съоръжения. Ако протестите продължават и те са все по-многолюдни и все по-многобройни, смятате ли да отстъпите от решението си? По никакъв начин. Протестите се правят в София, протестите се правят от софиянци. А, не, имаше и в други градове. Така ли? Така казаха. Имаше и в други градове. Да, видяхме ги колко са в другите градове. Добре би било да бяхте снощи, да видите, че ставаше въпрос за един митинг над 5 000 човека, дошли всички, голяма част, от пиринския край, но искам да ви кажа, че имаше … Да не се замерваме с бройки, защото едните казват 5, другите казват 10. Ами, вие започнахте сега. Какво щяло да стане, ако са многолюдни протестите. Еми, то може да има всякакви протести с всякакви искания. Такива са например тези протести за повишаване на заплатите. Трябва ли държавата да се съобразява с абсолютно всички искания. Това означава… Не, защото е минал номера на полицаите, ако можем така да се изразим, значи всеки може да излезе и да протестира за повече пари, не е ли така? Така е, но това може да доведе до фалит на държавата и аз не мисля, че това е държавноотговорната политика. Държавноотговорната политика … Не се ли противопоставят отново и полицаите срещу пенсионерите или срещу /…/? Не, никого срещу никого не трябва да се противопоставя. Въпросът е да се осигури нормално съществуване при нивото на стандарт на България такова, че работещия човек да може спокойно да изхранва своето семейство. Това е целта. Кой дава гаранция… Не трябва да мерим дали са по-малки нашите заплати от тези в европейска държава или са по-високи. Ние трябва да гледаме до колко е възможно да се издържа човек. Кой дава гаранция, че ако законът не бъде спазен и в Пирин се случат отново поредните, как да кажем, да не презастрояване, злоупотреби или пък нарушения на закона, кой тогава ще отговаря? Министърът ли ще е виновен… Институциите. Институциите пак е прекалено общо. Не е прекалено общо. Пак е общата безотговорност. Какво искате да ви кажа? Бойко Борисов ли искате да чуете или Валери Симеонов, или нещо друго? Ми, ангажирайте се лично. Аз се ангажирам. Значи да търсим вас, ако нещо нередно се случи? Това звучи малко повърхностно. Защо да е повърхностно? Защото е така. знаете ли, аз се ангажирам, аз съм се ангажирал с тази кауза за втория лифт, аз съм се ангажирал с това, ще продължавам да настоявам. Сега ще притискам инвеститора да извърши изграждането на този лифт час по-скоро. Дай Боже, след 2 години да се поздравим тук с работещ такъв лифт. Но също така … Вие ще го притискате?  Да, просто имайте предвид, че тези промени, които ги правим сега през Министерския съвет, всъщност ги правим в посока на това да се разреши и да се изгради час по-скоро с пълното съдействие на държавните институции такъв втори лифт. Но също така ще съблюдавам и за спазването на екологичното законодателство. Вие лично се ангажирате? Лично се ангажирам. Пак ще ви търсим тогава /…/. Заповядайте. Ако нещо се случи в следващите 2 години, би трябвало да сте управляващи, ако нещо не се разпадне. Мислите ли, че ще се запази коалицията? Засега нямам притеснения за коалицията. Вотът на недоверие притеснява ли ви? Не, не. Той е лишен от основание. Той няма аргументи този вот. Има един основен аргумент – корупцията. Само че няма никакви … Те, БСП, сигурно ще извадят някакви факти. Е, защо не извадиха, когато повдигнаха въпроса за вот преди два месеца? Защо сега изведнъж започват да говорят за серията от убийства, които се случиха буквално в последната седмица или 10 дни, а когато говореха за вот ги нямаше тези обстоятелства, така че искането за вот беше лишено от основание. Те заедно и с ДПС щяха да внасят този вот, но се оказа, че /…/. Щяха, не щяха, виждате, че всичко е изсмукано от пръстите и лишено от основание. Как коментирате думите на Доган за това, че само и единствено в момента ГЕРБ може да управлява? Няма да го коментирам Доган. Съгласен ли сте с него? Казах няма да го коментирам Доган. Защо? Защото нито го уважавам този човек, нито смятам, че е кой знае какъв политик, изразил съм вече мнение по въпроса. Всички казват, че това е най-мъдрият политик в България? Това не означава, че аз трябва да съм съгласен с всички, пък и не е вярно, че всички го казват. Голяма част. Е, да, ама има хора, които пък го познават, и други приказват. Какво приказват? Че доста отдавна е аут от политиката. Не поради политически, по-скоро по личностни съображения. Защо? Не влизам, не влизам в детайли, не искам да го коментирам. Не искате да коментирате. Толкова бели е направил на България, че просто не мисля, че трябва да се връщаме пак към него. Волен Сидеров беше тук в началото на годината, точно на 2 януари, каза стига с лифтовете, стига с плажовете, давайте да решаваме основните проблеми на държавата – скъпата вода, полицаите, които липсват по селата, нали имаше и такива обещания, те случват ли се сега? Повече от половин година след началото на управлението. Председателят на парламентарната група „Обединени патриоти“ е абсолютно прав и абсолютно прав е в началото на годината. Той дава ли ви контра сега със „стига с тези лифтове, стига с тези плажове“? Той да постави по-стратегически нещата. Недейте забравя, че аз съм в изпълнителната власт, имам конкретни ангажименти. Аз работя по конкретните си задачи. Така че ние работим в един перфектен синхрон тримата лидери на партиите в „Обединени патриоти“. Няма противоречие, така ли? Не. Колко и да ви е тъжно, няма. Защо да ние тъжно? Това са си ваши работи. Ами някак си /…/ очакване, нездраво задавате въпроса. „Стига лифтове, стига плажове“ означава ли, че Валери Симеонов отново ще го видим в активния летен сезон по плажовете и по дискотеките да обикаля и да спира музиката? Ще го видите там, където има проблеми за решаване и където няма достатъчна смелост на институциите да пристъпят към тяхното решаване. Смело ли беше решението на ГЕРБ във връзка с концесиите на плажовете, защото там еднолично използвахте думата „Извъртяха ни“ с ДПС обаче, много знаково заради концесиите. Така стана. И този въпрос, тази тема не е затворена. Подлежи също на обсъждане и една промяна в този /…/ Не е окончателно, така ли е? Или може да се отвори тази глава? Аз лично ще настоявам това да бъде променено. Ето, „Не виждам съдействие на Борисов по отношение на реализацията на втория лифт“. Това е друго обаче, колеги. Това е казано преди решението на 28-ми. Точно така. Вие не искахте да го виждате тогава. Ами мисля, че има някакво основание. Имахме предварителни договорки, които не бяха спазени. Извихте ли му ръцете? Не, недейте така. Всичко това е в миналото, нека да гледаме към по-позитивни неща в бъдещето. Имаме сериозни задачи, свързани с Европредседателството. Така че мисля, че трябва да си помагаме всички ние. Много от анализаторите казват, че ако има протест, ГЕРБ гледа да го потуши. Или Бойко Борисов гледа да го потуши. Ако вие протестирате еднолично в коалицията, това означава ли, че удовлетворявайки /…/ Оставете тези неща в миналото. Ще извие ръцете на Бойко Борисов? Мисля, че трябва да гледаме напред. Получихте ли подарък с „Раковска“ 134? Кога се нанасяте там? Ами то не е подарък. Аз трябва да ви кажа, че до момента единствената партия, която вече трета година е в Народното събрание, която нямаше един квадратен метър държавна или общинска площ, бяхме ние. Все пак има вече решение на Областна управа, на Министерство на регионалното развитие. Вчера влязохме в тия помещения, които ни са предоставени. Те са в плачевно състояние. Не са ремонтирани от 90-а година, откакто е влязло СДС, така че има един много сериозен ремонт сега да се прави. И чак тогава ще се нанесем. Аз не виждам по-рано от месец-два да се нанесем. А защо точно там? Не можеше ли да друго място? Ами просто нямаше други места. Не ни бяха предложени други места. Беше ли ви мечта да се настаните точно в тази сграда? Не, не. Защото все пак тя е знакова за демократичните промени в страната за СДС. Тя е знакова и за моя живот тая сграда, защото аз съм от първите основатели на СДС-Бургас. Вие? Да, лично. И първият председател на „Подкрепа“ за Бургаска област. Март месец 90-а година. Защо не останахте в СДС тогава? Дълга история. Има причини. Няма да ни стигне времето. Със сигурност? Със сигурност. Комфортно ли ще се чувствате на „Раковска“ 134? Някъде човек трябва да има възможност да извърши своята партийна дейност. А и е добре, когато имаш достатъчно условия за това. Тепърва предстои да си ги създадем тези условия там. Да разбирам, че ви предстои ремонт? Много сериозен. Вие преди време, много беше коментирано, не мога да не ви питам, ремонтиране ли е, нови тоалетни ли откривахте, какво беше това с тези тоалетни на границата? Знаете ли, забелязвам просто една тенденция в отразяването на тази моя активност в бТВ. Още тогава… В бТВ? Навсякъде. Не Аз имам „Фейсбук“, г-н Симеонов… Не, не, не. Много упорито беше коментирано. бТВ. Aз даже не казвам цитатите от тези коментари. бТВ. Моето мнение е, че се отнесохте тенденциозно. Вие даже надали успяхте да разберете, че не ставаше въпрос за тоалетни. Ставаше въпрос за водозахранване на целия този район, което беше осигурено в рамките на 3 месеца с активното съдействие на Областна управа София и на агенция „Митници“. А защо обвинявате бТВ? Репортажът беше по „Канал 1“. Защото само това говорите. Сега така поставяте въпроса, като че ли… По БНТ, по БНТ беше. Добре. Аз се гордея с това, че съм осигурил водозахранването, защото нямаше вода. И затова нямаше тоалетни там. Ами то не е ли срамно изобщо да няма тоалетни? Да, срамно е. Аз питам, 27 години защо някой друг не го направи? Така че аз се гордея с това, което съм направил, защото не става въпрос за водозахранването само. Имаше коментари, че по времето на царя пак са откривали някакви тоалетни. Нека да свърша. Калотина, а и на спирка „Калотина“, и на селото също. Така че там има нов водопровод направен, нови помпени станции. И като резултат, и нови тоалетни. Там въобще нямаше тоалетни. Така че продължавайте да се подигравате, все ми е тая. Аз съм си свършил работата. Питаме, защото много подигравки всъщност имаше във „Фейсбук“. Нещо подигравателно да сте чули от мен? Аз просто ви питам каква беше тази история. Отношението е определено ясно. Благодаря ви. Нещо, което ви оставихме за десерт – оградата. Елена Йончева пак беше там и си е снимала на някакъв паднал участък. Вашият коментар искам сега. Моят коментар е, че догодина пак ще има паднали участъци в периода на големи дъждове, тъй като това е много насечен терен. А, супер, че показахте снимката. Виждате какво е съборило оградата. Виждате ли за каква стихия става въпрос? Аз не знам, вие сигурно като млад човек, още нямате собственост, но ще си направите, живот и здраве, къща. Някой път вятърът ще събори керемидите и ще трябва да ги сложите керемидите. Разбирате ли? Да. Това е стихия. Това наистина там е стихия, тъй като наклоните са много стръмни, 60 градусови дерета и виждате, че това са масово дървета и камъни, които са срутили оградата. Това са едни постоянни действия. Някъде оградата се събаря, тя се възстановява. Важното е, че на такива места има денонощна охрана, което г-жа Йончева случайно е пропуснала да… Трябва да го отчетете. По-скоро това е призив към г-жа Йончева. Че когато отива там, веднага я чакат двама човека с автомати и я питат „Коя сте, каква сте? Покажете си документите“. Важното е, че там е осигурено 24-часова охрана. И знаете ли какво е важното? Че последните 3 седмици нямаме нито един преминал оградата, нито един. Така че тя си върши работа. А такива повреди ще има. Пак повтарям, защото там са такива стръмни дерета, много по-стръмни от това, което отнесе един квартал във Варна. Разбирате ли? Или пък пороите, които станаха в /…/, бяха с /…/ /…/ че тук има дървета, които са срутили оградата, ние не можем да очакваме, ако тя беше от бетон, тогава да питаме дали … Няма по-голяма сила от природата. Така че ще има поражения, теб трябва да се оправят. Да, но казвате, нито един не е преминал оградата. Защо? Защото не сте го хванали, не сме разбрали за това, че е преминал? Не, не, не. Достатъчно голям опит са натрупали работещите гранични полицаи и представители на българската армия, така че се установява веднага всяко преминаване. Заради оградата, това възпрепятстващо съоръжение. Естествено, че е възпрепятстващо, не може да го /…/ Или заради Турция и политиката на Ердоган. Бойко Борисов беше там. /…/ Не може да се отрече, че има пълно съдействие на турските власти. Но не може а се отрече, че те по ни никакъв начин не могат да спрат всички групи. Това е доста доходен бизнес. За 2018 г. какво си пожелавате, г-н Симеонов? Здраве и повече позитивизъм в медиите по отношение на действията на правителството. А защо смятате, че пък медиите са негативно настроени? Аз съм убеден. Напротив. Реално отразя ваме събитията. Хората трябва да преценят дали да ги приемат позитивно или негативно. Благодаря ви за този коментар и за това участие Стенограма: ", "date": "2018.01.12", "title": " Валери Симеонов: И собственикът на БТВ е офшорка, но някой казва ли нещо?"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%bd%d1%8f%d0%bc%d0%b0-%d0%b4%d0%b0-%d0%b8%d0%bc%d0%b0-%d0%bd%d0%be%d0%b2%d0%b8-%d0%b4%d0%b0%d0%bd%d1%8a%d1%86%d0%b8-%d0%bf%d0%be-%d0%b2%d1%80%d0%b5%d0%bc/", "text": "Финансовият министър на Франция Бруно льо Мер заяви в петък, че няма да има нови данъци по време на петгодишния управленски мандат на президента Еманюел Макрон, който трябва да продължи до 2022-а година, предаде  . Бруно льо Мер посочи в интервю за телевизионния канал BFM, цитирано от Ройтерс, че жилищният данък, който управлението на Макрон постоянно намалява, че ще бъде напълно отменен, след като бъде намерен начин да се гарантира, че местните власти ще бъдат компенсирани за очакваните загуби на приходи в размер на около 20 млрд. евро. По време на петгодишния президентски мандат няма да има нови данъци, подчерта френският финансов министър. Трябва да се има предвид, че президентът Еманюел Макрон, 40-годишен бивш инвестиционен банкер, който встъпи в длъжност през май 2017-я година, обеща да свие френския публичен дефицит за пръв път от доста години насам, намалявайки го под европейския лимит от 3% от БВП. Ройтерс отбелязва, че за да се постигне това, вероятно ще трябва да бъдат съкратени публичните разходи, визирайки обещанието на финансовия министър Льо Мер, че няма да има увеличение на данъците. По-силен икономически растеж също може да помогне в тази посока, тъй като увеличаването на държавните приходи от съществуващите данъци ще доведе до намаляване на дефицита като процент от брутния вътрешен продукт. Бруно льо Мер беше категоричен в обещанието си да запази тавана на данъците. Ние няма да отхвърлим даден данък само за да измислим друг на негово място. Не можете да сложите пари в джобовете на французите и след това да им ги вземете с другата ръка. Няма да въвеждаме нови данъци, заяви финансовият министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " Франция няма да има нови данъци по време на управлението на Макрон"}
{"url": "https://trud.bg/%d0%be%d1%82%d0%bc%d1%8a%d0%ba%d0%bd%d0%b0%d1%85%d0%b0-2-%d1%82%d0%b5%d0%bb%d0%b5%d0%b2%d0%b8%d0%b7%d0%be%d1%80%d0%b0-%d0%bf%d0%be%d1%81%d1%80%d0%b5%d0%b4-%d0%b1%d1%8f%d0%bb-%d0%b4%d0%b5%d0%bd/", "text": "Неизвестен крадец изнесе два обемни телевизора от апартамент в Шумен посред бял ден, без това да впечатли минувачи или съседи. Кражбата била извършена за времето от 10 до 18 часа в четвъртък, съобщават от полицията. Апашът проникнал в жилище на втория етаж на ул.“Тракия“, след като счупил секретния патрон. Тръгнал си с 32-инчов телевизор „Самсунг“ и 39-инчов „Панасоник“. Като добавка взел и таблета на собствениците.  Когато домакините се завърнали в жилището, видяли разбитата врата и липсите. На място е извършен оглед. Възможно е крадецът да е имал и съучастник при изнасяне на обемната плячка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " Отмъкнаха 2 телевизора посред бял ден"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6-%d0%b8-%d0%b6%d0%b5%d0%bd%d0%b0-%d0%b7%d0%b0-%d0%bf%d1%80%d0%b8%d1%82%d0%b5%d0%b6%d0%b0%d0%bd%d0%b8%d0%b5-%d0%bd%d0%b0-%d0%bd/", "text": "248 кашона, съдържащи 124 090 кутии с цигари без акцизен бандерол са иззели вчера служители на РУ-Кнежа при поредната си спецакция. По случая са задържани 42-годишен и 44-годишна. На 11 януари, за времето от 07.00 часа до 11.00 часа е проведена полицейска операция по линия „Разпространение на акцизни стоки – цигари без бандерол“ от служители на РУ – Кнежа. Извършени са проверки по ЗМВР на частни домове в града, обитавани от 42-годишен и 44-годишна. В помещение на стопанска постройка, използвано за склад за дърва за огрев, в чанта са установени да се държат 40 броя кутии цигари марка „Compliment blue“ и 50 броя кутии цигари марка „Merilyn“, всичките необлепени с български акцизен бандерол. В двора на имота се установи паркиран лек автомобил „Джип Чероки“, собственост на 44-годишната. В багажното отделение и купето са намерени 3 броя кашони, съдържащи общо 1 500 броя кутии цигари марка „Cosmopolitan“, 2 кашона, съдържащи 1 000 броя кутии цигари марка „Donatella“, 2 кашона, съдържащи 1 000 броя кутии цигари марка „Corset“, 3 броя кашони, съдържащи 1 500 броя кутии цигари марка „Merilyn“ и кашон, съдържащ 500 броя кутии цигари марка „Compliment“, всичките необлепени с български акцизен бандерол. В помещение на къща, собственост на 58-годишен, отдадено под наем и ползвано от 42-годишния – са установени да се държат 15 кашона, съдържащи 7 500 броя кутии цигари марка „Cosmopolitan“, 13 броя кашони, съдържащи 6 500 броя кутии цигари марка „Corset“, 20 броя кашони, съдържащи 10 000 броя кутии цигари марка „Merilyn“, 140 броя кашони, съдържащи 70 000 броя кутии цигари марка „Compliment“, 40 броя кашони, съдържащи 20 000 броя кутии цигари марка „Fortuna“ и 9 броя кашони, съдържащи 4 500 броя кутии цигари марка „Gold mount“, всичките необлепени с български акцизен бандерол. За извършените проверки са съставени протоколи по чл.83 и чл.81 от ЗМВР. Иззети са общо 248 броя кашони, съдържащи 124 090 броя кутии цигари без акцизен бандерол с продажна цена 880 470 лева. Нанесената щета на републиканския бюджет от невнесен акциз е в размер на 491 057 лева. Уведомен е дежурен прокурор. 42-годишният и 44-годишната са задържани за срок от 24 часа по Закона за МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " Задържаха мъж и жена за притежание на незаконни цигари за 900 хил. лв. в Кнежа"}
{"url": "https://trud.bg/%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%be-%d0%bf%d1%80%d0%be%d1%8f%d0%b2%d0%b5%d0%bd-%d0%ba%d1%8a%d1%81%d0%b0-%d0%bf%d0%b0%d0%b3%d0%be%d0%bd%d0%b0-%d0%bd%d0%b0-%d0%bf%d0%be%d0%bb/", "text": "Криминално проявенияят Н.И. от Средец ударил полицай и скъсал пагона му. Екшънът станал, след като патрулка на местното РУП, пристигнала до къщата му, за да установи защо оттам долита силна музика. Кючеците не позволявали на комшиите да спят и те се оплакали на тел. 112. От дома изскочил 41 годишен ром. Той бил във видимо нетрезво състояние и се държал неадекватно, като отказал да се съобрази с полицейските разпореждания и умишлено пречил на полицейските служители да изпълнят служебните си задължения. Това наложило задържането на Н.И., както и да се използват физическа сила и помощни средства / белезници/. При поставянето на белезниците, Н.И. продължил с агресивното си поведение, като нанесъл удар с ръка в областта на лявата част на главата на единия полицай, скъсвайки му левия пагон на униформеното облекло. От удара полицаят получил повърхностно нараняване. Н.И. е задържан със заповед за задържане за срок от 24 часа.  По случая е образувано бързо полицейско производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " Криминално проявен къса пагона на полицай"}
{"url": "https://trud.bg/%d0%b7%d0%b0%d1%81%d1%82%d1%80%d0%b5%d0%bb%d1%8f%d0%bd%d0%b8%d1%8f%d1%82-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%81%d0%be%d1%84%d0%b8%d1%8f-%d0%b4%d0%b0%d0%bd%d1%8a%d1%87/", "text": "Простреляният началник на отдел „Фискален контрол“ Ивайло Стаменов Цветков в НАП е починал, научи „Труд“.  около 8,40 ч на улица “Дунав” до оградата на Фармацевтичния факултет в центъра на София. Стаменов се е спускал бавно със своя автомобил БМВ Х5 по нанадолнището от площад “Св. Александър Невски” към бул. “Дондуков”, където е централата на Националната агенция за приходите (НАП). Внезапно откъм една от паркираните коли, към която наближило БМВ-то, проехтели три изстрела. Единият от куршумите пробил предното стъкло на джипа, а другите два – страничното. Килърите избягали с автомобила си. Стаменов е бивш служител на МВР, а от няколко години работел в НАП като шеф на отдел “Фискален контрол”. Следял движението на акцизни стоки – цигари и алкохол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " Простреляният в центъра на София данъчен шеф почина"}
{"url": "https://trud.bg/%d0%ba%d0%b0%d1%82%d0%b0%d0%bb%d1%83%d0%bd%d1%81%d0%ba%d0%be-%d0%b4%d0%b5%d1%80%d0%b1%d0%b8-%d0%b7%d0%b0-%d0%ba%d1%83%d0%bf%d0%b0%d1%82%d0%b0-%d0%bd%d0%b0-%d0%ba%d1%80%d0%b0%d0%bb%d1%8f/", "text": "„Еспаньол“ – „Барселона“ е дербито на 1/4-финалите за купата на Краля. Това отреди тегленият в петък жребий, разминал каталунците с „Реал“ (Мадрид).  Ден по-рано тимът на Ернесто Валверде не срещна никакви затруднения срещу „Селта“ в реванша от 1/8-финалите. Домакините спечелиха с 5:0 и с общ резултат 6:1 продължиха защитата на трофея. Лионел Меси вкара две от попаденията, а по едно добавиха Луис Суарес, Жорди Алба и Иван Ракитич. Изненадващо аржентинецът бе заменен още преди 60-ата минута след решение на Валверде.  Шампионът на Ла Лига ще се изправи срещу „Леганес“, а другият любопитен сблъсък е „Атлетико“ (Мадрид) – „Севиля“. Финалистът от миналата година „Алавес“ пък ще срещне „Валенсия“. Първите срещи са още следващата седмица, а реваншите 7 дни по-късно.", "date": "2018.01.12", "title": " Каталунско дерби за купата на Краля"}
{"url": "https://trud.bg/%d1%86%d0%b0%d1%87%d0%b5%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%89%d0%b5-%d1%80%d0%b0%d0%b1%d0%be%d1%82%d0%b8-%d0%bf%d1%80%d0%b8%d0%be%d1%80%d0%b8%d1%82%d0%b5%d1%82%d0%bd/", "text": "Министърът на правосъдието Цецка Цачева увери част от намиращите се в София европейски комисари, че България ще работи приоритетно европейската прокуратурата да започне да функционира възможно най-бързо. По време на клъстерната среща „Външни работи, сигурност и отбрана, миграция и правосъдие“ в София Цачева е била категорична, че това е в интерес на всички европейски граждани, предаде  . Правосъдният министър коментира темата и вчера в Европарламента, и днес, когато Цачева е заявила, цитирана от пресцентъра на правосъдното министерство, че е окуражена от голямо мнозинство, с което Европейският парламент е дал зелена светлина на инициативата. Цецка Цачева е уверила колегиума на еврокомисарите Франс Тимерманс, Федерика Могерини, Йоханес Хан, Невен Мимица, Димитрис Аврамопулос, Кристос Стилианидис, Вера Йоурова и Джулиан Кинг, че българското председателство ще работи приоритетно, освен за институционализирането на европейската прокуратура, и за изграждане на отношенията с партньорските институции и служби, както и с държавите членки, неучастващи в споразумението. Правосъдният министър е обърнала внимание и на амбицията на българското председателство за успешното приключване на работата по предложението за Директива за борба с изпирането на пари по наказателноправен ред. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " Цачева: България ще работи приоритетно европейската прокуратурата да започне да функционира възможно най-бързо"}
{"url": "https://trud.bg/%d1%81%d0%bb%d1%83%d0%b6%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d0%bd%d0%b0%d0%bf-%d0%b8%d0%b2%d0%b0%d0%b9%d0%bb%d0%be-%d1%81%d1%82%d0%b0%d0%bc%d0%b5%d0%bd%d0%be%d0%b2-%d0%b5-%d0%bf%d0%be/", "text": "Служителят на НАП Ивайло Стаменов е починал днес около 11 ч. от раните си. Това потвърди специално пред „Труд“ говорителят на Софийската градска прокуратура Зорница Таскова. Тя посочи, че разследването по случая продължава. Предстои да бъде изготвена аутопсия, както и съдебно-медицинска експертиза и всички регулярни действия, които се предприемат в такива случаи. Ивайло Стаменов бе прострелян на 18 декември м.г. в центъра на София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " Служителят на НАП Ивайло Стаменов е починал около 11 ч. от раните си"}
{"url": "https://trud.bg/%d1%82%d1%83%d1%80%d1%81%d0%ba%d0%b0%d1%82%d0%b0-%d0%be%d0%bf%d0%be%d0%b7%d0%b8%d1%86%d0%b8%d1%8f-%d0%b8%d1%81%d0%ba%d0%b0%d0%bc%d0%b5-%d0%bf%d1%8a%d0%bb%d0%bd%d0%be%d0%bf%d1%80%d0%b0%d0%b2%d0%bd/", "text": "Генералният председател на основната опозиционна Народно-републиканска партия (КРП) Кемал Кълъчдароглу се срещна на работна закуска с посланиците на страните-членки на ЕС, пише вестник „Джумхуриет”. Лидерът на турската опозиция коментира предложението на френския президент Емануел Макрон към неговия турски колега Реджеп Тайип Ердоган за „алтернатива извън пълноправното членство на Турция в ЕС”. „Ние не си въобразяваме европейска перспектива за днешна Турция, която е в плен на извънредното положение. Когато обаче възстановим демокрацията и правовата държава, не може да мислим за някакъв друг статут, извън пълноправното членство в Общността”, обяснява Кемал Кълъчдароглу, цитиран от „Джумхуриет”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " Турската опозиция: Искаме пълноправно членство на Турция в ЕС"}
{"url": "https://trud.bg/%d0%bd%d0%be%d0%b2%d0%b8-%d1%87%d0%b8%d1%81%d1%82%d0%ba%d0%b8-%d0%b8-%d0%b7%d0%b0%d0%ba%d1%80%d0%b8%d0%b2%d0%b0%d0%bd%d0%b5-%d0%bd%d0%b0-%d0%bc%d0%b5%d0%b4%d0%b8%d0%b8-%d0%b2-%d1%82%d1%83%d1%80%d1%86/", "text": "С новия президентски декрет № 697 са отстранени общо 262 служители в държавни органи и институции, включително в Министерството на националната отбрана и в турските въоръжени сили, пише вестник „Джумхуриет“. Това е 31-ят подобен президентски указ след опита за преврат от 15 юли 2016 год. Уволнените в министерства и държавни агенции са 214, а в армията – 48 души. От тях петима са разжалвани; един от сухопътните войски и четирима – от ВМС. Освен това с президентския декрет № 697 се извършва поредната разправа с турските медии. Към десетките закрити и заглушени средства за масово осведомяване се прибавя един ТВ канал (YEK TV) и една радиостанция (HATMAR FM), посочва още ”Джумхуриет”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " Нови чистки и закриване на медии в Турция"}
{"url": "https://trud.bg/%d1%83%d0%b2%d0%be%d0%bb%d0%bd%d0%b8%d1%85%d0%b0-%d0%b4%d0%be%d1%86-%d1%81%d1%82%d0%be%d1%8f%d0%bd-%d1%81%d0%be%d0%bf%d0%be%d1%82%d0%b5%d0%bd%d1%81%d0%ba%d0%b8-%d0%b2%d0%be%d0%b4%d0%b0%d1%87%d1%8a/", "text": "Водачът на протестите в „Пирогов“ – доц. Стоян Сопотенски, е уволнен от спешната болница за уронване на престижа й, предаде  . От лечебното заведение отказаха коментар. В края на миналата година в   с искания за оставка на директора проф. Асен Балтов, за заплащане на забавено допълнително материално стимулиране и заради липсващи медицински консумативи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " Уволниха доц. Стоян Сопотенски – водачът на протестите в „Пирогов“"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b3%d1%80%d1%8a%d0%ba-%d0%b4%d0%b8%d1%80%d0%b8%d0%bb%d0%b8-%d0%b3%d0%be-6-%d0%b3%d0%be%d0%b4%d0%b8%d0%bd%d0%b8/", "text": "Бургаският съд остави в ареста гръцкия гражданин Михаил К., който е бил заловен преди броени дни в Германия. Преди това е бил издирван от Интерпол цели 6 години. Михаил К. е обвинен за това, че през лятото на 2009 година, в Стара Загора и Слънчев бряг, прекарал в обръщение неистински платежни инструменти – пътнически чекове на „Американ експрес“, като знаел, че са подправени. Така получил без правно основание сумата от 7595 лв. След измамата, бил задържан, но пуснат под гаранция срещу 3 бона. Платил сумата и незабавно изчезнал от страната. Установил се в малко градче в Германия, но имал заведение в Холандия. Михаил К. е бил обявен за общодържавно и международно издирване през 2011 г. и срещу него е била издадена и Европейска заповед за арест от Окръжна прокуратура – Бургас. Гръцкият гражданин е бил задържан и предаден на българските власти едва на 09.01.2018г. Пред съда в петък той заяви, че не могъл своевременно да информира българските власти за адреса си в Германия, защото документите, които дал за попълване на свой познат- нашенец, били изгубени. Той декларира, че е готов на споразумение с прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " Заловиха грък, дирили го 6 години"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b8%d0%bc%d0%b0%d0%bc%d0%b5-%d0%b0%d0%bc%d0%b1%d0%b8%d1%86%d0%b8%d1%8f%d1%82%d0%b0-%d0%b5%d1%81-%d0%b4%d0%b0-%d0%b1%d1%8a%d0%b4%d0%b5/", "text": "Европейският съюз трябва да бъде още по-силен, когато приключи Българското председателство. Българските институции ще работят активно и обединени за изпълнението на тази цел. Това заяви президентът Румен Радев, който днес на „Дондуков“ 2 проведе среща с председателя на Европейската комисия Жан-Клод Юнкер. По време на разговора държавният глава увери председателя Юнкер в готовността на страната ни да се присъедини към Шенгенското пространство и двамата изразиха убеденост, че приемането ни ще подобри ситуацията със сигурността за целия Европейски съюз. През президента и вицепрезидента на България председателят на Европейската комисия потвърди подкрепата си за усилията на страната да засили перспективата за интеграция в ЕС на страните от региона и да динамизира диалога с държавите от Западните Балкани. Румен Радев и Жан-Клод Юнкер обсъдиха предприетите през последната година действия за изграждане на обща европейска отбрана. По думите на държавния глава засиленото сътрудничество в областта на Общата външна политика и политиката за сигурност е позитивно за България и важна визионерска стъпка за ЕС. Президентът заяви готовността на страната ни да вземе участие в бъдещи общи проекти в сферата на военната промишленост, науката и изграждането на съвместими способности между държавите членки в областта на отбраната. Тема на срещата беше и формулирането на бюджета на Европейския съюз след напускането на Обединеното кралство. Жан-Клод Юнкер и Румен Радев се съгласиха, че при изготвянето на бъдещата Многогодишна финансова рамка на ЕС трябва да се вземат предвид растящите нужди на съюза от повече сигурност за гражданите, стриктен контрол на миграционните процеси към общността, както и ключови проекти за свързаност и развитие на европейските региони. „Щастлив съм, че България пое ротационното председателство на Съвета на Европейския съюз и съм уверен, че страната има отлична подготовка да изпълнява задълженията си през предстоящите шест месеца“, категоричен беше председателят Юнкер и посочи, че страната ни ще поеме домакинството на ЕС в изключително важен за развитието на Съюза момент. По време на срещата Жан-Клод Юнкер оцени високо макроикономическите показатели на страната ни и изрази мнението, че България е готова да задейства процеса за присъединяване към общата европейска валута. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " Румен Радев: Имаме амбицията ЕС да бъде по-силен след края на Българското председателство"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b4%d1%83%d1%88%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-2/", "text": "Двама полицаи и гражданин са пострадали при катастрофа на патрулна кола и друг автомобил в столичния квартал „Младост“. Тримата пострадали са приети в Спешно отделение на УМБАЛ „Св. Анна“ – София АД, съобщиха от лечебното заведение. Полицай на 29 г. е с открита рана в областта на коляното, която е обработена, но без счупвания. колегата му, на 31 г., е с фрактура на ръката. Шофьорът на цивилния автомобил се е отървал с охлузвания и вече е изписан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " Трима души пострадаха при катастрофа с патрулка в столичния ж.к. Младост"}
{"url": "https://trud.bg/%d0%b4%d0%be-8-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b3%d1%80%d0%be%d0%b7%d1%8f%d1%82-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%b0%d0%bd/", "text": "Софийска районна прокуратура задържа лице, съхранявало голямо количество цигари без бандерол, на стойност близо 16 000 лв. 57-годишният Марко Масленков е обвинен в това, че на 10 януари 2018 г., на паркинг пред мотел „Черна котка“ в София, в лек автомобил „Фиат Улис“, е държал акцизни стоки без бандерол – 1250 кутии цигари марка „Fargo”, 100 кутии цигари, марка „Calypso“ и 1150 кутии цигари марка „Corset”, с обща стойност 15 760 лв. Случаят е немаловажен и деянието е извършено повторно (след като деецът е осъждан с влязла в сила присъда за друго такова престъпление), съобщиха от държавното обвинение. Описаното деяние представлява извършено престъпление по чл. 234, ал. 2, т. 1, вр. ал. 1, пр. 2 НК, което се наказва с „лишаване от свобода“ от две до осем години. Предвид високата обществена опасност на деянието, както и с оглед обстоятелството, че обв. Масленков е неколкократно осъждан, днес – на 12.01.2018 г., наблюдаващият прокурор е постановил задържането му за срок до 72 часа. Разпоредено е привеждането му в сградата на СРС на 13.01.2018 г., когато ще бъде разгледано и искане за вземане спрямо него на мярка за неотклонение „Задържане под стража“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " До 8 години затвор грозят контрабандандист на цигари за 16 000 лева"}
{"url": "https://trud.bg/%d0%bc%d0%be%d0%b4%d0%b5%d0%bb%d0%b8-%d0%bd%d0%b0-%d0%ba%d0%be%d1%80%d0%b0%d0%b1%d0%b8-%d1%83%d0%ba%d1%80%d0%b0%d1%81%d0%b8%d1%85%d0%b0-%d1%89%d0%b0%d0%b1%d0%b0-%d0%bd%d0%b0-%d0%b2%d0%bc%d1%81/", "text": "Модели на кораби, изработени от Боян Братоев, украсиха Щаба на ВМС. Експозицията е дарена от дъщерите на майстора Таня Герчева и Павлина Костова и бе открита от командира на ВМС контраадмирал Митко Петев по случай 119-ата годишнина от създаването на Щаба. Гости на тържественото събрание бяха Варненският и Великопреславски митрополит Йоан и кметът на Варна Иван Портних, който подари фотоапарат на рождениците. Военният флот единствен може да гарантира морския суверенитет на България, каза контраадмирал Петев и изрази увереност, че проектът за строеж на нови патрулни кораби ще бъде рестартиран в рамките на една година. Командирът на ВМС награди с адмиралтейски грамоти дарители и отличили се служители, а целият личен състав на Щаба получи музикални поздрави от Представителния духов оркестър на ВМС и Мъжкия хор на моряците-ветерани „Христо Манолов“ при Съюза на офицерите и сержантите от запаса и резерва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " Модели на кораби украсиха Щаба на ВМС\t\t\t"}
{"url": "https://trud.bg/%d1%83%d1%87%d0%b5%d0%bd%d0%b8-%d0%be%d1%82%d0%ba%d1%80%d0%b8%d1%85%d0%b0-%d1%84%d0%be%d1%81%d0%b8%d0%bb%d0%b8-%d0%bd%d0%b0-%d0%b4%d0%b8%d0%bd%d0%be%d0%b7%d0%b0%d0%b2%d1%8a%d1%80-%d0%be%d1%82%d0%bd/", "text": "Учени откриха фосили на двукрак динозавър с размерите на пуйка, който е бил отнесен от водите на древна, пълноводна река, течаща на мястото на съвременния Басов проток в югоизточна Австралия, предаде Ройтерс. Палеонтолозите казаха, че частите от скелета на новооткрития Diluvicursor pickeringi осигуряват информация за голям брой динозаври, живели в Австралия по време на периода креда, когато континентът още бил свързан с Антарктида. Въпросният динозавър бил тревопасен и живял преди около 113 милиона години, съобщи  . „Скелетите на динозаври в Австралия са много редки“, каза палеонтологът Матю Хърн от университета на Куинсланд, като отбеляза, че с Diluvicursor броят на известните към настоящето австралийски динозаври става 19. Останките бяха открити сред хаотична колекция от вкаменени дънери на дървета, които очевидно също са били отнесени от течението на реката по време на наводнение. Мястото се намира на южното крайбрежие на щата Виктория, на около 170 километра от Мелбърн. Diluvicursor pickeringi бил дълъг около 2,3 метра. Теглото му било съпоставимо с това на домашна пуйка, но заради опашката си имал по-голяма дължина. Останките му включват почти цяла опашка, долната част на десния му крак и по-голямата част от дясното стъпало. Динозавърът е част от групата на орнитоподите. Той скитал в заливна долина с широколистна растителност, разположена между Австралия и Антарктида, които били свързани допреди 45 милиона години. Името на рода Diluvicursor означава „бяга по течението“, а името на вида pickeringi e в чест на палеонтолога Дейвид Пикеринг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.12", "title": " Учени откриха фосили на динозавър, отнесен от древна река в Австралия"}
