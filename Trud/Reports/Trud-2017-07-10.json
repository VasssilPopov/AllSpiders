{"url": "https://trud.bg/%d1%87%d0%b0%d1%81%d1%82-%d0%be%d1%82-%d0%bf%d0%be%d0%ba%d1%80%d0%b8%d0%b2%d0%b0-%d0%bd%d0%b0-%d0%b5%d0%bc%d0%b1%d0%bb%d0%b5%d0%bc%d0%b0%d1%82%d0%b8%d1%87%d0%b5%d0%bd-%d1%85%d0%be%d1%82%d0%b5%d0%bb/", "text": "Част от покрива на емблематичен хотел в Смолян рухна днес след поредните дъждове в родопския град. Според очевидци първо се е чул силен шум, след което полетели отломки от покрива на хотел „Соколица“, който бе едно от „бижутата“ през соца, предава Компрометираната част е към ската и няма пострадали хора и коли. Сигналът за рухването в пожарната е получен малко след 18:30 ч., като на място е направен оглед от служителите на МВР. Те ще препоръчат хотелът да бъде огледан от специална комисия. „За момента на лицевата част на хотела няма проблеми и нужда от обезопасяване, проблемът е в задната част на хотела, където са дървета и скат“, коментираха пожарникарите. Хотелът не се поддържа от години, като видимо покривът е обрасъл с дървета, а част от облицовката му е отлепена. Преди години той бе продаден на местен бизнесмен, но заради непогасени вноски по кредита, той бе взет от банка, чиято собственост е в момента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Част от покрива на хотел в Смолян рухна"}
{"url": "https://trud.bg/%d0%bc%d0%b5%d0%bd%d0%b4%d0%b0-%d1%81%d1%82%d0%be%d1%8f%d0%bd%d0%be%d0%b2%d0%b0-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%bd%d1%8f%d0%bc%d0%b0-%d0%b4%d0%b0-%d1%82%d0%b5%d0%b3%d0%bb/", "text": "Държавата няма да тегли нови заеми през следващите 3 години, обяви в Пловдив председателят на парламентарната комисия по бюджет и финанси в 44-ото Народно събрание Менда Стоянова. В 3-годишната прогноза на правителството се предвижда постепенно намаляване на бюджетния дефицит до 0 през 2020 година, когато външният дълг на България трябва да спадне до 22% от БВП (брутния вътрешен продукт). На 7 юли (петък) правителството е платило 2 милиарда лева от държавния дълг на страната, тъй като през този месец е падежът на кредита, емитиран през 2012 г. с лихва 4,25%. Заемът тогава е бил изтеглен от първия кабинет на премиера Бойко Борисов, за да се изплати борча, взет по времето на финансовия министър Милен Велчев. С изплащането на тези 2 милиарда лева външният ни дълг вече е 11,5 млрд.лв. , като е спаднал от 25,9% на 24% спрямо БВП. Парите за изплащането на двата милиарда са взети от фискалния резерв, възлизащ на 12,8 млрд.лв. Според тригодишната прогноза на правителството през 2020 г., когато отново има голям падеж, процентът на дълга трябва да се стопи до 22 % от БВП. В момента България е в топ 3 на държавите в Европейския съюз с най-нисък след Естония и Германия, декларира Менда Стоянова, която разкри, че средният дълг на ЕС е 86 на сто от БВП на страните от евросъюза. Основната причина за намаляването на държавния ни дълг пък е икономическият ръст, който генерира нисък бюджетен дефицит, и през юни 2017 г. държавата ни има положително салдо от плюс 1,7 млрд.лв. Приходите към юни 2017 г. спрямо същия период на 2016 г. са с 1,35 млрд. лв. повече, което се дължи на повишената събираемост на приходните агенции и резултатите от законодателните промени, приети през миналата година. През 2016 г. ръстът на родната икономика е 3,6%, а според прогнозите на Световната банка през тази година може да достигне и надхвърли дори 4%, каза още председателят на бюджетната комисия в 44-ото Народно събрание. Менда Стоянова се похвали още, че средната работна заплата у нас е скочила с 9,8% и вече е 1068 лева, а безработицата е спаднала под 7%.  „Всичко това се дължи на факта, че в България има политическа, икономическа и фискална стабилност, предвидима и постоянна данъчна политика и непрекъснатите усилия от страна на правителството за подобряване на бизнес средата”, изтъкна Менда Стоянова.", "date": "2017.07.10", "title": " Менда Стоянова: Държавата няма да тегли нови заеми през следващите 3 години"}
{"url": "https://trud.bg/13-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5-%d0%be%d1%82-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%80%d0%b0%d0%b7%d0%b4%d0%b0%d0%b4%d0%b5-%d0%bd%d0%b0%d0%b4/", "text": "13-годишно германче от баварското градче Бад Тьолц през уикенда подари над 4500 евро на непознати хора на улицата. Първоначално се смяташе, че така момчето е искало да спечели нови приятели. Полицията обаче се съмнява в тази версия и предполага друго.  В събота сутринта 13-годишно момче от Бад Тьолц излязло на улицата и започнало да раздава пари на случайни минувачи. Сумите варирали между 100 и 2400 евро. След като получили парите обаче, някои от хората решили да ги предадат в полицията, защото впоследствие случилото се им се сторило доста странно. И така до следобедните часове в полицейските участъци постъпили общо 4500 евро. Малко след това полицаите открили момчето, което все още държало в ръцете си дебела пачка банкноти. Според публикация в Зюддойче Цайтунг, 13-годишното германче е раздало общо 10 500 евро, предава  Пред полицаите момчето уверило, че е взело парите от вкъщи. Така искало да спечели нови приятели. Полицията обаче се съмнява в достоверността на тази версия. Разследващите случая предполагат, че е възможно детето да е получило парите от познат или роднина, който го е накарало да ги раздава на улицата. Единственото сигурно дотук е, че парите не са на родителите, както и че не са спечелени нелегално. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " 13-годишно момче от Германия раздаде над 4500 евро на непознати хора на улицата"}
{"url": "https://trud.bg/%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bf%d1%80%d0%b5%d0%b2%d1%8a%d1%80%d1%82%d0%b0%d0%bd%d0%b5-%d0%bd%d0%b0-%d0%ba%d0%b8%d0%bb%d0%be%d0%bc%d0%b5%d1%82%d1%80%d0%b0%d0%b6%d0%b0/", "text": "Манипулирането на километражите на автомобилите в ЕС ще бъде криминализирано още през следващата година, съобщи евродепутатът Андрей Новаков. Европейската комисия одобри предложената от него програма срещу манипулирането на километражите. Тя предвижда създаването на единна информационна система, обединяваща данните от годишните технически прегледи на всички моторни превозни средства. Така показанията за пробег на всички употребявани коли, микробуси или камиони ще бъдат обновявани по време на ежегодния технически преглед и ще са достъпни на създаден за целта сайт. Стойността й е 1,25 милиона евро и предстои да бъде заложена в Бюджет 2018 на Европейския съюз и да започнат подготвителни действия за нейното прилагане. Според Новаков с новите правила на практика превъртането километражите ще се обезсмисли. “Надяваме се, до голяма степен да решим този проблем, защото това коства хиляди евро на всеки човек. Това буквално е измама, която краде парите на хората. Да не говорим, че може да струва и човешки живот, че може да изложи на опасност живота и здравето на хората.”, коментира евродепутатът.", "date": "2017.07.10", "title": " Затвор за превъртане на километража"}
{"url": "https://trud.bg/16-%d0%b3%d0%be%d0%b4%d0%b8%d1%88%d0%bd%d0%b8%d1%8f%d1%82-%d1%83%d1%87%d0%b5%d0%bd%d0%b8%d0%ba-%d0%ba%d0%be%d0%b9%d1%82%d0%be-%d0%b1%d0%bb%d1%8a%d1%81%d0%bd%d0%b0-%d0%b3%d1%80%d1%83%d0%bf%d0%b0/", "text": "Продължава издирването на 16-годишния ученик без книжка,  Непълнолетният водач е обявен за общодържавно издирване, предава  Петима семейни приятели от София с две деца се прибирали пеш към селото, когато ги връхлетяло мощно возило. „Точно в този момент какво е станало и как точно нямам спомен. Вече като си отворих очите, видях една приятелка да лежи на земята и дъщеря й също, и още едно момиче, и тя лежеше на земята“, разказа Валентин Нечев. Екатерина благодари на Бог, че са останали живи с 6-годишната й дъщеричка, която има комоцио. „Явно загуби управление и мина през всички ни. Само първите двама не бяха бутнати. С много висока скорост, преметна ни, спря колата и избяга от нея”, спомня си Екатерина Захариева. Пострадалите са с различни наранявания, за щастие няма опасност за живота им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " 16-годишният ученик, който блъсна група туристи край Триград, е обявен за общонационално издирване"}
{"url": "https://trud.bg/%d0%bc%d0%b0%d1%80%d1%82%d0%b8%d0%bd-%d0%b4%d0%b8%d0%bc%d0%b8%d1%82%d1%80%d0%be%d0%b2-%d1%81%d0%bb%d0%b5%d0%b4-%d0%bf%d1%83%d0%b1%d0%bb%d0%b8%d0%ba%d1%83%d0%b2%d0%b0%d0%bd%d0%b8%d1%82%d0%b5-%d1%81/", "text": "След публикуването на двете стенограми за КТБ най-важното е колко пари са върнати обратно в масата по несъстоятелност. Това е най-важният въпрос, защото, ако са върнати парите, са хванати хората. Това каза пред   Мартин Димитров. „Данните, които имаме до момента, са лоши. Пълен провал на държавата, по отношение на връщането парите на КТБ. Очевидно синдиците не се справят, Фондът за гарантиране на влоговете не се справя, Министерството на финансите не се справя. На нашия въпрос от месец април колко пари до момента сте събрали вече дори не ни отговарят. Бягат от отговора на този въпрос, с което ни принудиха, нас с Петър Славов и Методи Андреев, да водим поредното дело срещу Министерството на финансите”. По думите му най-важният въпрос е може ли нещо да се направи сега. Единият вариант, който искат парламентарните партии и сегашното управление, е нищо да не се прави повече. Може да се направи все още международно разследване, както направиха навсякъде по света, където имаше подобни фалити, допълни Димитров. Той припомни, че има написан доклад, но това не е същинско разследване, а подготовка за разследване. „Българската страна отказа международното разследване, въпреки нашите усилия. Не е толкова късно това да бъде направено, защото парите могат да бъдат проследени, виновните лица могат да бъдат разкрити и поне част от парите могат да бъдат върнати“, добави Мартин Димитров. Сегашният парламент се отказа, там темата вече не присъства, искат и ние да се откажем, то това би било голяма грешка, коментира още той. Според него е имало чадъри от страна на държавни институции и някой си е затварял очите. На страница 18 има една интерес. Констатация че източването е ставало между 2011 и 2014 г., което означава и в мандата на ГЕРБ, и в мандата на БСП, каза още Димитров. Според него, ако са искали да ги хванат, са можели да ги хванат: „Още повече, че в този момент КТБ са придобивали друга банка, което е основание за пълна проверка. По нашето законодателство не могат да ти позволят да купиш друга банка, освен, ако не бъдеш проверен на място за всичко. Дали тази проверка се е състояла все още нямаме отговор“. Да управлява БСП, в техния мандат да се случва източването на банката и после да ни казват, че са ни спасили – това е много нахално и много нагло изказване, допълни Мартин Димитров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Мартин Димитров: След публикуваните стенограми за КТБ най-важното е колко пари са върнати обратно в масата по несъстоятелност"}
{"url": "https://trud.bg/%d1%83%d0%b2%d0%be%d0%bb%d0%bd%d1%8f%d0%b2%d0%b0%d1%82-%d0%bf%d1%80%d0%be%d0%ba%d1%83%d1%80%d0%be%d1%80%d0%b0-%d0%be%d1%82-%d0%b1%d0%b0%d0%bd%d0%b4%d0%b0%d1%82%d0%b0-%d0%bd%d0%b0-%d0%ba%d1%83%d0%ba/", "text": "Главният прокурор Сотир Цацаров внесе предложение до Прокурорската колегия на ВСС за образуване на дисциплинарно производство срещу прокурора Димитър Захариев от Плевен. Срещу него се води дело в Софийския градски съд, а от 6 юни магистратът е обвинен и за участие в бандата за рекет на Камен Балбузанов-Куката и в момента е под домашен арест, наложен от спецсъда. Още на 14 май главния прокурор е наредил проверка от отдел „Инспекторат“ във Върховна касационна прокуратура. Било установено, че още преди да стане младши прокурор в град  Левски през 1997 г., Захариев имал своя охранителна фирма в Плевен. През лятото на 2014 г. той бил наблюдаващ прокурор по разследване на убийство на германец. На следващата година прекратил производството и се срещнал със съпругата на починалия. Предложил й да изкупи дялове от фирма, в която бил баща му, но тя  не приела, а учредила дружеството „Хард Секюрити 2000“ ЕООД и назначила за управител близък приятел на Захариев. Прокурорът завел в нея и Камен Куката. Двамата заедно ходили да убеждават директора на завод „Вапцаров” да им стане клиент. Поведението е неуместно и непристойно и съществено е накърнило престижа на съдебната власт, подчертава главният прокурор в искането си до ВСС. Захариев бе отстранен от длъжност още през 2015 г., но през юли м.г. ВСС не прие предишното предложение на Цацаров за уволнението на плевенския магистрат.   ", "date": "2017.07.10", "title": " Уволняват прокурора от бандата на Куката"}
{"url": "https://trud.bg/%d0%b4%d0%bf%d1%81-%d0%bf%d0%be%d0%b8%d1%81%d0%ba%d0%b0-%d0%bd%d0%be%d0%b2%d0%b8-%d1%80%d0%b5%d0%b0%d0%b1%d0%b8%d0%bb%d0%b8%d1%82%d0%b0%d1%86%d0%b8%d0%b8-%d0%be%d1%82-%d1%80%d0%b5%d0%b6%d0%b8%d0%bc/", "text": "Движението за права и свободи (ДПС) внесе законопроект за изменение и допълнение на Закона за политическа и гражданска реабилитация на репресирани лица. Предложенията целят допълване на категориите лица, като към тях се допълнят и “хора, пострадали от огнестрелни наранявания при мирни протести срещу репресивни управленски политики на комунистическия режим”. Към момента текстовете реабилитират само граждани, които са с произнесена присъда. От ДПС предлагат подобен акт да бъде извършен и спрямо пострадалите при мирни митинги. Депутатите на движението дават пример с ранени от органите на реда при протест заради смяна на имената от 1972 г. в село Барутин, Смолянско.", "date": "2017.07.10", "title": " ДПС поиска нови реабилитации от режима"}
{"url": "https://trud.bg/%d1%86%d0%b5%d1%86%d0%ba%d0%b0-%d1%86%d0%b0%d1%87%d0%b5%d0%b2%d0%b0-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%be%d1%82%d0%be-%d0%bf%d1%80%d0%b0%d0%b2%d0%be%d1%81%d1%8a%d0%b4%d0%b8/", "text": "Електронното правосъдие ще гарантира правата на длъжниците, това заяви министърът на правосъдието Цецка Цачева пред  Задължения от 100-200 лв не бива да се превръщат в такива от по 600-900 лв. Когато се издават документи има несъразмерност между таксата за услугата и таксата на самите банки. Тези процедури трябва да се улеснят, за да се намали административната тежест между гражданите. Това може да се случи с вътрешна свързаност между отделните институции, каза още Цачева. След изявлението на главния прокурор, че до 20 юли ще бъде внесен обвинителен акт за фалита на КТБ и дали ще видим осъдени, зависи от това доколко ще издържат събраните данни в съдебната зала. 44-тото НС приема пакет от законопроекти, с особен интерес са промените в ГПК, от 4 законопроекта трябва да се приеме общ доклад. С тези актове трябва да се гарантират правата на длъжниците. Парламентът намира точния тон на работа по тези въпроси, заяви Цачева.       АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Цецка Цачева: Електронното правосъдие ще гарантира правата на длъжниците"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%82%d0%b5%d0%bb%d0%bd%d0%b8%d1%8f%d1%82-%d0%b0%d0%ba%d1%82-%d0%b7%d0%b0%d0%ba%d1%82%d0%b1-%d0%b2%d0%bb%d0%b8%d0%b7%d0%b0-%d0%b2-%d1%81%d0%bf%d0%b5%d1%86%d1%81/", "text": "До седмица четирима политици начело с лидера на “Воля” Веселин Марешки застават пред Темида. Това стана ясно от думите на главния прокурор Сотир Цацаров. “На всички народни представители, които са със снет имунитет, разбира се доброволно снет, тази седмица ще бъдат повдигнати обвинения”, каза Сотир Цацаров. И уточни: „Ще бъдат повдигнати обвиненията на Веселин Марешки и на двамата негови колеги (Пламен Христов и Кръстина Таскова, депутати от “Воля” – б.р.). Припомняме, че и тримата са уличени в натиск спрямо аптекари. Ще бъде повдигнато и обвинение за търговия с гласове и на народния представител Манол Генов (БСП). “Част от доказателствата, свързани с неговата деятелност са свързани и с купуването на гласове и то с купуване на гласове от ромската махала. Купуване на гласове от роми, които трябва да гласуват по един или друг начин”, заяви главният прокурор. До 20 юли обвинителният акт по делото КТБ ще бъде внесен в Специализирания наказателен съд. Това обяви пред журналисти в Бургас главният прокурор Сотир Цацаров. По думите му документът ще постави своеобразен рекорд за българския наказателен процес, тъй като се състои от 15 хиляди страници. Обвинените за фалита на банката лица са 19. Цацаров коментира и разсекретената втора стенограма за КТБ: “Това, което се казва там, то може да е при закрити врати, но то касае съдбите на сума хора, така че аз и сега бих казал това, което казвам, и прокуратурата го казва с обвинителният акт, което казахме и тогава: една голяма пирамида, която е била подхранвана финансово, която е била подхранвана лично, и която в крайна сметка е служила и за определени политически цели”. И заключва: „Дайте, да не се лъжем за това”.", "date": "2017.07.10", "title": " Обвинителният акт  за КТБ влиза в спецсъда (ОБЗОР)\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82-7/", "text": "Инвитро процедурите, извършени у нас с финансиране от държавата, са били 7 598 на обща стойност 29 351 016 лв. за периода 01.012014 г. – 30.06.2016 г. В резултат на това са родени 2171 деца. Разбивка показва, че докато успешните опити са били за 8,38 млн. лв., то неуспешните са стрували на хазната 20,80 млн. лв.     До седмица четирима политици начело с лидера на “Воля” Веселин Марешки застават пред Темида. Това стана ясно от думите на главния прокурор Сотир Цацаров. “На всички народни представители, които са със снет имунитет, разбира се доброволно снет, тази седмица ще бъдат повдигнати обвинения”, каза Сотир Цацаров.  До 20 юли обвинителният акт по делото КТБ ще бъде внесен в Специализирания наказателен съд.   Балканите ще бъдат бъдещият енергиен газов хъб за Европа и ние съзнаваме добре този факт. Това обяви Бойко Борисов при откриването на 22-рия Световен петролен форум в Истанбул. “Най-големите енергийни компании извършват сондажи в Черно море. Ние ще имаме шанса да изпращаме газ за Европа”, подчерта българският премиер. По време на своето изказване Борисов представи проекта за европейски газов хъб “Балкан”.   Липсата на коопериране между страните-членки в областта на отбраната носи годишни загуби на ЕС до 100 млрд. евро. Около 80% от придобиванията и над 90% от изследванията и развоя се извършват на национална база, подчерта президентът Румен Радев на форума “Отбранителна и аерокосмическа индустрия и изследвания”.  По думите му, катастрофираме с цената за новите изтребители.     Шефката на кабинета на премиера не за първи път го вкарва в проблеми – анализ на д-р Илия Илиев         Референдумът в Иракски Кюрдистан е за награда и с цел разширяване на територия     Отговаря Михаела Тодорова, главен експерт в КНСБ, юрист, специалист по трудово право", "date": "2017.07.10", "title": " Вижте акцентите от броя на вестник „Труд“ във вторник, 11 юли 2017"}
{"url": "https://trud.bg/%d0%b3%d0%b4%d0%b1%d0%be%d0%bf-%d1%89%d0%b5-%d1%81%d0%bb%d0%b5%d0%b4%d0%b8-%d1%87%d0%b0%d1%82%d0%be%d0%b2%d0%b5-%d0%be%d0%b1%d0%b0%d0%b6%d0%b4%d0%b0%d0%bd%d0%b8%d1%8f-%d0%b8-%d1%81%d1%8a%d0%be%d0%b1/", "text": "ГДБОП си купи софтуер за 18 000 лева, с който да следи чатовете, обажданията и съобщенията от мобилните устройства на заподозрени в престъпления, информира  С помощта на програмата могат да бъдат свалени данните от над десет хиляди вида мобилни устройства. Оправдани ли са притесненията, че полицията ще има достъп до личната ни комуникация в интернет? „Вайбър“, „Фейсбук Месинджър“, „УатсАп“, „Скайп“, са само част от приложенията, данните от които анализира специалният софтуер Oxygen Forensic Analyst. Програмата чете есемеси и емемеси. Може да „наднича“ и в записаните контакти, да клонира СИМ карти и карти памет. Изкарва схема кой на кого се е обаждал, какви контакти има за него. Информацията за новата придобивка на ГДБОП бързо се превърна в тема номер едно в социалните мрежи. Специалистите успокояват – този софтуер се използва само за конфискувани телефони, а не от разстояние. „Софтуерът работи само и единствено, когато телефонът е включен с кабел към компютъра или с блутут”, обясни Кирков. За юристите остава притеснението дали ще се спазва ли законът при прилагането му върху задържани, както и при СРС-тата. И тук срокът, в който могат да се извличат данни, е 6 месеца от разрешението. „Което означава, че извличане на такива данни не може да бъде с години назад. Тя трябва да е насочена към разкриване на конкретното престъпление, а не на общо основание да се извършва мониторинг на разговорите на един човек”, заяви Кашъмов. Новият софтуер на ГДБОП вече е послужил за разкриването на педофилска мрежа и банда за източване на дебитни карти в държави в Западна Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " ГДБОП ще следи чатове, обаждания и съобщения на заподозрени в престъпления"}
{"url": "https://trud.bg/%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0-%d0%b2%d0%b8%d1%81%d0%be%d0%ba%d0%b8-%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83%d1%80%d0%b8-%d0%b2-18-%d0%be%d0%b1%d0%bb%d0%b0/", "text": "Жълт код за опасно високи температури е обявен за 18 области на страната за 11 юли 2017 г., показва справка на сайта на Националния институт по метеорология и хидрология при БАН. Предупреждението е в сила за областите Видин, Монтана, Враца, Ловеч, Плевен, Габрово, Велико Търново, Русе, Софийска област, София-град, Перник, Кюстендил, Благоевград, Пазарджик, Пловдив, Стара Загора, Кърджали и Хасково. Времето ще бъде горещо с максимални температури между 34° и 37°. При жълт код за екстремно високи температури са възможни здравни проблеми за чувствителни и болни хора, възрастни и деца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Жълт код за високи температури в 18 области на страната утре"}
{"url": "https://trud.bg/%d0%b1%d1%80%d0%b5%d0%ba%d0%b7%d0%b8%d1%82-%d1%81%d1%82%d1%80%d0%b0%d1%81%d1%82%d0%b8-%d0%b2-%d0%b8%d1%80%d0%bb%d0%b0%d0%bd%d0%b4%d1%81%d0%ba%d0%b0%d1%82%d0%b0-%d0%bc%d0%b0%d1%80/", "text": "Има един много циничен залог сред международните наблюдатели, който тръгна след референдума във Великобритания за напускане на ЕС през юни 2016 г. – кое ще се разпадне първо, съвременната европейска конструкция или вековното “Обединено” кралство? С други думи: Колко по-силно е желанието на няколко исторически суперсили да пренебрегнат враждите си и да се обединят в името на общо икономическо и политическо оцеляване в един глобализиран свят, срещу това на група политици от една от тях, на които им се носят триъгълни шапки от времето на Великите географски открития? На този етап никой от двата лагера все още не взема превес, макар и скептиците за бъдещето на Великобритания, като такава, да се увеличават прогресивно. От другата страна също трупат последователи. В движение се случи и избирането на Доналд Тръмп за президент на САЩ, с което задачата в уравнението “Брекзит” се сдоби с толкова неизвестни, че и призракът на Айнщайн ни обърна гръб. Но да не падаме духом! Две седмици след откриването на преговорите в Брюксел за извеждането на Великобритания от ЕС и неяснотата продължава да натежава. За “първа глава” в дипломатическата канадска борба официално беше обявена темата за правата на гражданите (на ЕС и британските) и върховенството на съдебните власти, при осигуряване на реципрочността им. Което очаквано вкара разговорите в “задънена улица” върху въпроса дали Лондон или Съдът в Люксембург ще е компетентен да се произнася за европейците на Албиона и обратно. Практически неразрешим казус, според мнозина юридически експерти, предвид заявените позиции на двете страни. Още повече, че засяга друга от горещите теми – границите между Великобритания и ЕС, и голямата дипломатическа схватка за Ирландия. Лондон се опита няколкократно последните месеци, несъмнено в опит да не разпалва духовете у дома, да измести вниманието от Ирландия върху въпроса за статута на Гибралтар. Но главният преговарящ на Европейската комисия Мишел Барние беше непоколебим – това не е проблем на ЕС, а на британските отношения с Испания последните няколко века! Оправяйте се с Мадрид! Виж, границата между Ейре и Северна Ирландия, свободното движение на хора и стоки през нея, и не на последно място мирът там, са въпрос от европейските компетенции. А политическата ситуация в Северна Ирландия, от “Брекзит” насам, не само се усложнява, а вече влиза в непредсказуеми измерения. Съвместното управление между партията на демократите-юнионисти (ДЮП, протестантите) и републиканците от “Шин Фейн” се разпадна още през януари, шест месеца след референдума за ЕС, на който над две-трети от населението на провинцията гласува за оставане в съюза. Повод за излизането на републиканците от кабинета бяха разкрития за злоупотреби с фондове от страна на опонентите им, които традиционно доминират управлението на провинцията. На предсрочните избори през пролетта “Шин Фейн” записа най-висок резултат в историята си в Северна Ирландия, скъсявайки мнозинството на юнионистите до само едно място в местното законодателно събрание. Републиканците избраха да не отстъпват от позициите си през януари и отказаха да търсят споразумение с ДЮП, с което Лондон беше изправен пред невъзможна дилема: или да насрочи нови – трети, за по-малко от година – парламентарни избори в Северна Ирландия, с риска “Шин Фейн” да спечели мнозинство и веднага да поиска референдум за обединение с Ейре, както е заложено в доктрината й; или да си върне директния контрол над провинцията, лишавайки я самоуправление и законодателна инициатива. Британският министър-председател Тереза Мей реши да скочи в празното и отложи решението си за Северна Ирландия с общи предсрочни парламентарни избори преди месец, които трябваше да и дадат необходимото мнозинство, за да маневрира на вътрешния фронт. Пък и да се легитимира като министър-председател, бидейки само приемник на поста. Последното не само не се случи, но резултатите подкопаха авторитета й, както във вътрешен, така и в международен план. Мей не просто загуби пълното мнозинство на консерваторите, което й беше спечелил Дейвид Камерън, “злополучният лидер със злополучният референдум”, през 2015 г., но и се озова в позиция да трябва да търси десет гласа в камарата на общините, за да запази законодателно предимство. С настървената след “Брекзит” опозиция на лейбъристи и либерал-демократи, единствените, които бяха склонни да преговарят с торите в този момент бяха не кои да, а демократите-юнионисти от Северна Ирландия. Които по едно или друго стечение на обстоятелствата, имат единадесет гласа за търгуване. Лидерката на ДЮП Арлийн Фостър усуква ръцете на консерваторите и Тереза Май две седмици, докато клекнат на нейните условия, за да даде търсените десет гласа. И съвсем безкомпромисно отвоюва допълнителни 1 милиард британски лири за бюджета на Северна Ирландия, към предвидените 500 млн. за следващите две години. Коалицията, която постигна Тереза Мей обаче не беше високо оценена на Острова, където ДЮП са известни най-вече с крайните си позиции върху обществени въпроси като забраната на абортите, еднополовите бракове и др. Още по-малко беше оценена в Северна Ирландия, където “Шин Фейн” несъмнено възприеха ходът като директна нападка срещу тях. И още със започването на новите преговори за съставяне на общо самоуправление в Белфаст в миналия понеделник, застанаха “на контра”. Британският държавен секретар за Северна Ирландия Джеймс Броукеншайър удължи на два пъти през седмицата крайния срок за юнионисти и републиканци да се споразумеят за подялбата на управлението, преди в крайна сметка да го отложи за септември. Другото решение остава в избора между нови избори или контрол от Лондон върху провинцията. До началото на есента обаче остават много горещи месеци – в които Северна Ирландия продължава да няма собствено управление за първи път от над десет години насам, политическото противопоставяне е напрегнато до краен предел, а от 12 юли започва “сезонът на парадите” – от едната страна “оранжевистите”, от другата католиците. Под слънцето и дъжда, в маранята на Смарагдовия остров. Маршовете, или паради, са много важна част от културата на двете общност в Северна Ирландия – католици и протестанти. Традиционно вторите са най-известни с “оранжевите   шествия”, които отбелязват важни исторически дати от налагането на англиканизма на Ирландския остров. Маршът, който слага начало на сезона, е на 12 юли и обикновено е съпътстван от доста агресивни контра-протести на католици.", "date": "2017.07.10", "title": " “Брекзит”- страсти в ирландската мараня\t\t\t"}
{"url": "https://trud.bg/%d0%b3-20-e%d0%b4%d0%bd%d0%b0-%d0%bc%d0%bd%d0%be%d0%b3%d0%be-%d1%80%d0%b0%d0%b7%d0%bb%d0%b8%d1%87%d0%bd%d0%b0-%d1%81%d1%80%d0%b5%d1%89%d0%b0/", "text": "Хамбург се оказа домакин не просто на рутинна среща на Групата на най-развитите страни Г-20, а на събитие с непознат за последните години интензитет. И средище за сериозни дебати, отразяващи цялата многопластовост на противоречията на глобалния свят: икономически и социални (за правилата в световната търговия, споразуменията за климата, бедността, безработицата и т.н.) – в многостранния формат на проявата; политически (по практически всички „горещи проблеми”) – на многобройните съпътстващи двустранни срещи. Тече – и по отношение на центровете на влияние, и като силови линии на съприкосновение на интереси и конфронтация.  Г-20 бе предшествана от поредица от позиционни маневри, очертаващи рамката на новите геополитически баланси в триъгълника Вашингтон-Москва-Пекин. Тръмп направи ключово посещение в Близкия изток в опит да консолидира арабските страни около своя основен партньор Саудитска Арабия – както в изолацията на регионалния й съперник Иран, така и в ограничаване на възможно руско влияние в региона. На срещата на „Трите морета” във Варшава непосредствено преди Хамбург бяха очертани съвременните контури и на отдавнашния полски план „Интермариум” за създаване на икономически и политически пояс за изолация на Русия. Което трябваше да успокои както критиците на Тръмп, така и съседите на Русия, обявяващи се срещу затоплянето на руско-американските отношения. По същото време в рамките на визитата на китайския президент в Москва Китай и Русия подписаха множество договорености за развитие на сътрудничеството си, както и демонстрираха широко съвпадение на мненията и готовност за единодействие по основните международни проблеми. САЩ от своя страна засилиха натиска си върху Китай в сферата на търговията, по отношение на изкуствените острови в Южнокитайско море, както и за по-голяма активност спрямо Северна Корея, балансирайки го същевременно с подписването на първия договор за военно сътрудничество между двете държави. Важната тенденция тук е постепенното трансфериране на китайската икономическа мощ в политическо влияние и превръщането на страната във все по-значим глобален фактор и в сферата на сигурността. И не случайно китайската инициатива за новия път на коприната „Един пояс, един път” събрала над сто държави, далеч надхвърля по своя стратегически замисъл чисто икономическите измерения – проправяйки пътя на страната към глобално лидерство и очертавайки перспективите на една нова, не-западна алтернатива на сегашния свят. На самата среща в Хамбург, възползвайки се в максимарна степен от изолационизма на Тръмп, Китай и Русия направиха опит да се профилират като водещи в няколко ключови сфери: мултилатерализма, либерализацията на международната търговия, борбата с климатичните промени. Демонстративното пренебрежение на Тръмп към международни рамки и правила и стремежът му да предоговаря на двустранна основа всички норми на практика оставиха САЩ в изолация в рамките на многостранните разговори. Това намери израз и в заключителния документ на срещата, където останалите 19 страни отказват предоговаряне на Парижското споразумение за борбата с климатичните промени, а дори и признаването на „ролята на законните защитни търговски инструменти” (базисен елемент в изолационизма на Тръмп) е отбелязано като приемливо само в рамките на борбата срещу протекционизма. Срещата Тръмп-Путин бе безспорният гвоздей на програмата. Диалогът е факт, сам по себе си позитивен. Основният въпрос тук е: Във всеки случай е очевидно, че срещата в никакъв случай не е била протоколна – дори и през призмата на повсеместно отбелязаната й непредвидена продължителност от над два часа. Още след избирането на Тръмп за президент бе лесно предсказуемо, че отношенията между САЩ и Русия ще придобият силно персонифицирана окраска – предвид политическото поведение на американския и институционалната сила на руския президенти. Коментарът на държавния секретар Тилърсън за „химията” между двамата би могъл да се окаже ключ към разбирането на евентуално по-нататъшно интензифициране на контактите, особено ако това е път към постигане на поне минимално взаимно доверие между страните. Тук основната неизвестна е доколко Тръмп има намерение и възможност да устои на вътрешнополитическия натиск в САЩ, т.е. доколко това, което Тръмп говори и договори ще бъде впоследствие припознато като американска позиция и политика. Особено ако то е в посока снижаване на напрежението между двете страни. При  Путин такъв вътрешен проблем не съществува и там нещата са по-ясни и предсказуеми. От тази гледна точка темата с обвиненията за руска намеса в президентските избори в САЩ, независимо от своя конфронтационен потенциал, не можеше да бъде пропусната – защото тя би направила Тръмп силно уязвим на натиск у дома (и, съдейки по информацията, тя е била хладнокръвно посрещната от руска страна). По-значимата тема днес обаче са не просто руско-американските отношения в двустранен план, а как тяхното състояние Договореното примирие за Югозападна Сирия дава известни основания да се очаква, че поне в тези полета, където страните по идея са от едната страна на барикадата (борбата срещу „Ислямска държава“ и международния тероризъм) взаимодействието е възможно. В резюме – както надеждите, така и опасенията от възможен рязък позитивен обрат ще трябва да почакат. В Хамбург присъстваше и един все по-важен глобален играч – гражданското, недържавното обществено мнение. Форумът се проведе на фона на нестихващи, мащабни и на моменти ескалиращи във вандалски действия антиглобалистки протести. Като тази съществена компонента на срещата за пореден път показа колко сложен е днес светът. Както и че решаването на проблемите няма да се сведе само до договорености между държавите, а ще изисква дълбоки реформи и нови баланси вътре в обществата – гарантиращи не само национална сигурност, но и социална защита и перспектива за гражданите.", "date": "2017.07.10", "title": " Г-20: Eдна много различна среща\t\t\t"}
{"url": "https://trud.bg/%d0%b3%d0%b5%d0%bd%d0%b5%d1%80%d0%b0%d0%bb-%d0%bb%d0%b5%d0%b9%d1%82%d0%b5%d0%bd%d0%b0%d0%bd%d1%82-%d0%b0%d0%bd%d0%b4%d1%80%d0%b5%d0%b9-%d0%b1%d0%be%d1%86%d0%b5%d0%b2-%d0%bd%d0%b0%d1%87%d0%b0%d0%bb/", "text": " – Тази година България е домакин на няколко от най-големите международни учения на Алианса, които се провеждат в изпълнение на мерките за сигурност в Черноморския регион. В края на юни стартира най-голямото за тази година учение “Saber Guardian 2017”. То включва 18 други учения, в които участват личен състав и техника от 23 държави от НАТО и страни-партньори.  – Учението се провежда едновременно на териториите на Унгария, Румъния и България, и се ръководи от Командването на Сухопътните войски на САЩ в Европа. В него са привлечени до 40 000 военнослужещи, като у нас ще се развърнат до 6 000 души, до 1200 единици сухопътна техника и въоръжение и до 80 военни въздухоплавателни средства от съюзнически и чужди въоръжени сили. Акцентът е колективна подготовка за водене на съвместна отбрана, повишаване способностите и подобряване на взаимодействието на съюзниците и партньорите на НАТО при развръщане на съвместните сили.  – Ние ще участваме общо с до 4 000 души личен състав, до 50 единици бойна техника – бойни машини на пехотата, танкове, артилерийски установки, с до 80 единици спомагателна колесна техника, 2 хеликоптера, 2 щурмови самолета Су-25 и един изтребител МиГ-29. Самолетите и хеликоптерите ще изпълняват задачи и по време на ученията “Peace Sentinel” и „ШАБЛА-2017“.  – На заседанието на КСНС на 30 май т. г. бе постигнато съгласие, че ефективното противодействие на основните рискове и заплахи изисква адекватно финансиране на сектора за сигурност. Трябва да се ускори реализацията, и то едновременно, на проектите за модернизация при спазване принципа за балансирано развитие на трите вида Въоръжени сили. В МО е изготвен доклад до Министерския съвет за преразглеждане на финансовите параметри на вече приетите проекти за ВВС и ВМС. Както и за приемане на проект за инвестиционен разход за модернизация на пехотата. В момента докладът е в процес на междуведомствено съгласуване. Имам уверение, че то ще приключи в близко време.  – Това, което зависеше от нас, военната експертиза, бе извършено в срок. Проектът бе подготвен и изпратен за разглеждане в Министерския съвет още през март 2016 г. За съжаление, не бе взето решение за неговото стартиране. Документите бяха изпратени за съгласуване до всички ведомства. Получихме обаче становища от министерствата на финансите и на образованието и науката с отказ за съгласуване. Аргументите на финансовото бяха, че едновременно са стартирали много проекти за модернизация на Въоръжените сили и е необходим значителен финансов ресурс, който не е планиран. Удовлетворен съм, че в сегашното правителство има консенсус по въпроса за поддържане и придобиване на нови способности на Сухопътните войски. Има политическа воля да стартират заедно трите проекта.  – Проблемът датира от години, много е сериозен и едва ли е новина, че армията, и в частност ВВС, страдат от хроничен финансов недостиг. Системното недофинансиране доведе до изчерпване ресурса на бойната авиация. Това означава, че трябва да се похарчат много пари, за да бъде възстановен. Няма друг изход, иначе не можем да вдигнем самолетите във въздуха. ВВС са високотехнологичен, но и много скъп вид въоръжени сили. Това е принцип и трябва да го спазваме, ако искаме да имаме бойна авиация. В периода 2016 г. – 2017 г. бяха сключени договори, които осигуряват минимално количество изправна авиационна техника. Това обаче не е решение в дългосрочен план. То няма да доведе до развитие на нови способности или подобри съвместимостта на нашите въоръжени сили с тези на НАТО и ЕС. За да си изпълняваме ангажиментите по линия на „Air policing” за охрана на въздушното ни пространство, от особено значение е успоредно с осигуряване на летателната годност на изтребителите МиГ-29, да се вземе решение за реализиране на проекта за превъоръжаване на ВВС с нов тип боен самолет. Колкото до въпроса за пилотите – проблемът е, че класните ни летци, истинските професионалисти, подготвени за действия при всички видове условия, действително са малко. Освен това и са достигнали пределна възраст за съответното звание. Това вече е проблем, тъй като не ни стигат ресурси за подготовка на младите пилоти. За да имаме истинска бойна авиация, са необходими подготвени специалисти, изправни самолети, гориво и средства за поддръжка.  – Факт е и не мога да отрека, че пилотите ни летят малко, на критичния минимум, дори и под него. Затова е необходима модернизация на изтребителната ни авиация. Съгласен съм, че годишният нальот е важен показател за натренираността на летателните екипажи, но нека не забравяме, че членството ни в НАТО налага и изисквания за оперативна съвместимост и пълно интегриране на нашите въоръжени сили. Смятам, че с придобиването на нов тип боен самолет, нашите пилоти ще покрият изискванията на НАТО за санитарния минимум летателни часове.  – Парламентът одобри проекта за този инвестиционен разход на 02.06.2016 г. За същата година бяха предвидени и финансови средства. Закъснението е очевидно. Това се отразява не само на ВВС, а на отбранителните ни способности въобще. Надявам се до края на тази година да имаме сключен договор.  – Мнозина се изказаха по темата. Малцина от тях обаче са експерти в тази област. Не бих искал да коментирам „политическите състезания на пистата“. Само ще подчертая, че политиците трябва да са сигурни и могат да разчитат, че военната ни експертиза е обективна и професионална. Трябва да й вярват. Особено, когато става дума за ключово важни за националната сигурност техника и въоръжение. Затова призовавам дебатът да бъде концентриран не върху съмнения, хипотези и марки на техниката, а да бъде конструктивен и национално отговорен.  – Така е. За съжаление този некомплект продължава да се увеличава. Миналия месец проведохме конкурс за вакантни места в Карлово, Казанлък, Стара Загора и Пловдив. Обявихме близо 490 места за попълване. Знаете ли колко души подадоха документи – 170. Тава прави по 0,3 кандидата за едно място. От тези 170 души до конкурс бяха допуснати 156. От тях изпитите издържаха и се класираха 103 – за 490 вакантни места. Това е реализация 21%. И този конкурс, както и предишните, за сетен път показа неумолимата истина – със сегашните условия на труд военната професия не е достатъчно привлекателна.  – Средно между 70-80, без служба „Военна информация“ и служба „Военна полиция“. Това са документи на офицери, които минават през мен. Тези за сержантския и войнишкия състав са в правомощията на преките им командири.  – Основната причина е ниското заплащане. Начинаещ войник започва със стартова заплата от 608 лв. Вие за тези пари ще станете ли войник – при ненормиран работен ден, с ограничени граждански права, без право на допълнителни доходи и т.н. Тук става дума за въоръжени защитници на Отечеството, на които държавата ще разчита в кризисна ситуация. Как с тези доходи се храни семейство, като в повечето случаи войнишките съпруги или съпрузи са безработни. Не стигат и служебните квартири. Заплатите в отбраната са замръзнали на ниво от 7-8 години.  – Повишаването на интереса към военната служба и задържането на хората е сложен комплекс от мерки. Най-важната е увеличение на възнагражденията. Не се ли случи това, ситуацията ще се влоши още повече. Просто трябва да се промени базата, върху която се изчисляват заплатите в силовия сектор. Тук вариантите са два. Първият е да се повиши. Но това може да стане със Закона за държавния бюджет за 2018 г. В момента тя е 380 лв. и не е променяна с години. Вторият вариант е базата да се изравни с минималната работна заплата, която е 460 лв. Но и този вариант пак се решава със закона за държавния бюджет. Иначе мерките са много и са комплексни. Залегнали са в план от 2016 г. за преодоляване на некомплекта от личен състав. Но за да сработят и има ефект от тях, необходимо е време.  Иска ми се да подчертая и нещо много важно. Средствата за персонал трябва да се дават на база длъжностно разписание, тоест колкото трябва да са хората по щат. Не както е сега – според списъчния състав, колкото служат. Как командирите да назначават нови кадри и да попълват вакантните длъжности, след като им се отпускат средства за заплати само за тези, които са в наличност. Освен това трябва да се индексират и квартирните пари, за тези които живеят на свободен наем. На пазара наемите непрекъснато скачат и тази тенденция е устойчива. След заседанието на КСНС от 30 май т.г., МО разработи и изпрати на министър-председателя, министъра на финансите и секретаря на съвета по сигурността към Министерския съвет „План на МО за интегрирано развитие на сектор „Сигурност” и разпределение на ресурсите по отделните държавни органи и структури за периода 2018 – 2022 г.“. Според документа в направление „Разходи за персонал“ е необходимо да се увеличават предвидените в средносрочната бюджетна прогноза средства. Целта е да се осигури финансов ресурс за назначаване на 1300 души през 2018 г. и по 800 всяка година до 2022 г. Така въоръжените сили ще достигнат числеността, заложена в плановете.  – Разбира се, че разговарях, обсъждахме този казус. Мнението на генералите е, че тази поправка в закона е несъвместима със сегашната правно уредена и установена от дълги години процедура за удостояване на офицерския състав с висши военни звания и длъжности. И без нея комисията по отбрана разполага с правомощия и винаги може, когато поиска, да изслуша по определени въпроси всеки един военнослужещ.", "date": "2017.07.10", "title": " Генерал-лейтенант Андрей Боцев, началник на отбраната пред „Труд“: Няма кандидати за войници"}
{"url": "https://trud.bg/%d0%bf%d1%80%d0%be%d0%bb%d0%b8%d0%b2%d0%bd%d0%b8-%d0%b4%d1%8a%d0%b6%d0%b4%d0%be%d0%b2%d0%b5-%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d0%bf%d0%be%d0%b2%d0%b5%d1%87%d0%b5-%d0%be%d1%82-20/", "text": "Над 20 станции на метрото в Париж са затворени заради наводнения след проливни дъждове. Станциите на столичното метро са били затворени, за да се избегне риск от токови удари. Дъждовете достигнаха рекордните 54,4 мм. Издадено е предупреждение за оранжев код за обилни валежи 12 департамента в североизточната част на Франция след проливните дъждове вчера вечерта. Пожарникарите в Париж и околните райони са получили близо 1700 обаждания и са се отзовали 87 пъти, главно за отводняване на мазета и други помещения и за ремонт на пропукани канализации. Редица улици на западния град Нант също са били наводнени и движението по околовръстния булевард е било прекъснато за кратко. Там валежите са достигнали 30 мм. Синоптиците предупреждават, че и днес във Франция ще има бури с валежи, чието количество се очаква да е между 15 и 25 мм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Проливни дъждове затвориха повече от 20 станции на метрото в Париж"}
{"url": "https://trud.bg/%d0%b1%d1%83%d0%b5%d0%bd-%d0%bc%d1%8a%d0%b6-%d0%bf%d0%bb%d0%b0%d1%88%d0%b8-%d1%86%d1%8f%d0%bb%d0%be-%d1%81%d0%b5%d0%bb%d0%be/", "text": "Буен мъж от шуменското село Близнаци отново се озова в ареста, заради отправени заплахи за саморазправа. В неделя полицаи за четвърти път щракнали белезниците на Севгин Мурад/25г./ за „отдих“ в ареста. До момента той е изтърпял две наказания от 20 денонощия, задържан е веднъж и за ден, обърнал е на хотел градските килии в Шумен. Севгин ставал неудържим и опасен след употреба на алкохол, разказват местни. В неделя той се нахвърлил със закани за убийство на братовчед си Гюрсел, който пасе селските говода. Толкова го уплашил, че пастирът отишъл да се жалва на кмета на селото, а той извикал на помощ полицаите. Към 18 часа вместо да млъкне пред униформените, Севгин им обяснил, че след като си тръгнат „ще си свърша работата“. Заради агресията и заради опасността да нарани другите и себе си бил задържан, съобщават от полицията. Преди време хулиганът плаши с палеж продавачка в хранителния магазин на с.Близнаци. Не само заплашвал, но и пребил дядо си. Според местните всичко идва от алкохола, трезвен Севгин е работлив, дори зад решетките искал да му дадат работа, за да му минава бързо времето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Буен мъж плаши цяло село"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%85%d0%b0-%d0%bf%d1%80%d0%be%d0%b5%d0%ba%d1%82%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5-%d0%bd%d0%b0-%d1%81/", "text": "На встъпителна пресконференция днес бе представен проектът „Изграждане на социални жилища в IV- ти микрорайон“. Той се финансира по Оперативна програма „Региони в растеж“ 2014-2020 г., Приоритетна ос 1 „Устойчиво и интегрирано градско развитие“, Процедура за директно предоставяне на безвъзмездна финансова помощ BG16RFOP001-1.001-039 “Изпълнение на интегрирани планове за градско възстановяване и развитие 2014 – 2020 г.”, Инвестиционен приоритет „Социална инфраструктура“. Общата стойност на проекта е 9 506 000.00 лв. Срокът за изпълнение на проекта е 24 месеца, като на 21.11.2016 г. бе сключен Договор № BG16RFOP001-1.008-0002-C01 между Община Благоевград и Министерство на регионалното развитие и благоустройството. В рамките на проекта ще бъдат изградени 202 социални жилища, предназначени за настаняване на уязвими, малцинствени и социално слаби групи от населението и други групи в неравностойно положение. Подробностите по проекта бяха разяснени от заместник – кмета на община Благоевград по европейски проекти и програми – Зорница Кралева, заместник- кмета по икономика и финанси – Иво Николов, главния архитект – Васил Тинчев, инж. Ангел Даилов, ръководител на проекта и юриста по проекта – Ива Цветанова. „Мястото, където ще се изградят социалните жилища се намира на север от ЮЗУ „Неофит Рилски“. Сградите са 3 на брой в три отделни, урегулирани имота“, каза инж. Ангел Даилов.  „Община Благоевград е първенец в изготвянето на проект за социални жилища по ОП „Региони в растеж“ 2014 – 2020 г., което беше отбелязано от Управляващият орган, на проведено заседание на Комитета за наблюдение по Програмата, на която присъства и кметът на Община Благоевград – д-р Атанас Камбитов“, каза заместник – кметът Зорница Кралева. Очаква се строителството на социалните жилища да стартира до три месеца, след като се одобрят инвестиционните проекти. Критериите, за подбор на хората, които ще могат да се настанят в социално жилище, са подробно описани в Глава трета „Стопанисване, финансиране, управление, ред за настаняване, ползване, мониторинг и контрол на социални жилища, изградени със средства по Оперативна програма „Региони в растеж” 2014 – 2020 г. в изменената „Наредба за реда и условията за установяване на жилищните нужди на граждани, ползване и управление на общински жилища” в Община Благоевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Представиха проекта „Изграждане на социални жилища в IV-ти микрорайон“ в Благоевград"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0%d1%82-%d0%bb%d0%b5%d1%82%d0%bd%d0%b8-%d0%b7%d0%b0%d0%bd%d0%b8%d0%bc%d0%b0%d0%bd%d0%b8%d1%8f-%d0%bf%d0%be-%d0%bf%d1%80%d0%be%d0%b5%d0%ba%d1%82-%d1%83/", "text": "Лятно училище започва от днес по проект „Услуги за ранно детско развитие в община Благоевград“ за услуга „Допълнителна педагогическа подготовка за повишаване на училищната готовност на децата за равен старт в училище“ по ОП „Развитие на човешките ресурси“ BG05M9OP001-2.004. Проектът се осъществява по Приоритетна ос „Намаляване на бедността и насърчаване на социалното включване“. Заниманията ще включват дейности с образователни елементи, комбинирани с интерактивни методи и игри, състезания и други творчески и познавателни дейности. Общо 15 деца на възраст 5,6 или 7 години, които предстоят да бъдат ученици през септември тази година, ще бъдат обучавани от висококвалифицирани специалисти в областта на образованието. Целта на проекта е децата да развият и придобият навици и умения за запознаване с учебната среда, да се провокира и увеличи тяхната готовност и мотивация за равен старт в училище за постъпването в 1 клас. По проекта ще се работи и с родителите на децата, за да се постигне по- висока активност при записването на децата в училище. Лятното училище ще се проведе в рамките на един месец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Започват летни занимания по проект „Услуги за ранно детско развитие в община Благоевград“"}
{"url": "https://trud.bg/%d0%b4%d0%be%d0%ba%d1%82%d0%be%d1%80-%d0%b4%d0%b0%d1%80%d0%b8-%d1%83%d1%80%d0%b5%d0%b4-%d0%b7%d0%b0-2356-%d0%bb%d0%b2-%d0%bd%d0%b0-%d0%b4%d0%b5%d1%82%d1%81%d0%ba%d0%b8-%d0%b4%d0%be%d0%bc-%d0%b2/", "text": "Столичанинът д-р Теодор Марков – лекар, пътешественик, инструктор по гмуркане и запален фотограф, направи поредно дарение за децата в ДМСГД в град Дебелец и Дневния център – „Вертикализатор за деца с увреждания. Устройството може да се използва при церебрална парализа, парапареза, параплегия, тетрапареза, тетраплегия, дегенерация на централната нервна система, напреднала демиелинизация, травма на гръбнака, 4-стадий на ревматизъм, състояния след спинална травма. Вертикализаторът е на стойност 2356 лв. Може да се използва както с предна опора, така също и със задна опора. Система от колани и опори стабилизира тялото на детето, докато е в права позиция. Вертикализаторът е много солиден и приятно решен в цветово отношение. Това спомога за целия процес на рехабилитация и го прави по- забавен за децата. Газовият амортисьор, който с помощта на педал, може да регулира наклона на уреда, улеснява до голяма степен рехабилитатора при работа с детето. С многообразните си възможности за настройки, уредът може да се използва от различни по размери и години деца. Вертикализаторът е изработен от екологична дървесина. След като детето е фиксирано, може лесно да се транспортира от стая в стая с помощта на въртящите се колела. Дарението на д-р Марков е второ по ред. На 19 февруари 2014 г. той отново помогна на децата в ДМСГД – Дебелец и Дневния център. Тогава дарението му възлезе на 1769 лв. и включваше 2 електронна теглилка с ръстомер, 4 детски ушен термометър, портативен инхалатор и др. На 18 юли д-р Марков ще посети ДМСГД – Дебелец за да му бъде връчен Договор за дарение и благодарствен адрес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Доктор дари уред за 2356 лв. на детски дом в Дебелец"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b8%d1%82%d0%b5-%d0%bd%d0%b8-%d0%bf%d0%be-%d0%b8%d0%bd%d1%84%d0%be%d1%80%d0%bc%d0%b0%d1%82%d0%b8%d0%ba%d0%b0-%d1%81%d0%b5-%d0%b2%d1%8a%d1%80%d0%bd/", "text": "Българският национален отбор по информатика завоюва един златен, един сребърен и два бронзови медала на 25-тата Балканиада по информатика, която се проведе от 2 до 8 юли  2017 г. в Кишинев, Молдова, съобщиха от МОН. В състезанието участваха отбори от 12 страни като в неофициалното отборно класиране нашият отбор зае второ място след Румъния. Медалистите са:  Радослав  Димитров, X клас, МГ „Акад. Кирил Попов“, гр. Пловдив – златен медал;  Енчо Мишинев, XII клас, МГ, „Атанас Радев“, гр. Ямбол – сребърен медал;  Виктор Терзиев, XI клас, СМГ „Паисий Хилендарски”, София – бронзов медал;  Петър Няголов, X клас, ПМГ „Баба Тонка“, гр. Русе – бронзов медал.  Ръководители на отбора са главен асистент Емил Келеведжиев, от  Института по математика и информатика на БАН  и Павлин Пеев, преподавател по информатика в ППМГ „Гео Милев“ в Стара Загора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Националите ни по информатика се върнаха с 4 медала от Балканиадата"}
{"url": "https://trud.bg/%d0%be%d1%82%d0%bd%d0%b5%d1%85%d0%b0-%d0%b8%d0%bc%d1%83%d1%89%d0%b5%d1%81%d1%82%d0%b2%d0%be-%d0%b7%d0%b0-%d0%bd%d0%b0%d0%b4-743-000-%d0%bb%d0%b2-%d0%be%d1%82-%d1%88%d1%83%d0%bc%d0%b5%d0%bd%d1%81/", "text": "Върховният касационен съд потвърди отнемането на имущество за 743 154 лв. от Веско Тосков от Шумен по иск на Комисията за отнемане на незаконно придобито имущество. Това съобщава на сайта си институцията. Имуществото включва три недвижими имота, суми от продажбата на собственост, както и средства, които е отпускал в заем на трети лица. Процедурата срещу Веско Тосков е по реда на отменения Закон за отнемане в полза на държавата на имущество, придобито от престъпна дейност. Той има условна присъда от 3 г. затвор с 5-годишен изпитателен срок за лихварство, уточняват от Комисията. Според съдебното решение, от 1999 г. до края на 2008 г. е оформил и подписал 178 договорни ипотеки в своя полза за 756 219 лв. В хода на наказателното производство става ясно, че без да знаят, потърпевшите са подписвали пред нотариус не само договор за кредит, но и пълномощно за продажба на ипотекираните си имоти. Въпреки самопризнанията на Тосков, малко от тях успяват да потърсят правата си по съдебен ред, тъй като делото е било засекретено, заради използвани специални разузнавателни средства. С тях са натрупани три папки, повечето с разговори между лихваря и клиенти, които са го приемали като благодетел. До момента, в който са загубили имотите си. Сега единственият им шанс са частни граждански дела, а действията на Комисията са възмездие.", "date": "2017.07.10", "title": " Отнеха имущество за над 743 000 лв. от шуменски лихвар"}
{"url": "https://trud.bg/%d0%b2%d0%b8%d0%ba-%d1%88%d1%83%d0%bc%d0%b5%d0%bd-%d0%be%d1%81%d0%b2%d0%be%d0%b1%d0%be%d0%b4%d0%b8-%d0%b8-%d0%bd%d0%b0%d0%ba%d0%b0%d0%b7%d0%b0-18-%d0%b4%d1%83%d1%88%d0%b8/", "text": "От началото на настоящата година деветима служители на ВиК-Шумен са били освободени от работа, съобщават от дружеството. Мярката е предприета след извършена реорганизация на работата. Причините за освобождаване на служителите са недобросъвестно изпълнение на задълженията, породени и от некомпетентност, злоупотреби, открити при инвентаризации, както и нарушаване на трудовата дисциплина. За същия период на други деветима служители във ВиК-Шумен са наложени различни наказания. Един от тях е санкциониран с последно предупреждение, на друг е връчена заповед за възстановяване на нанесени материални щети. При налагане на дисциплинарно наказание „уволнение“ за един от служителите е взето под внимание желанието му да напусне доброволно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " ВиК-Шумен освободи и наказа 18 души"}
{"url": "https://trud.bg/2171-%d0%b1%d1%8a%d0%bb%d0%b3%d0%b0%d1%80%d1%87%d0%b5%d1%82%d0%b0-%d1%80%d0%be%d0%b4%d0%b5%d0%bd%d0%b8-%d0%b8%d0%bd-%d0%b2%d0%b8%d1%82%d1%80%d0%be-%d0%b7%d0%b0-%d0%b4%d0%b2%d0%b5-%d0%b3%d0%be%d0%b4/", "text": "2 171 деца родени ин витро с финансова помощ от държавата, но забавяне на финансирането намалява ефекта от тази дейност. Това се посочва в изводите към одитен доклад на Сметната палата за дейността на Центъра за асистирана репродукция за периода от началото на 2014-та до средата на 2016 г. В края на 2015 г. населението на България е намаляло в сравнение с 2014 г. с над 48 хил. души, а през 2050 г. се очаква да намалее до около 5,8 млн. души по прогнози на НСИ. Коефициентът на общата раждаемост през 2015 г. е 9.2% и е по-малък от общия коефициент на раждаемост за ЕС. Относителният дял на извършените процедури, финансирани от Центъра за периода 2014 г. – 2015 г., е 35 на сто от всички извършени процедури по асистирана репродукция. Общо за одитирания период са финансирани и извършени 7 598 процедури на обща стойност 29 351 016 лв., като в резултат са родени 2 171 деца. Успеваемостта по показател „родени деца“ за България е 28 на сто, с което страната ни се доближава до успешните европейски практики. В Австрия, например, този показател е 27,4 на сто, посочват от Сметната палата. Планираните средства за финансиране на дейностите по асистирана репродукция за одитирания период са постоянна величина – около 12 млн. лв. и са незначителни спрямо планираните разходи по бюджета на МЗ, около 3 на сто за целия период на одита. Недостигът на финансов ресурс води до удължаване на периода от подаване на заявлението до получаване на заповед за финансиране на процедура по асистирана рапродукция и достига до 11 месеца през 2016 г. В резултат на забавянето се намалява ефективността на дейността, поради намаляване на вероятността за успех на осъществената процедура по асистирана репродукция. Сериозен проблем е, че към фактурата за окончателно плащане на дадена процедура, лечебните заведения не прилагат цялата медицинска документация, а само епикриза и протокол. Само едно лечебно заведение е приложило и то непълна медицинска документация. Проверени са над 1000 фактури. Но въпреки липсата на необходимите документи Центърът не е спрял плащанията. Неизискването и непредставянето на медицинската документация към фактурите за окончателно плащане създава риск за заплащане на дейности, които са изпълнени в намален обем или не са изпълнени. Затова одитният доклад е изпратен на Агенцията за държавна финансова инспекция. На национално ниво не са извършвани анализи в областта на асистираната репродукция от Министерството на здравеопазването. Осъществената дейност от Центъра за асистирана репродукция по организационно и финансово подпомагане на български граждани за извършване на дейности по асистирана репродукция в лечебни заведения в Република България е ефективна спрямо повечето използвани критерии и показатели за оценка и в резултат са родени 2 171 деца. Недостатъчното и несвоевременно финансиране на процедурите по асистирана репродукция оказва негативно влияние върху ефективността на дейността на Центъра за асистирана репродукция, като намалява шансовете за успех на извършените дейности и броя на родените деца.  Сметната палата е дала 12 препоръки на директора на Центъра и 8 препоръки на министъра на здравеопазването. Целия доклад може да изтеглите от  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " 2171 българчета родени ин витро за две години"}
{"url": "https://trud.bg/%d1%81-%d0%b8%d0%bb%d0%b8-%d0%b1%d0%b5%d0%b7-%d0%b3%d0%bb%d0%b0%d1%83%d0%ba%d0%be%d0%bc%d0%b0-%d0%bf%d0%be%d0%b1%d0%be%d0%b9%d0%bd%d0%b8%d1%86%d0%b8%d1%82%d0%b5-%d1%82%d1%80%d1%8f%d0%b1%d0%b2%d0%b0/", "text": "На всички народни представители с доброволно снет имунитет, тази седмица ще бъдат повдигнати обвинения. На Веселин Марешки и двамата негови колеги ще бъдат повдигнати обвинения, както и на Манол Генов- за търговия с гласове, съобщи в Бургас обвинител № 1 Сотир Цацаров. Що се отнася за мъжа, който се нахвърли и би слепи хора в Несебър, а после бе пуснат срещу парична гаранция заради заболявания, в това число и глаукома, главният прокурор каза категорично: „Няма друго възможно решение за човек, извършил това в центъра на Несебър, освен задържане под стража. Същото се отнася и за шведа ритнал камериерка, и за руските граждани, били полицаи и др.“ „Не може да продължаваме по този начин. Не може да има побой, хулиганство в центъра на Несебър и един куп медицински документи да обосноват решението парична гаранция. С или без глаукома трябва да лежиш в ареста- това е моето мнение“, заключи Цацаров. За Петър Низамов Перата, който нападна журналист, главният прокурор заяви: Частно правосъдие или частна полиция със свински опашки не може да съществува. Така както е посегнал на журналист, той не би имал грам задръжки да посегне на всеки гражданин. Спрямо тези лица прокуратурата действа с цялата сила на закона. За телефонните измами предстои среща с МВР министъра и министъра на правосъдието. Това, което продължава обаче са ежедневните данни в полицейския бюлетин. На практика прави се необходимото и възможното за преследването на този вид прстъпления. Всеки ден има нови и нови измамени хора. Това са възрастни хора, хора, с чиито проблеми се спекулира…Спасението е едно: тежка наказателна репресия, коментира Сотир Цацаров.", "date": "2017.07.10", "title": " С глаукома или без, побойниците трябва да лежат в ареста – заяви Сотир Цацаров\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2-%d1%82%d1%80%d1%8f%d0%b2%d0%bd%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d0%b4%d1%8a%d1%80/", "text": "Районна прокуратура – Трявна наблюдава досъдебно производство за държане на боеприпаси в нарушение на нормативните изисквания. Досъдебното производство е образувано на 7 юли срещу неизвестен извършител за това, че на същата дата, в землището на село Белица на площадка на открито, са открити в 41 метални контейнера с боеприпаси за огнестрелни оръжия и пиротехнически изделия. Установено е, че не са взети необходимите мерки за сигурност, които са предвидени в надлежните правилници, наредби и инструкции.  Извършен е оглед на местято. Взети са незабавни мерки за охрана на продукцията и няма опасност за населението. Работата по изясняване на случая продължава под ръководството на държавното обвинение в Трявна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Прокуратурата в Трявна разследва държане на боеприпаси в нарушение на нормите"}
{"url": "https://trud.bg/%d0%b3%d0%bb%d0%be%d0%b1%d0%b8%d1%85%d0%b0-%d1%80%d0%be%d0%b4%d0%b8%d1%82%d0%b5%d0%bb%d0%b8-%d0%be%d1%82%d0%ba%d0%b0%d0%b7%d0%b0%d0%bb%d0%b8-%d0%b4%d0%b0-%d0%b8%d0%bc%d1%83%d0%bd%d0%b8%d0%b7%d0%b8/", "text": "На двама родители от Враца са съставени актове за това, че са отказали да имунизират децата си. Става дума за задължителната имунизация против морбили, предаде „ „. Според специалистите, само имунизацията и реимунизацията за този вид шарка са гаранция, че човек няма да се разболее, а в случай на епидемия от морбили поставената ваксина може да се окаже животоспасяваща. Имунизацията и реимунизацията се извършва от личните лекари. Към момента във врачанска област няма болни от това заболяване, информират от Районната здравна инспекция. Именно инспектори от РЗИ са съставили двата акта на родителите, отказали имунизация за своите деца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Глобиха родители, отказали да имунизират децата си против морбили във Враца"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%b9%d1%8a%d0%bb%d0%b4%d1%8a%d1%80%d1%8a%d0%bc-%d0%be%d0%b1%d1%81%d1%8a%d0%b4%d0%b8%d1%85%d0%b0-%d0%b4%d0%b2%d1%83%d1%81%d1%82%d1%80%d0%b0%d0%bd/", "text": "Борисов отбеляза, че голяма стъпка напред в това отношение би имало изграждането на междусистемна газова връзка между България и Турция. Той подчерта и подкрепата на българската страна за развитието на Южния газов коридор. „Една от страните с ключова роля за изграждането му е именно Турция. Ние заявяваме нашата подкрепа и много активно ще работим за неговото осъществяване”, заяви премиерът Борисов. По-рано днес Борисов и Йълдъръм разговаряха неформално в кулоарите на Световния петролен конгрес. В разговорите участва и турският министър на енергетиката и природните ресурси Берат Албайрак.", "date": "2017.07.10", "title": " Борисов и Йълдъръм обсъдиха двустранното сътрудничество в енергийната сфера"}
{"url": "https://trud.bg/%d0%be%d0%b1%d0%bd%d0%be%d0%b2%d1%8f%d0%b2%d0%b0%d1%82-%d0%be%d1%89%d0%b5-%d0%b4%d0%b2%d0%b5-%d0%b4%d0%b5%d1%82%d1%81%d0%ba%d0%b8-%d0%bf%d0%bb%d0%be%d1%89%d0%b0%d0%b4%d0%ba%d0%b8-%d0%b2%d1%8a%d0%b2/", "text": "Ремонтират още две детски площадки във Велико Търново. Те се намират в дворовете на Целодневна детска градина „Соня“ и Детска ясла „Мечо Пух“. Новите съоръжения, които ще радват малчуганите, са съвременни и отговарят на всички изисквания за безопасна игра. Очакванията са, че строителните дейности ще приключат до началото на септември. Продължава основният ремонт на други две детски площадки, намиращи се на улица „Плиска“ – едната е за малчугани от 0 до 3 години, а другата – за деца от 3 до 12 години. В това междублоково пространство също ще бъдат монтирани нови катерушки, люлки и пързалки, а околното пространство ще бъде облагородено. Нов кът за игра ще бъде изграден и на улица „Мальовица”. Дейностите представляват пореден изпълнен ангажимент от страна на кмета на Велико Търново Даниел Панов и екипа му, част от политиката за трайно подобряване на градската среда и условията за детски игри, спорт и отдих. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Обновяват още две детски площадки във Велико Търново"}
{"url": "https://trud.bg/%d0%bf%d1%80%d0%b5%d0%bc%d0%b0%d1%85%d0%b2%d0%b0%d1%82-%d0%b1%d0%b5%d1%82%d0%be%d0%bd%d0%bd%d0%b8%d1%8f-%d0%bc%d0%be%d1%81%d1%82-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%81%d0%bb%d0%b5/", "text": "Бетонният мост край Централна жп гара в Пловдив ще бъде премахнат, след като бъде реализиран пробива под нея и жп линиите и транспортен подлез свърже булевард „Васил Априлов” в район „Централен” с бул. „Македония” в район „Южен”. Това става ясно от новия проект, който във вторник ще бъде внесен за обсъждане в комисиите в Общинския съвет и за гласуване след това от старейшините в местния парламент. Той е съгласуван с НКЖИ (Националната компания „Железопътна инфраструктура”) и предвижва подмяната на Бетонния мост с изцяло нов надлез между булевард „Кукленско шосе” и улица „Цар Симеон”, който ще свърже районите „Южен” и „Тракия” и по този начин ще отпуши и разтовари движението в централната градска част и най-вече покрай Сточна гара. В Общинския съвет тази седмица ще бъдат входирани още няколко важни за Пловдив инфраструктурни проекта като проектиране на нова веломрежа, удължаването на бул. „Македония” до бул. „Александър Стамболийски” и др. До края на седмицата за движение на МПС-та ще бъде отворено напълно новоасфалтираното източно платно на бул. „Руски”, а до края на юли ще се реши и роблемът с трафика по булевард „Шести септември” в участъка между моста Адата и „Цариградско шосе”, обеща кметът на Пловдив Иван Тотев. Веднага след приключването на ремонта по бул. „Руски” ще започне работа по подмяната на паважната настилка с асфалт в последния участък по булевард „Васил Априлов” – между улица „Войнишка слава” и бул. „Шести септември”. Първоначално там ще влезе техниката на EVN по изграждането на нова топлопреносна мрежа, към която ще се свържат всички обществени и частни сгради в района. Според първоначално обявения срок ремонтът по бул. „Васил Априлов” трябва да завърши до лятото на 2018 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Премахват Бетонния мост в Пловдив след пробива под Централна жп гара"}
{"url": "https://trud.bg/%d0%b4%d1%8a%d0%bb%d0%b3%d0%be%d0%b2%d0%b5%d1%82%d0%b5-%d0%bd%d0%b0-%d0%bc%d0%b1%d0%b0%d0%bb-%d1%81%d0%b2%d0%b5%d1%82%d0%b8-%d0%bc%d0%b8%d0%bd%d0%b0-%d0%b2-%d0%bf%d0%bb%d0%be%d0%b2/", "text": "Дълговете на МБАЛ „Свети Мина” в Пловдив, които бяха надхвърлили 2 млн.лв., са се стопили до 500 000 лв. текущи задължения, които в момента има бившата Първа градска болница към различни кредитори и доставчици. Това стана ясно покрай протестния митинг в понеделник на лекарите и медицинския персонал от здравното заведение, които блокираха за десетина минути движението в района на колелото пред Централна жп гара заради забавеното изплащане на месечните им възнаграждения за месец май. Оказа се обаче, че те са преведени от градската управа още на 7 юли (петък) , но след банковите транзакции и заради почивните дни са постъпили по сметките на служителите на МБАЛ „Свети Мина” едва на 10 юли (понеделник). Кметът на Пловдив Иван Тотев обяви, че общината е превела поредна финансова инжекция от 2 млн.лв. на лечебното заведение и по този начин е изпълнила всички поети ангажименти за оздравяването на бившата Първа градска болница, но голяма част от седемцифрената сума са усвоени от кредиторите й. Според градоначалника трябва незабавно да се пристъпи към сливане на двете общински болници – „Свети Пантелеймон” и „Свети Мина”. Овалната сграда край колелото пред Централна жп гара ще продължи да функционира като медицински център, като там ще бъде преместен ДКЦ 6 (Диагностично-консултативен център), на чието сегашно място на улица „Любен Каравелов” 5 край хотел „Лайпциг” пък ще бъде изграден многоетажен паркинг. Директорът на МБАЛ „Свети Мина” д-р Генади Странджев увери , че предстоящото сливане с МБАЛ „Свети Пантелеймон” ще доведе само до преструктуриране на няколко отделения, а според кмета на Пловдив Иван Тотев са възможни съкращения само в административния сектор. Лекарите и медицинските сестри от бившата Първа градска болница настояват обаче за спешна среща с кмета Тотев, ресорния за здравеопазването негов заместник Розалин Петков и общинските съветници и искат ясни гаранции за заплатите си за юни и юли, за които са нужни по 256 000 лв. месечно, а договореният бюджет е за едва 206 000 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Дълговете на МБАЛ „Свети Мина” в Пловдив се стопили до 500 000 лв."}
{"url": "https://trud.bg/%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bc%d0%b0%d1%80%d0%b5%d1%88%d0%ba%d0%b8-%d1%89%d0%b5-%d0%b1%d1%8a%d0%b4%d0%b5-%d0%bf%d0%be%d0%b2%d0%b4%d0%b8%d0%b3/", "text": "На всички народни представители с доброволно снет имунитет, тази седмица ще бъдат повдигнати обвинения. На Веселин Марешки и двамата негови колеги ще бъдат повдигнати обвинения, както и на Манол Генов- за търговия с гласове, съобщи в Бургас обвинител № 1 Сотир Цацаров. Що се отнася за мъжа, който се нахвърли и би слепи хора в Несебър, а после бе пуснат срещу парична гаранция заради заболявания, в това число и глаукома, Главният прокурор каза категорично: Няма друго възможно решение за човек извършил това в центъра на Несебър, освен задържане под стража. Същото се отнася и за шведа ритнал камериерка, и за руските граждани били полицаи и др. – „Не може да продължаваме по този начин. Не може да има побой, хулиганство в центъра на Несебър и един куп медицински документи да обосноват решението парична гаранция. С или без глаукома трябва да лежиш в ареста- това е моето мнение“, заключи Цацаров. За Петър Низамов Перата, който нападна журналист, Главният прокурор заяви: Частно правосъдие или частна  полиция със свински опашки не може да съществува. Така както е посегнал на журналист, той не би имал грам задръжки да посегне на всеки гражданин. Спрямо тези лица прокуратурата действа с цялата сила на закона. За телефонните измами предстои среща с МВР министъра и министъра на правосъдието. Това, което продължава обаче са ежедневните данни в полицейския бюлетин. На практика прави се необходимото и възможното за преследването на този вид прстъпления. Всеки ден има нови и нови измамени хора. Това са възрастни хора, хора, с чиито проблеми се спекулира…Спасението е едно: тежка наказателна репресия, коментира Сотир Цацаров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Обвинението на Марешки ще бъде повдигнато тази седмица"}
{"url": "https://trud.bg/%d0%b8%d0%bc%d0%b0-%d0%bb%d0%b8-%d0%bf%d0%b8%d0%bb%d0%be%d1%82-%d0%b2-%d1%81%d0%b0%d0%bc%d0%be%d0%bb%d0%b5%d1%82%d0%b0-2/", "text": "Бургас има нова атракция, която привлича като магнит гостите на града. И то още щом слязат от самолета, за да се отправят към морския град или някоя от перлите на родното море. Само преди броени дни, на територията на аеропорта бе открит Авиомузей. Той отвори врати точно в деня, когато се навършиха 90 години от създаването на Летище Бургас и се честваха 70 години Българска гражданска авиация. Най-новата атракция на Община Бургас се намира до входа на Аеропорта и в непосредствена близост до квартал „Сарафово“. Всеки посетител може да стигне до там и с автобус на градския транспорт.  „Молив“ и ветеранът от войната във Виетнам След остров „Света Анастасия“, на който се стичат туристи от цялата страна, а и от цял свят, след древното селище АквеКалиде, прочуто с лековитата си минерална вода и банята, построена в знак на благодарност от Сюлейман Великолепни, задето излекувал подаграта си, сега трета дестинация е на път да впечатлява гостите на родното море. Музеят е на открито и разполага с 9 летателни машини. Сред тях има самолети на селскостопанската, гражданската и военната авиация. В Авиомузея може да се види най-произвежданият свръхзвуков самолет в историята МиГ-21, наричан още „Гълъб на мира“, „Балалайка“ или „Молив“. Той е бил над 50 години на служба в родната авиация, както и в още 30 държави по света. Тук е и ветеранът от войната във Виетнам МиГ-17. Той е и първият руски самолет, способен да постига близка до свръхзвуковата скорост. Любопитното е, че експонатите на музея буквално оживяват, ако посетителят използва очила за виртуална реалност и реши да съпреживее ролята на пилот. Може да се наблюдава и прожекция на реално видео от полет на специалните екрани. В Авиомузей Бургас може още да се види 4D ефект на работещ самолетен двигател, богата колекция от макети на самолети, любопитни предмети и задължителни аксесоари от авиацията ксто пилотски униформи, парашути, снимки, истинска черна кутия на самолет, навигационни уреди и др.  „Музеят се посещава както от българи, така и от чужденци. В почивните дни съотношението е 50 на 50. В останалите- преобладават чуждестранните летовници. Идват да разгледат самолетите преди полетите си. Може да се каже,че всеки ден около 200 посетители идват да разгледат Авиомузея“, разказа управителят му Станислав Мъжгълов. В четири от експонатите- самолети може да се влиза. Първият е Ан-12, който е най- голям. В него има експозиция, направена от артиста и сценограф Венелин Шурелов. Той е човекът, който даде втори живот на самолетите-експонати в най-новата атракция на града, коментират работещите в музея. Познат е на бургазлии с това че участва в създаване и на друг нестандартен музей- този на остров „Света Анастасия“. Освен това е съорганизатор и участник във фестивала на модерното изкуство „Включи града“ още от първото му издание. В Ан-12 могат да се видят и пипнат още предмети от авиацията, както и макети, правени от специален екип на летището през годините. Този екип е имал задача да увековечи с направата на макет всеки кацнал на аеропорта самолет.  Разполагаме с 80 такива макети, обяснява Станислав Мъжгълов. Отворен за гости е и Ан-2 – самолет от селскостопанската авиация. В него може да се седне на пилотските места. В следващия – МиГ-21 пък има селфи камера. Ако баща и син примерно, седнат в кабините на МиГ- 21 и МиГ 17, те могат да си говорят „в полет“, така както е в реалността. 4D ефектът е в МиГ-17. Той създава имитация на работещ двигател.  Наскоро в музея е имало весела случка. Дете се качило в самолета и помислило, че ще излети, след като чуло че двигателят „работи“. Уплашено, хукнало да бяга обратно към изхода, за да не се озове в друга точка на света. В кабината на Ан-24 има очила за виртуална реалност, както и два джойстика за управление. Всички тези атракции докарват много адреналин на посетителите, казват работещите на аеропорта. Билетът за индивидуално посещение на Авиомузея през летния сезон е 6 лв. и съответно 4 лв. от октомври до юни. За ученици и пенсионери той струва 4 лв. през лятото и 2 лв. през останалите месеци. Семейните билети ще са на цени от 12 и 8 лв., а деца до 6 год. и хора с увреждания ще влизат безплатно.  „Идеята на Община Бургас за създаване на авиомузей е от много години. Водихме активна кореспонденция с Министерството на транспорта, Областна управа, Фрапорт България и Летище Бургас. Най-новата туристическа атракция на Бургас е възможност за децата да се запознаят със славната история на българската авиация, а защо не, някои от тях след време да станат следващото поколение български летци, парашутисти или авиационни инженери“, каза по време на откриването кметът на Бургас Димитър Николов. Поредната интересна и привличаща малки и големи посетели дестинация край Бургас е замислена отдавна и очаква много посетители. Всеки гост или жител на града може да бъде пилот в самолета, и то дори в изтребител.", "date": "2017.07.10", "title": " Има ли пилот  в самолета?\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d1%8a%d1%82%d0%bd%d0%b0%d1%82%d0%b0-%d0%ba%d0%b0%d1%80%d1%82%d0%b0-%d0%b7%d0%b0-%d1%80%d0%b0%d0%b7%d0%b2%d0%b8%d1%82%d0%b8%d0%b5-%d0%bd%d0%b0-%d0%b3/", "text": "Перспективите за развитие на сътрудничеството в енергийната сфера бяха обсъдени по време на срещата на министър-председателя Бойко Борисов с министъра на енергетиката на Руската федерация Александър Новак. Двамата разговаряха в рамките на 22-ия Световен петролен конгрес, който се провежда в Истанбул, съобщи правителственият пресцентър. Премиерът Борисов отбеляза постигнатия прогрес в отношенията между България и Русия в сектора енергетика благодарение на последователната работа в тази посока. По думите му, след като миналата година с общи усилия беше разрешен казусът с арбитражното решение за АЕЦ „Белене“, двете страни могат да продължат да обсъждат възможностите за ползотворно сътрудничество. Като позитивна стъпка министър-председателят определи Пътната карта, която беше подписана в началото на юни тази година от българския енергиен министър Теменужка Петкова и председателя на Управителния съвет на „Газпром“ Алексей Милер. Съгласно картата страните ще разгледат възможността за разширяване на газопреносната инфраструктура на територията на България при отчитане на правилата на ЕС. Премиерът Борисов обърна специално внимание на инвестициите, направени в газопреносната система у нас. Той акцентира върху концепцията за изграждане на европейски газоразпределителен център на територията на България, за чието предпроектно проучване ЕС предостави финансиране в размер на 920 хил. евро. Борисов изтъкна, че страната ни работи сериозно в интерес на енергийната сигурност в региона на Централна и Югоизточна Европа. Българският премиер изрази увереност и за успешното завършване на дейностите по удължаване живота на 5 и 6 блок на АЕЦ „Козлодуй“. Относно АЕЦ „Белене“ той посочи, че се търси стратегически частен инвеститор. Министър-председателят Бойко Борисов очаква ползотворният диалог по теми от взаимен интерес да продължи и на заседанието на Междуправителствената българо-руска комисия за икономическо и научно-техническо сътрудничество. Предвидено е комисията да се събере в края на настоящата година.", "date": "2017.07.10", "title": " Борисов: Пътната карта за развитие на газопреносната инфраструктура е позитивна стъпка в отношенията между България и Русия\t\t\t"}
{"url": "https://trud.bg/%d0%bf%d0%b8%d1%8f%d0%bd-%d0%bf%d0%be%d1%82%d1%80%d0%be%d1%88%d0%b8-83-%d0%b3%d0%be%d0%b4%d0%b8%d1%88%d0%bd%d0%b0-%d1%80%d0%be%d0%b4%d0%bd%d0%b8%d0%bd%d0%b0-%d1%81%d0%bb%d0%b5%d0%b4-%d0%ba%d0%b0/", "text": "83-годишна жена е оставена под лекарско наблюдение в пловдивска болница, след като пострадала при пътен инцидент, предизвикан от солидно почерпен шофьор в неделя около 17 часа на Подбалканския път в района на Калофер. Управляваният от 39-годишния пловдивчанин лек автомобил „Сеат” излязъл вдясно извън платното за движение, блъснал се в крайпътно дърво и се обърнал странично. При проверка с дрегер е установено, че мъжът е седнал зад волана с концентрация на алкохол в кръвта над 3 промила. По случая е образувано бързо производство, а извършителят е е задържан за едно денонощие в РУ на МВР – Карлово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Пиян потроши 83-годишна роднина, след като се блъсна в дърво със „Сеат”-а си край Калофер"}
{"url": "https://trud.bg/%d0%bd%d0%b0%d0%b9-%d0%bc%d0%bb%d0%b0%d0%b4%d0%b8%d1%8f%d1%82-%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d0%bf%d0%b8%d1%80%d0%b8%d0%bd%d1%81%d0%ba%d0%be-%d0%bf%d0%be%d0%bc%d0%be%d0%b3/", "text": "Най-младият депутат от Благоевградска област Стефан Апостолов помогна на 4 семейства до момента за ин витро процедури. На две семейства от Благоевград, по едно от село Бачево,Разложко и Бургас той дари 50 % от заплатата си и подпомогна финансово млади хора, търсещи пътя към истинското щастие – да имат бебе. Да дарява всеки месец от заплатата си за инвитро, за да има повече деца в България, това Апостолов обеща в предизборната си кампания и даде урок на политиците как се изпълняват обещания, които сме свикнали да чуваме „на килограм“ по време на изборна кампания. Нещо повече. Стефан Апостолов е отправил и въпрос към здравния министър проф. Николай Петров за ин витро процедурите, тъй като и обещанието на ГЕРБ беше да се поемат на 100 % от държавата. „Това ще ни нареди в топ 3 на Европа по най-много изплатени ин витро процедури от държавата”, смята депутатът. Той пита проф. Петров какви са реалните стъпки оттук нататък по промяна на Наредбата и кога де факто ще стартира.  Апостолов отправя въпроса си и заради десетките питания на хората по време на неговите приемни, които се интересуват за това какви стъпки са предприети в тази посока. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Най-младият депутат от Пиринско помогна на 4 семейства за ин витро процедури"}
{"url": "https://trud.bg/%d1%81%d0%bb%d1%83%d1%87%d0%b0%d0%b9%d0%bd%d0%be-%d0%bc%d0%b8%d0%bd%d0%b0%d0%b2%d0%b0%d1%89-%d0%ba%d0%b0%d0%bc%d0%b8%d0%be%d0%bd-%d0%b8%d0%b7%d1%82%d0%b5%d0%b3%d0%bb%d0%b8-%d0%b1%d0%b0%d0%bd%d0%ba/", "text": "Извадиха с кран откраднатия от село Катунци банкомат. Пълният с пари банкомат беше изтеглен от случайно минаващ камион с кран. Полицаите помолиха шофьора за помощ, защото 8 часа не дойде кранът, който очакваха, съобщи  . През нощта трима маскирани успяха да откачат и отнесат банкомата от село Катунци. Те са били заснети от тийнейджъри, а кадрите са предадени на полицията. На път за село Папазчаир крадците изпускат банкомата в дере. Часове наред обаче нямаше кой да го извади. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Случайно минаващ камион изтегли банкомата на Катунци от дерето"}
{"url": "https://trud.bg/%d0%b1%d1%80%d1%8e%d0%ba%d1%81%d0%b5%d0%bb-%d0%bd%d0%b8-%d0%b4%d0%b0%d0%b2%d0%b0-%d0%be%d1%89%d0%b5-122-%d0%bc%d0%bb%d0%bd-%d0%b5%d0%b2%d1%80%d0%be-%d0%b7%d0%b0-%d0%bf%d1%80%d0%b5%d1%81%d0%b5%d0%bb/", "text": "Еврокомисията отпусна още един милион и 1 милион и 220 хиляди евро на България за мерки по миграцията. Сумата ще се изразходва за подобряване на условията на кандидатите за международна закрила в страната ни, съобщи БНР. С парите ще се финансира предоставянето на правна и психологическа помощ на мигрантите, както и наблюдение на процедурите за обработка на молбите за убежище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Брюксел ни дава още 1,22 млн. евро за преселниците"}
{"url": "https://trud.bg/%d1%84%d0%be%d1%82%d0%be%d0%b8%d0%b7%d0%bb%d0%be%d0%b6%d0%b1%d0%b0-%d1%81%d1%8a%d1%80%d0%b0%d1%82%d0%bd%d0%b8%d1%86%d0%b8-%d0%bd%d0%b0-%d0%b2%d0%b0%d1%81%d0%b8%d0%bb-%d0%bb%d0%b5%d0%b2%d1%81/", "text": "Документална фотоизложба „Съратници на Васил Левски от Карлово” бе открита в понеделник в Историческия музей в родния град на Апостола на свободата от неговия директор Мария Деянова и в присъствието на заместник-кмета на общината Стойо Карагенски и директора на Националния музей „Васил Левски” Дора Чаушева. Изложбата е посветена на 180-годишнината от рождението на Васил Левски и Теофан Райков и 170-годишнината от рождението на Васил Караиванов, братовчед и съратник на Апостола на свободата. В експозицията са показани оригинални фотографии на съратници и дейци, помагали в дейността на Левски в Карлово, като някои от снимките се показват за първи път пред публика, което прави изложбата изключително интересна. „Родният град винаги е имал специално място в сърцето на Васил Левски и важна роля в системата на Вътрешната революционна организация, изградена от него. В изложбата присъстват фотоси на едни от най-близките му и верни съмишленици, които с риск за живота си, са подпомагали неговата дейност, укривали, сътрудничели, споделяли великите му идеи за свобода и за бъдещето на България. Времето не е пощадило много от автентичните свидетелства за тези хора и делата им, но и малкото съхранено за тях е показателно за жизнено важния революционен кипеж и устрем към нов свободен и по-добър живот”, заяви директорът на Историческия музей в Карлово Мария Деянова. Сред първите, разгледали фотоизложбата, бяха председателят на Карловския комитет „Васил Левски“ Златан Тодоров, директорът на Общинската библиотека Мирослав Колев и Стефан Караиванов, потомък на Васил Караиванов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Фотоизложба „Съратници на Васил Левски от Карлово“ откриха в родния град на Апостола на свободата"}
{"url": "https://trud.bg/200-%d0%bb%d0%b2-%d0%b3%d0%bb%d0%be%d0%b1%d0%b0-%d0%b7%d0%b0-%d0%bf%d0%be%d0%b1%d0%be%d0%b9%d0%bd%d0%b8%d0%ba-%d1%80%d0%b8%d1%82%d0%bd%d0%b0%d0%bb-%d0%bc%d1%8a%d0%b6-%d0%b8-%d0%bd%d0%b0%d0%bf%d0%b0/", "text": "26-годишен пловдивчанин бе задържан за 24 часа за хулиганска проява в ареста на Четвърто РУ на МВР, след като през уикенда се скарал с 61-годишен мъж на улица „Балкан” в града под тепетата за хулиганска проява. В събота на ул. “Балкан” и му нанесъл удар с крак. После пък побойникът се държал агресивно и нападнал и пристигналите служители на Четвърто РУ на МВР, които му сложили бележниците зад гърба и го отвели в полицейския арест. На 26-годишния мъж е съставен акт по Указа за борба с дребното хулиганство, а с решение на Пловдивски районен съд му е наложено административно наказание “глоба” в размер на 200 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " 200 лв. глоба за побойник, ритнал мъж и нападнал полицаи в Пловдив"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b7%d0%b0-%d0%bd%d0%b0%d1%80%d0%ba%d0%be%d1%82%d0%b8%d1%86%d0%b8-%d0%bf%d0%be%d1%87%d0%b8%d0%bd%d0%b0-%d0%b2-%d1%81%d0%bb%d0%b5%d0%b4%d1%81%d1%82/", "text": "Мъж на 61 години , арестуван за наркотици, почина в следствения арест в Благоевград, съобщиха от прокуратурата. Инцидентът  е станал малко преди обяд в понеделник. Арестуваният  изведнъж се хванал за сърцето, прилошало му. Пазачите на килията веднага извикали Спешен център, но докато пристигне линейката, мъжът издъхнал. Медиците предполагат,че е получил масиран инфаркт. Прокуратурата веднага назначи аутопсия за изясняване причините довели до смъртта. 61-годишният мъж е от Благоевград, известен с прякора Барбута. Той е бил задържан преди две седмици за притежание на дрога. По случая е образувано дознание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Задържан за наркотици почина в следствения арест"}
{"url": "https://trud.bg/%d0%b3%d0%b5%d1%80%d0%b1-%d0%b2%d0%bd%d0%b0%d1%81%d1%8f-%d0%b4%d0%be-%d0%ba%d1%80%d0%b0%d1%8f-%d0%bd%d0%b0-%d1%81%d0%b5%d0%b4%d0%bc%d0%b8%d1%86%d0%b0%d1%82%d0%b0-%d0%b7%d0%b0%d0%ba%d0%be%d0%bd%d0%b0/", "text": "На второ четене в сряда в комисията по вътрешен ред и сигурност ще бъдат приети промени в Закона за МВР, свързани с униформеното облекло на служителите. В четвъртък или петък законопроектът ще бъде внесен в пленарна зала. Промените на първо четене бяха подкрепени от всички парламентарни групи и приети с 171 гласа „За“, каза по време на пресконференция днес с народният представител от ГЕРБ в 19-и МИР – Русе Пламен Нунев, съобщиха от партийния пресцентър. На държавните служители от МВР, които към момента на влизане в сила на закона са имали право да получат униформено облекло и за които такова не е осигурено, се изплаща левовата му равностойност в размер на лимита за съответната година, пропорционално на отработените месеци на длъжност за държавен служител, носещ униформа през календарната година, като се приспадат усвоените лимити за всяка година. Левовата равностойност няма да се изплаща, когато може да бъде осигурено униформено облекло за съответната година. Средствата за изплащане на сумите се осигуряват по бюджета на МВР за 2017 година за сметка на централния бюджет, посочи още г-н Нунев. Зимното облекло е малко по – скъпо от лятното. Средно 400 лева на година се полагат за облекло на униформен служител. Тези суми не се облагат с данъци. През 2013 и 2014 година, по време на правителството на Орешарски, не се проведе нито една поръчка за изработка на униформено облекло. Всички искаме да виждаме на улицата полицаи, които да вдъхват сигурност и в добър външен вид. Например, полицаите по морето вече са добре екипирани и с велосипеди, подчерта Пламен Нунев, който е заместник – председател на парламентарната комисия по вътрешна сигурност и обществен ред. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " ГЕРБ внася до края на седмицата закона за униформите на полицаите\t\t\t"}
{"url": "https://trud.bg/%d0%bb%d0%be%d0%bd%d0%b4%d0%be%d0%bd-%d0%b8%d0%bd%d1%81%d1%82%d1%80%d1%83%d0%ba%d1%82%d0%b8%d1%80%d0%b0-%d0%b1%d1%80%d0%b8%d1%82%d0%b0%d0%bd%d1%86%d0%b8%d1%82%d0%b5-%d0%ba%d0%b0%d0%ba-%d0%b4%d0%b0/", "text": "Британската полиция разпространи видео с инструкции за британските граждани на почивка в чужбина какво да правят, ако попаднат на терористичен акт. Поводът са случаи като нападението в курорт до град Сус в Тунис през 2015-та. Тогава от 38 загинали 30 бяха британци. „Бягай, скрий се и съобщи“ е основното правило, което трябва да се следва в подобна ситуация, според видеото, предаде  . Британската полиция отбелязва, че не внушава на британците да избягват определени дестинации, а просто ги съветва в името на безопасността си преди тръгване на почивка в чужбина да прочетат актуалните указания на външното министерство на страната и да изгледат подготвения видеоматериал.", "date": "2017.07.10", "title": " Лондон инструктира британците как да действат при тероризъм в чужбина (ВИДЕО)"}
{"url": "https://trud.bg/%d1%81%d0%bd%d0%b8%d0%bc%d0%ba%d0%b0-%d0%bd%d0%b0-%d0%b4%d0%b5%d0%bd%d1%8f-%d1%81%d0%b5%d0%bd%d0%be%d0%ba%d0%be%d1%81-%d0%b2-%d1%82%d0%b5%d1%82%d0%b5%d0%b2%d0%b5%d0%bd%d1%81%d0%ba%d0%b8%d1%8f-%d0%b1/", "text": "Жени от тетевенското село Васильово товарят стар автомобил със слама за кравите си през зимата. Една крава изяжда този товар за една седмица, споделя една от труженичките.", "date": "2017.07.10", "title": " Снимка на деня: Сенокос в Тетевенския Балкан"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%bf%d1%80%d0%be%d0%b5%d0%ba%d1%82-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8-%d0%b2-%d0%bf%d0%be%d0%b4%d0%be/", "text": "Проект „Инвестиции в подобряване качеството на образователната среда в Благоевградска професионална гимназия” ще бъде представен по време на встъпителна пресконференция в Община Благоевград. Тя ще се проведе на 12.07.2017 г. от 11:00 часа в зала № 5 на административната сграда. По време на срещата ще бъдат представени дейностите, целите, очакваните резултати от проекта, финансиращата програма и екипът за управление. Основната цел на проекта е подобряване качеството на образователната среда, създаване на условия за по-ефективно протичане на образователния процес и повишаване на привлекателността му сред учениците и осигуряване на съвременни условия за обучение. Административният договор е подписан на 12 декември 2016 г. между Община Благоевград и УО на ОПРР за предоставяне на безвъзмездна финансова помощ № BG16RFOP001-3.002-0030-C01/12.12.2016 г. Проектът се финансира от Оперативна програма „Региони в растеж” 2014 – 2020 (ОПРР), приоритетна ос 3 „Регионална образователна инфраструктура” и е в рамките на процедура BG16RFOP001-3.002 “Подкрепа за професионалните училища в Република България”. Общата стойност на проекта е в размер на 1 399 509.62 лв.,  които се предоставят  като безвъзмездна финансова помощ от ЕС и националния бюджет на Република България.  Срокът за изпълнение на проекта е 18 месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Представят проект „Инвестиции в подобряване качеството на образователната среда в Благоевградска професионална гимназия”"}
{"url": "https://trud.bg/%d0%be%d0%b1%d1%80%d0%b0%d1%85%d0%b0-35-%d0%b3%d0%be%d0%b4%d0%b8%d1%88%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%ba%d0%b0-%d0%bf%d0%be%d1%81%d1%80%d0%b5%d0%b4-%d0%b1/", "text": "Сигнал за грабеж разследват криминалисти на Шесто РУ на МВР в Пловдив. По предварителни данни около 17.30 часа в неделя на улица „Златорог” в квартал „Изгрев”, който е съседен на ромското гето „Столипиново” 35-годишна жена е била нападната в гръб от непознат, който издърпал портмонето й и побягнал. От потърпевшата са отнети 250 лева, лични документи и банкова карта. По случая е образувано  досъдебно производство и са предприети действия за разкриване на извършителя. Тел. 112. Случаят веднага бил поет от местните полицаи , които бързо установили, че автор на посегателството е 17-годишен жител на квартал „Изток”. Той е задържан за 24 часа в полицейския арест, по случая е образувано бързо производство, а скъпият мобилен телефон е върнат на собственичката му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Обраха 35-годишна пловдивчанка посред бял ден в близост до Столипиново"}
{"url": "https://trud.bg/%d0%bf%d1%8a%d1%80%d0%b2%d0%b8-%d1%80%d0%b0%d0%b1%d0%be%d1%82%d0%b5%d0%bd-%d0%b4%d0%b5%d0%bd-%d0%bd%d0%b0-%d0%bd%d0%be%d0%b2%d0%b0%d1%82%d0%b0-%d0%bd%d0%b8-%d0%b5%d0%b2%d1%80%d0%be%d0%ba%d0%be%d0%bc/", "text": "“Денят е натоварен за еврокомисаря Мария Габриел и дава силно начало на новия є пост”, заяви говорител на ЕК за първия работен ден на българския комисар, която бе одобрена от Съвета в петък. Той допълни, че тя вече е имала разговор със зам.-председателя на ЕК Андрус Ансип, а по-късно двамата ще се срещнат и с шефа на ЕК Жан-Клод Юнкер. “Уверен съм, че Мария Габриел не би възразила да кажа, че е не само най-новият, но и най-младият еврокомисар в историята на ЕК”, отбеляза той. Сайтът на ЕК вече е обновен и в екипа е включена Габриел. Публикувана е имотната є декларация, в която се посочва, че тя притежава джип “Мерцедес” МL 320 (2007 г.) и БМВ 520d (2014 г.).", "date": "2017.07.10", "title": " Първи работен ден на новата ни еврокомисарка"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b3%d0%b5%d0%be%d1%80%d0%b3%d0%b8-%d0%b4%d0%b8%d0%bd%d0%b5%d0%b2-%d0%b8%d0%bc%d0%b0-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b4/", "text": "Магистрала „Струма“ ще бъде завършена, дори и да се наложи това да се случи със средства от държавния бюджет. Това обявиха днес на пресконференция пиринските депутати от ГЕРБ. Според народния представител Георги Динев има сериозна опасност да изгубим европейското финансиране заради обжалване на процедури, най-вече от екологични организации. „Всички знаем, че до 2023 година пътното съоръжение трябва да бъде напълно завършено и средствата по изграждането – отчетени. В момента най-проблемният участък е лот 3.2 – този през Кресненското дефиле. Съществува опасност за това трасе, но тук отговорността не е в АПИ, МРРБ или Министерството на транспорта. Там има порцедури по обжалвания от различни екоорганизации и това може да се окаже фатално“, предупреди Динев. Според него, ако до април 2019 година не се стигне до реално строителство на пътния участък, то времето до крайния срок за изграждане на трасето ще бъде недостатъчно и реално може да се изгуби европейското финансиране за магистрала „Струма“. Динев подчерта, че това би бил най-лошият вариант, но дори и да се стигне до там държавата ще финансира довършването на магистралата през Кресненското дефиле. Пиринските депутати от ГЕРБ призоваха екоорганизациите към разум и ги поканиха на кръгла маса, на която да се търсят допирните точки между всички позиции, така че този европейски път да бъде завършен в срок. За лот 3.1 и 3.3 от магистралата няма проблеми със забавени процедури. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Депутатът Георги Динев: Има опасност да изгубим европейското финансиране за АМ“Струма“ заради екоорганизации"}
{"url": "https://trud.bg/%d0%ba%d0%bd%d1%8f%d0%b3%d0%b8%d0%bd%d1%8f-%d0%ba%d0%b0%d0%bb%d0%b8%d0%bd%d0%b0-%d0%b8-%d1%81%d0%b8%d0%bc%d0%b5%d0%be%d0%bd-%d1%85%d0%b0%d1%81%d0%b0%d0%bd-%d0%bf%d0%be%d0%bb%d1%83%d1%87%d0%b8%d1%85/", "text": "Премиерът Бойко Борисов връчи първите български паспорти на Н.Ц.В. Княгиня Калина и синът й Н.Ц.В. Княз Симеон-Хасан, съобщи сайтът на Симеон II. През 2013 г. с указ на президента княгинята и нейният син, който е единственият внук на Цар Симеон, роден в България, получиха българско гражданство. Княгиня Калина оттогава участва от името на България в международни състезания по конна езда. Нейният син Симеон–Хасан, който носи името на дядо си цар Симеон и на покойния крал на Мароко Хасан II, живее с родители си в Рабат и учи в българското училище към посолството ни в Мароко. Семейството на Княгиня Калина е в България за 80-тия юбилей на Царя и прекарват ваканцията си в Царска Бистрица в Боровец, където обичат да отсядат при всяко свое посещение. Симеон-Хасан е кръстен в православната вяра в параклиса “Св. Иван Рилски” в Царска Бистрица. Кръстници са кралят на Мароко Мохамед VІ и принцеса Ирене Гръцка. Нейно Височество сподели, че със синът й са особено развълнувани да получат първите си български паспорти от премиера Бойко Борисов.", "date": "2017.07.10", "title": " Княгиня Калина и Симеон-Хасан получиха първите си български паспорти от Бойко Борисов"}
{"url": "https://trud.bg/%d1%83%d1%87%d0%b8%d1%82%d0%b5%d0%bb%d0%b8-%d0%be%d1%82-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d1%81-%d0%b4%d0%b5%d1%81%d0%b5%d1%82-%d0%bc%d0%b5%d0%b4%d0%b0/", "text": "Учители от Велико Търново и служители в системата на средното образование спечелиха десет медала от тринадесетата национална Спартакиада. Отборът на старопрестолния град бе представен от 25 педагози, експерти и специалисти в сферата на просветата. Те завоюваха два златни, шест сребърни и два бронзови медала в различните спортни надпревари. Подкрепа за участието на великотърновския колектив оказаха кметът на старопрестолния град Даниел Панов и Общината. Най-добри великотърновци бяха в турнира по дартс – в отборната игра със злато се окичиха Наталия Тодорова и Анелия Йорданова при жените, докато при мъжете Тихомир Тончев и Минчо Минчев спечелиха сребърни медали. В индивидуалните категории при жените Наталия Тодорова се класира на престижното второ място, а Анелия Йорданова остана трета. При мъжете Тихомир Тончев взе сребърен медал. Силно бе представянето и в играта петанк. При смесените двойки Цветомила Георгиева и Йордан Дурчев взеха сребро. В категорията за мъже пето отборно място завоюваха Деян Друмев и Йордан Дурчев. В индивидуалната надпревара по шахмат Янаки Лазаров спечели бронзов медал. В отборните класове женският тим от Старата столица се класира четвърти, а мъжкият – шести. Общо 30 отбора взеха участие в Спартакиадата. В комплексното класиране групата от Велико Търново се подреди на престижното седмо място. Над 500 бяха участниците в надпреварата. Състезателите бяха от България, Полша, Румъния, Таджикистан и Украйна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Учители от Велико Търново с десет медала от националната Спартакиада"}
{"url": "https://trud.bg/32-%d0%b3%d0%be%d0%b4%d0%b8%d1%88%d0%b5%d0%bd-%d0%be%d1%82-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d1%88%d0%ba%d0%be-%d1%81%d0%b5%d0%bb%d0%be-%d0%b8%d0%b7%d0%b3%d0%be%d1%80%d1%8f-%d0%b7%d0%b0/", "text": "32-годишен мъж от пазарджишкото село Капитан Димитриево е задържан за 24 часа в ареста на РУ на МВР-Пещера, след като бил спипан от полицаи да носи в себе си полиетиленов плик с марихуана. Той бил спипан с нея в центъра на селото, а при последвалия обиск и претърсване в дома му криминалистите намерили и метална кутия с 32 грама амфетамин, още суха марихуана и електронна везна. Дрогата е иззета, а срещу притежателя й е образувано бързо производство, а работата по случая продължават полицаите от РУ на МВР-Пещера. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " 32-годишен от пазарджишко село изгоря заради 32 грама амфетамин и плик с марихуана"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%b4%d1%80%d0%be%d0%b3%d0%b8%d1%80%d0%b0%d0%bd-%d0%b8-%d0%b4%d0%b2%d0%b0%d0%bc%d0%b0-%d0%bf%d0%b8%d1%8f%d0%bd%d0%b8-%d1%88%d0%be%d1%84%d1%8c%d0%be%d1%80/", "text": "Дрогиран и двама пияни шофьори са били заловени по пътищата в Пловдивска област през последното денонощие, съобщиха от Областна дирекция на МВР. В полицията в Първомай попаднали 34-годишен местен жител и 27-годишен хасковлия. Малко след полунощ в понеделник първомаецът управлявал лек автомобил “Киа” с 1,59 промила алкохол, а около 21.10 часа в неделя хасковлията бил засечен зад волана на лек автомобил “Сузуки” с 1,42 промила. Около 17 часа в неделя в РУ на МВР-Хисаря бил отведен 18-годишен местен водач на лек автомобил „Сузуки”, за когото при проверка с драг чек било установено, че шофира под въздействието на марихуана. По случаите са образувани полицейски производства. През последното денонощие на територията на Областна дирекция на МВР – Пловдив са регистрирани 14 криминални престъпления – грабеж, 4 кражби и 9 други. Разкрити са 7 престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Спипаха дрогиран и двама пияни шофьори по пътищата в Пловдивско"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-17-%d0%b3%d0%be%d0%b4%d0%b8%d1%88%d0%b5%d0%bd-%d0%be%d1%82%d0%ba%d1%80%d0%b0%d0%b4%d0%bd%d0%b0%d0%bb-%d0%bc%d0%be%d0%b1%d0%b8%d0%bb%d0%b5%d0%bd-%d1%82/", "text": "17-годишен непълнолетен тийнейджър е задържан от служителите на полицейския участък в ромския квартал „Изток” в Пазарджик, след като извършил кражба на мобилен телефон, забравен от собственичката му в лекия й автомобил, който тя оставила на автомивка. След като колата била измита, младата жена установила липсата на телефона й в купето и веднага подала сигнал за кражбата на тел. 112. Случаят веднага бил поет от местните полицаи , които бързо установили, че автор на посегателството е 17-годишен жител на квартал „Изток”. Той е задържан за 24 часа в полицейския арест, по случая е образувано бързо производство, а скъпият мобилен телефон е върнат на собственичката му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Заловиха 17-годишен, откраднал мобилен телефон от кола на автомивка"}
{"url": "https://trud.bg/%d0%b7%d0%b0-%d0%b0%d1%81%d0%b5%d0%bd%d0%be%d0%b2%d0%b3%d1%80%d0%b0%d0%b4-%d1%81%d0%bf%d0%b8%d1%80%d0%b0%d1%82-%d0%bf%d1%80%d0%be%d1%82%d0%b5%d1%81%d1%82%d0%b8%d1%82%d0%b5-%d0%b7%d0%b0-%d0%b4%d0%b2/", "text": "Инициативният комитет от Асеновград прекратява протестите в града за две седмици, стана ясно след разговор на гражданите с вицепремиера Валери Симеонов. След края на срещата говориха само гражданите, които имаха среща със Симеонов и съобщиха, че прекратяват протестите за две седмици, след като пред тях са били поети ангажименти – да се осигури засилено постоянно полицейско присъствие в Асеновград. То ще продължи толкова дълго, колкото е необходимо, казаха протестиращите. В ромската махала ще се открие подучастък на местното полицейско управление, като за целта ще се осигури сграда, предаде  . На децата – спортисти ще се осигури постоянна полицейска охрана, а всички сигнали за заплахи на етническа основа, които и в момента получават протестиращи, ще се докладват лично в кабинета на вицепремиера Валери Симеонов. След две седмици гражданите от Асеновград отново ще се срещнат с вицепремиера, за да отчетат дали мерките, които са набелязани, дават резултат. Ако трябва, ще бъдат взети и допълнителни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " В Асеновград спират протестите за две седмици\t\t\t"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8%d1%8f%d1%82-%d1%81%d1%8a%d0%b4-%d1%80%d0%b0%d0%b7%d1%80%d0%b5%d1%88%d0%b8-%d0%b5%d0%ba%d1%81%d1%82%d1%80%d0%b0%d0%b4%d0%b8%d1%86%d0%b8%d1%8f/", "text": "По искане на Окръжната прокуратура във Варна състав на Варненския окръжен съд задържа за срок до 40 дни гражданинът на Финландия и Кот Д`Ивоар Абдуле К. Преписката е заведена по получени от Върховната касационна прокуратура материали, от които става ясно, че съдебните власти в Република Того издирват 37-годишния мъж. Мъжът се разследва в Република Того за участие в организирана престъпна група, извършвала компютърни престъпления, както и престъпления против личността и собствеността. Определението на Варненския окръжен съд подлежи на обжалване пред Апелативния съд във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Варненският съд разреши екстрадиция на 37-годишен мъж в Того\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bc%d0%bb%d0%b0%d0%b4%d1%88%d0%b8-%d0%bf%d1%80%d0%b8%d0%b7%d0%bd%d0%b0-%d1%81%d1%80%d0%b5%d1%89%d0%b0-%d1%81-%d1%80%d1%83%d1%81%d0%ba%d0%b0-%d0%b0%d0%b4%d0%b2%d0%be/", "text": "Синът на президента на САЩ Доналд Тръмп-младши призна, че се е срещал миналата година с руска адвокатка, която била обещала компромат за Хилъри Клинтън преди решаващия вот през ноември, предаде Би Би Си. Но Тръмп-младши настоя, че юристката Наталия Веселницкая не е предоставила “никаква съдържателна информация” за конкурентката на баща му на президентските избори. Новината идва на фона на продължаващо разследване в САЩ на предполагаема руска намеса във вота за държавен глава, който бе спечелен от Доналд Тръмп. В срещата на 9 юни 2016 г. в “Тръмп тауър” в Ню Йорк участвали и зетят на президента Джаред Кушнер, и тогавашният шеф на кампанията Пол Манафорт. Разговорът се състоял само 2 седмици, след като Тръмп си осигури номинацията на републиканците и се смята за първия потвърден контакт между руски гражданин и представители на вътрешния кръг на кандидат-президента. За срещата съобщи в. “Ню Йорк таймс”, който се позова на петима анонимни източници от Белия дом, запознати с въпроса. В последвало становище Тръмп-младши разкри, че Веселницкая му казала, че има информация, че свързани с Русия лица спонсорират Националния комитет на демократите и Хилъри Клинтън. “Твърденията й бяха неясни и съмнителни, а доказателства за тях не бяха дадени. Бързо стана ясно, че тя няма съдържателна информация”, посочи Тръмп-младши. След това двамата разговаряли за закона “Магнитски”, с който САЩ през 2012 г. наложиха санкции на руски лица, свързани със смъртта на адвоката Сергей Магнитски. В отговор Русия забрани на американци да осиновяват сирачета от Русия. Самата Веселницкая е сочена за противник на закона “Магнитски” и за близка до Кремъл. Тя обаче отрича да е обсъждала с руското правителство срещата си и подчерта, че президентската кампания в САЩ изобщо не е била тема в разговора.", "date": "2017.07.10", "title": " Тръмп-младши призна  среща с руска адвокатка\t\t\t"}
{"url": "https://trud.bg/%d1%80%d0%b5%d0%ba%d1%81-%d1%82%d0%b8%d0%bb%d1%8a%d1%80%d1%81%d1%8a%d0%bd-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%b2-%d0%ba%d1%83%d0%b2%d0%b5%d0%b9%d1%82/", "text": "Държавният секретар на САЩ Рекс Тилърсън пристигна днес в Кувейт, първи етап от негова обиколка в района на Персийския залив, за да се опита да преодолее патовата ситуация в кризата между Катар и съседни страни, които са стратегически съюзници на Съединените щати, предаде Франс прес, като се позова на Държавния департамент. Очаква се Тилърсън да посети също Катар и Саудитска Арабия.  Няма видим напредък за намиране на изход от кризата, въпреки опитите на Кувейт да посредничи между Катар и неговите опоненти. Всички страни остават на първоначалните си позиции, отбелязва Франс прес, цитирана от Преди да замине за Персийския залив, Тилърсън  където също обсъди кризата около Катар. Очаква се тази вечер в Кувейт той да бъде приет от емира шейх Сабах ал Ахмад ал Джабер ас Сабах и да се срещне с министъра на външните работи шейх Сабах Халед ах Хамад ас Сабах.  Външните министри на Великобритания, Германия и Оман, както и високопоставен представител на ООН, вече посетиха района на Персийския залив, за да предложат помощта си за преодоляване на безпрецедентната криза, посочва Асошиейтед прес. Агенцията припомня, че на 5 юни Саудитска Арабия, Обединените арабски емирства, Бахрейн и Египет прекъснаха дипломатическите си отношения с Катар, обвинявайки богатото емирство в подкрепа на тероризма и сближаване с шиитски Иран – регионален съперник на Рияд, заклеймен от президента на САЩ Доналд Тръмп. На 22 юни четирите страни представиха на Доха списък с 13 искания, включващи спиране на телевизия Ал Джазира и ограничаване на отношенията с Техеран. В замяна те предложиха да отменят икономическите си санкции, включително затварянето на единствената сухопътна граница на емирството.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Рекс Тилърсън пристигна в Кувейт\t\t\t"}
{"url": "https://trud.bg/%d0%ba%d0%b8%d0%b5%d0%b2-%d0%b7%d0%b0%d0%bf%d0%be%d1%87%d0%b2%d0%b0-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8-%d0%b7%d0%b0-%d1%87%d0%bb%d0%b5%d0%bd%d1%81%d1%82%d0%b2%d0%be-%d0%b2-%d0%bd/", "text": "Комисията Украйна-НАТО е съгласувала началото на диалог за подаване на заявка от Киев за получаване на план за действие за членство в алианса, съобщи украинският президент Петро Порошенко, който се срещна в Киев с генералния секретар на пакта Йенс Столтенберг. Все пак Порошенко призна, че страната не отговаря на критериите и посочи, че скоро няма да бъде подавана молба за присъединяване към НАТО.  Столтенберг на свой ред призова Русия да изведе хилядите си военни от Украйна и да прекрати военната подкрепа за проруските опълченци в Донбас. И подчерта, че НАТО никога няма да признае незаконната анексия на Крим от Русия. В отговор говорителят на Кремъл Дмитрий Песков заяви, че “Русия не е имала и няма каквито и да е военнослужещи на територията на Украйна”. В същото време украинските медии публикуваха интервю с пленения наскоро войник в Луганска област Виктор Агеев. Той призна, че служи в руската армия по договор и бил изпратен в Луганск от Ростовска област.", "date": "2017.07.10", "title": " Киев започва преговори  за членство в НАТО\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d1%81%d0%b5-%d0%b8%d0%b7%d0%b4%d0%b0%d0%b4%d0%b5-%d1%87%d0%b5-%d0%bf%d1%80%d0%b8%d1%82%d0%b5%d0%b6%d0%b0%d0%b2%d0%b0-%d0%bc%d0%be%d1%82%d0%be%d1%80-%d0%ba%d0%be%d0%b9/", "text": "Руският президент Владимир Путин заяви, че притежава мотоциклет “Мицубиши”, който обаче липсва от имотната му декларация за 2016, както и за предишните две години, съобщи в. “Московский комсомолец”. Признанието бе направено на международното изложение за иновации “Иннопром-2017” в Екатеринбург, в което Япония е страна партньор. Разглеждайки щанда на японската компания “Мицубиши” президентът заявил, че притежава мотоциклет, макар и не като изложените. “Старая се да не го карам”, каза още Путин.  В декларациите за доходите и имуществото на президента присъстват само два автомобила – “Волга” и “Нива”, както и ремарке “Скиф”. През 2010 г. Владимир Путин посети мотоциклетно шоу в Севастопол с триколесен “Харли Дейвидсън”. Тогава той заяви, че “мотоциклетът е най-демократичният вид транспорт” и го определи като “символ на свободата”.", "date": "2017.07.10", "title": " Путин се издаде, че притежава мотор, който не е декларирал\t\t\t"}
{"url": "https://trud.bg/%d0%be%d0%b1%d0%b2%d0%b8%d0%bd%d1%8f%d0%b5%d0%bc%d0%b8-%d0%b7%d0%b0-%d0%bf%d0%be%d0%b1%d0%be%d0%b9-%d0%b8%d0%b7%d0%b3%d0%be%d0%bd%d0%b8%d1%85%d0%b0-%d0%b6%d1%83%d1%80%d0%bd%d0%b0%d0%bb%d0%b8%d1%81/", "text": "Трима мъже, обвинени за нанасяне на побой в Монтана, не пожелаха делото за задържането им в ареста да бъде отразено в медиите и поискаха журналистите да бъдат отстранени от залата. Съдия Иван Мичев се вслуша в мнението на побойниците и помоли репортерите да напуснат. Скандалният случай се разигра в Районният съд на Монтана, където магистратите трябваше да вземат решение за мерки за неотклонение на трима, задържани за хулиганство в областния град. На 5 юли вечерта на скейтплощадка в Монтана двама тинейджъри блъснали неволно 4-годишно момиченце, а бащата на детето Георги Г./51 г./ извикал на помощ група приятели, с които пребили скейтърите. 16-годишно момче бе настанено в болницата с комоцио, а негов връстник получи рани на главата. Биячите Георги Г., Максим К./47 г./ и Мирослав С. /22 г./ бяха задържани в ареста за 72 часа. Те бяха обвинени в извършване на непристойни действия, грубо нарушаващи обществения ред и изразяващи явно неуважение към обществото. Според прокуратурата деянието им се отличава с изключителна дързост. В понеделник следобед Районният съд трябваше да разгледа искането на прокуратурата за постоянното задържане на тримата побойници. Двама от тях бяха доведени в Съдебната палата от болницата, където постъпили заради влошеното им след ареста здравословно състояние. Адвокатът на обвиняемите обаче поиска от тяхно име журналистите да бъдат отстранени от заседанието. Въпреки големия обществен интерес към делото за поредната проява на тежка и опасна агресия съдът в Монтана прие, че журналистите могат да осветят личния живот на обвиняемите и ги отстрани от залата. Репортерите информираха за случая ръководството на Районния съд. До вечерта в понеделник решението на съда не бе известно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Обвиняеми за побой изгониха журналисти от съда в Монтана"}
{"url": "https://trud.bg/%d0%b2%d1%82%d0%be%d1%80%d0%b8-%d0%b4%d0%b5%d0%bd-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8-%d0%b2-%d0%b1%d1%8f%d0%bb%d0%b0-%d1%81%d1%80%d0%b5%d1%89%d1%83-%d1%80%d0%be%d0%bc%d1%81/", "text": "Съграждани на 18-годишния Александър Алексиев,  , за втора вечер излязоха на мирен протест с искане за справедливо наказание за извършителя, предава  Александър остава в критично състояние. Жители на Бяла се събраха отново пред Общината, за да кажат „С теб сме, Алекс“ и „Не на агресията“. „Младежът вече два дни е в кома. Междувременно от Районната прокуратура в Бяла обясниха, че от събраните до момента доказателства е установено, че 31-годишният мъж е нанесъл удар с ръка в главата на Алекс, в резултат на който момчето пада и си удря главата в тротоарните плочки. Свидетели сочат, че е имало опит за удар с бирена бутилка, но той е бил предотвратен“, казва Росита Танчева. „Състоянието на пострадалото момче е много тежко. Реално той има счупване на основата на черепа, с кръвоизливи около мозъчните обвивки. Настанено е в интензивно отделение за лечение, като получава в пълен обем както диагностиката, така грижи и на първо място лечението“, заяви д-р Йосиф Новаков от Университетска болница за активно лечение – Русе. Жителите на Бяла се заканват протести да има всяка вечер. Те настояват за среща с политическите лидери, пред които да заявят за пореден път, че искат кардинални промени в закона.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Втори ден на протести в Бяла срещу ромското насилие"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bd%d0%b0-%d0%ba%d0%be%d0%bd%d1%84%d0%b5%d1%80%d0%b5%d0%bd%d1%86/", "text": "Европейският съюз демонстрира все по-голяма решителност да поеме отговорност за собствената си сигурност. Само преди няколко дни Европейската комисия прие решение за стартиране на Европейски фонд за отбрана, който може да се превърне в двигател на развитието на отбранителната индустрия в ЕС. Това заяви президентът Румен Радев при откриването в София на Национална конференция “Отбранителна и аерокосмическа индустрия и изследвания”. Форумът се провежда под патронажа на българския държавен глава и е първият, посветен на създаването на Европейския фонд за отбрана. Очаква се Фондът да подпомага и координира цялата политика по изследване, развой и развитие на информационните и космически технологии, производството и придобиването на отбранителна продукция, с акцент върху малките и средни предприятия. Липсата на коопериране между страните-членки в областта на отбраната носи годишни загуби на ЕС до 100 млрд. евро. Около 80% от придобиванията и над 90% от изследванията и развоя се извършват на национална база, подчерта в изказването си президентът. Фрагментираният подход на ЕС към развоя и придобиването на основни бойни системи води също до финансови загуби, посочи още държавният глава и подчерта, че в резултат на този фрагментиран подход основните бойни системи в ЕС наброяват 178 типа, докато в САЩ те са само 30. В ЕС има 17 основни типа бойни танкове, в САЩ – само един тип. “Създавайки този фонд ЕС поема по нов път – път на интеграция и оптимизация, водещи до по-голяма конкурентоспособност и ефективност”, категоричен беше Румен Радев.  По покана на президента Румен Радев специално участие в отбранителната конференция взеха Елжбета Биенковска, европейски комисар по вътрешен пазар, промишленост, предприемачество и малки и средни предприятия, Хорхе Домек, изпълнителен директор на Европейската агенция за отбрана (ЕАО), заместник министър-председателят Томислав Дончев, както и десетки учени и предприемачи в сферата на информационните технологии, отбраната и изследванията на космоса.  “Виждам желание не да се реализират проектите у нас за отбрана, а да се протакат, особено с това последно решение ние се връщаме обратно в 2011 г., когато тепърва започна процесът. Като човек участвал в тези процеси през цялото време, съм се опитвал да придобием нови самолети, мощни, съвременни, най-добре, ако ме питате – F- 18 нов, Юрофайтер нов, Рафал нов, F-16 нов, прекрасни самолети, но винаги сме катастрофирали с тези опити с цената, която надхвърля значително определената финансова рамка”. Това заяви президентът Румен Радев след участието си в конференцията. Много ще се радвам, ако правителството успее да постигне т.нар. политическа цена – отсега да ви кажа отговора: няма да стане, категоричен бе президентът. Виждал съм в последните 10 г. как много държавници са се опитвали да постигнат тази цена, никой не успя, повтори той. Тези самолети струват пари и надхвърлят чувствително финансовата рамка, която ни е определена от парламента, посочи държавният глава. Разбира се, ако са решили да дават много повече пари, аз нямам нищо против, стига да се намерят тези пари и стига да обясним на обществото, че те трябва да бъдат дадени, каза той.  Хаосът е пълен – виждам го всеки ден. Не искам да издавам търговска тайна, която самите държави депозираха със своите оферти, но тя е чувствително, много над 1,5 млрд. лв. за 8 нови самолета от типовете, които казах, коментира той вероятната цена на сделката.", "date": "2017.07.10", "title": " Президентът Румен Радев на конференция за отбраната: Липсата на коопериране носи 100 млрд. евро загуба на ЕС\t\t\t"}
{"url": "https://trud.bg/%d0%b8%d0%bd%d0%b2%d0%b8%d1%82%d1%80%d0%be-%d0%b4%d0%b5%d1%86%d0%b0%d1%82%d0%b0-%d0%b2%d1%81%d0%b5-%d0%be%d1%89%d0%b5-%d0%b1%d0%b0%d0%b2%d0%bd%d0%b0-%d0%b8-%d1%82%d1%80%d1%83%d0%b4%d0%bd%d0%b0/", "text": "Инвитро процедурите, извършени у нас с финансиране от държавата, са били 7 598 на обща стойност 29 351 016 лв. за периода 01.012014 г. – 30.06.2016 г. В резултат на това са родени 2171 деца. Разбивка показва, че докато успешните опити са били за 8,38 млн. лв., то неуспешните са стрували на хазната 20,80 млн. лв. В България успеваемостта на инвитро по показател “родени деца” е 28% от всички извършени опити, като се смята, че това се доближава до успешните европейски практики. За сравнение в Австрия успеваемостта е 27,4 на сто. Данните бяха оповестени в доклад на Сметната палата след извършен одит на дейността на Центъра за асистирана репродукция (ЦАР) за посочения период. Относителният дял на финансираните от страна на ЦАР е 35 на сто от всички процедури, извършени в страната за две години и половина. Един от сериозните проблеми, които се отчитат в доклада, е недостатъчното и несвоевременно финансиране на процедурите по асистирана репродукция. Това оказва негативно влияние върху ефективността на дейността на ЦАР като намалява шансовете за успех и броя на родените деца. Сметната палата отчита още, че заради недостига на финансов ресурс се удължава периодът от подаване на заявлението до получаване на финансиране за инвитро като през 2016 г. той е достигнал 11 месеца. В резултат на забавянето се намалява и вероятността за успех. През май тази година стана ясно, че с поправка в закона пада таванът за държавно финансиране на двойки с репродуктивни проблеми. Така на практика конкретен бюджет не беше заложен. Даваме възможност на докторите да определят които двойки от колко процедури имат нужда, с оглед и на здравословното състояние на жените, обясни тогава премиерът Бойко Борисов. Досега бюджетът на годишна база за инвитро варираше от 12 до 16 млн. ЦАР финансираше до три опита на одобрена двойка, всеки от които до 5000 лв. Данните показват, че страните с най-голям брой извършени процедури по асистирана репродукция за 2013 г. са Франция (84 214), Германия (76 422) и Испания (78 152), а Белгия и Дания са страните с най-голям брой извършени процедури по асистирана репродукция на човек от населението – с повече от 2000 процедури на милион население. Представени са данни за 35 страни, 1144 клиники по асистирана репродукция, 684 065 извършени процедури и 143 957 родени деца. През 2015 г. в България е имало 8500 инвитро процедури, което се доближава до броя на извършените в Австрия – 8000 и Унгария – 7000. Испания е с най-голям брой процедури 80 000. Прегледът на причините за извършване на процедури по асистирана репродукция показва, че потърсилите финансиране с индикатор мъжки стерилитет са 39% на сто от кандидатстващите двойки, а останалите 61 на сто са по индикации, свързана с женски причини за безплодие. На заседания на Комисията от месец януари 2014 г. до месец юни 2016 г. са разгледани 10 848 на брой заявления за организационно и финансово подпомагане за извършване на дейности по асистирана репродукция, като за 748 на брой заявления са връчени заповеди с предимство по медицински причини и/или възраст, а броя на отказите е незначителен – 33 на брой. За същия период са разгледани общо 33 становища със 7091 случаи за извършване на отложено плащане към лечебни заведения, извършили дейности по асистирана репродукция по заповеди на директора на Центъра за асистирана репродукция за периода. По данни от 01.01.2014 г. до 30.06.2016 г. се наблюдава тенденция на сходни нива на подаване на заявления и одобряване за финансиране. Налице е обаче забавяне при издаване на заповедите за финансиране. За посочения период не са издадени 2207 заповеди за финансиране, които са одобрени.  За същия период 6215 от подадените заявления са за финансиране на първи опит, 3036 са за втори опит и 1464 са подадени за трети опит. Населението в България е намаляло, сочат данни на Евростат, представени от Европейската комисия в понеделник. Към 1 януари 2017 г. населението ни е било 7101 900. За сравнение към 1 януари 2016 г. то е било 7 153 800 души. В момента българите съставляват 1,4 на сто от населението в Европейския съюз.  България е сред шестте държави в общността, отчели най-ниска раждаемост – 9,1 на хиляда, наред с Италия (7,8 на 1000), Португалия (8,4 на 1000), Гърция (8,6 на 1000), Испания (8,7 на 1000) и Хърватия (9 на 1000). Същевременно отчетаме и най-високата смъртност в ЕС – 15,1 на 1000 души население. Следват ни Латвия, Литва, Румъния и Унгария. Естественият прираст у нас е отрицателен и с най-лоши резултати – минус шест на 1000 души население. За сравнение през 2016 г. у нас са отчетени 65 хиляди раждания и 107 хиляди смъртни случая.  Общо в ЕС се отчита ръст на населението до 511,8 милиона души или прираст от 1,5 млн. души, които обаче са мигранти. Нулев е естественият прираст по отношение на европейското население – броят на новородените е равен на броя на починалите. Германия е най-многолюдната държава в общността с население от 82,8 милиона души. Следват Франция – 67 млн., Великобритания (65,8 млн.) и Италия (60,6 млн.). Най-младият депутат от Благоевградска област – Стефан Апостолов помогна на 4 семейства до момента за инвитро процедури. На две семейства от Благоевград, по едно от село Бачево, Разложко и Бургас той дари 50 % от заплатата си и подпомогна финансово млади хора, търсещи пътя към истинското щастие – да имат бебе. Да дарява всеки месец от заплатата си за инвитро, за да има повече деца в България. Това обеща Апостолов в предизборната си кампания и даде урок на политиците как се изпълняват обещания. Безлимитните средства за Центъра за асистирана репродукция означават, че вместо пациентите да чакат 13 месеца за процедура, ще чакат по 4, смята Мария Янева, шеф на фондация “Искам бебе”.  “Има безлимитни средства за финансиране, а не за ин витро.”, обясни тя. Опитите с пари от центъра бяха три, а сега стават четири. Така ефектът ще бъде повече двойки да получат услугата без много чакане.  200 хил. души у нас са с репродуктивни проблеми. 80% от тях ползват асистирана репродукция. “Трябва да има някакъв лимит. Този лимит трябва да е свързан с успеваемост. Това са публични пари”. Това смята Проф. Д-р Атанас Щерев, основател на медицински комплекс “Д-р Щерев”, във връзка с въвеждането на безлимитен ресурс на ин витро процедури.  Според него трябва да има публичност на резултатите на лабораториите в Агенцията по трансплантация, да се знае кои са се справили зле или изнасят фалшиви данни. Инфертилните жени у нас са 11 до 14% и това не се променя с годините, смята той. “България реамбурсира до 5 хил. лв. на инвитро процедура. Това е твърде много, след като Германия дава до 4 хил. лв.”, обясни проф. Иван Козовски, управител на Медицински център за асистирана репродукция. Той смята, че “има едни пари, с които се злоупотребява”.  Според него, а ако една лаборатория има успеваемост под 35-40% субсидията й трябва да се спре. В Европа успеваемостта е над 35%, а в САЩ – 45%. Според доклада на Сметната палата у нас тя е 28%.", "date": "2017.07.10", "title": " Инвитро децата – все още бавна и трудна  държавна грижа\t\t\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%b7%d0%b0%d0%b3%d1%83%d0%b1%d0%b8-%d1%81%d1%80%d0%b5%d1%89%d1%83-%d1%84%d0%b5%d0%b4%d0%b5%d1%80%d0%b5%d1%80/", "text": "Григор Димитров загуби с 4:6, 2:6, 4:6 от Роджър Федерер в мач от 1/8-финалите на „Уимбълдън“. Така той остана без победа в кариерата си срещу швейцарецa. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Григор Димитров загуби срещу Федерер"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d1%82%d0%b0%d0%b2%d0%b0-%d0%b5%d0%bd%d0%b5%d1%80%d0%b3%d0%b8%d0%b9%d0%bd%d0%b8%d1%8f-%d1%85%d1%8a%d0%b1-%d0%b7%d0%b0-%d0%b5%d0%b2%d1%80%d0%be/", "text": "Балканите ще бъдат бъдещият енергиен газов хъб за Европа и ние съзнаваме добре този факт. Това обяви Бойко Борисов при откриването на 22-рия Световен петролен форум в Истанбул. “Най-големите енергийни компании извършват сондажи в Черно море. Ние ще имаме шанса да изпращаме газ за Европа”, подчерта българският премиер. По време на своето изказване Борисов представи проекта за европейски газов хъб “Балкан”. И припомни значението на развитието на газовата инфраструктура за диверсифициране на източниците и на маршрутите на енергийните доставки. Премиерът специално отбеляза ключовата роля на България в региона на Балканите: „България работи активно за изграждането на нов газов интерконектор с Турция, Гърция и Сърбия, а с Румъния вече изградихме”. “Едни от най-големите петролни компании в света правят проучвания за газ в териториалните води на Черно море. Активно разширяваме и газохранилището с в България”, каза Борисов. Пред първата сесия на 22-рото издание на Световния петролен конгрес в Истанбул Борисов заяви, че Южният газов коридор стои на дневен ред. В началото на речта си българският премиер определи енергийните ресурси са изключително важни не само за всички икономики, но и за глобалните климатични промени. Природният газ е екосъобразен и чист енергиен ресурс, който е важен за всички, и подчерта значението, което има България при преноса на газ на Балканите. България е важен фактор на Балканите и важен фактор в способностите си с газопреносните мрежи. България разчита, че транзитът на газ от “Турски поток” през нейна територия ще възлиза на 10 млрд. куб. м, каза Борисов пред журналисти, цитиран от ТАСС. “Подписали сме пътна карта преди няколко седмици. Това са 15,7 млрд. кубика. И утре ще подпишем аналогично споразумение със Сърбия”, добави премиерът. Борисов отново посочи, че близо 80 процента от всички компресорни станции на Балканите се намират на българска територия. По време на участието на Борисов на форума турските медии припомниха, че Трансграничната връзка Турция-България включва изграждането на нов газопровод на сушата между двете страни. Преди началото на форума Борисов проведе работна среща с президентите на Турция, Азербайджан и Сърбия – Реджеп Ердоган, Илхам Алиев и Александър Вучич, както и с премиера на Албания Еди Рама. Развитието на газопреносна инфраструктура, която да обхваща повече държави на Балканите и в Европа, ще гарантира по-голяма енергийна сигурност на континента. Това написа премиерът Бойко Борисов по повод на двустванната си среща с турския си колега Бинали Йълдъръм. Двамата са се обединили около горната теза по време на разговора си в рамките на Световния петролен конгрес в Истанбул. „Голяма стъпка напред в това отношение би имало изграждането на междусистемна газова връзка между България и Турция“, заяви Бойко Борисов. Министър-председателят участва вчера в 22-ия Световен петролен конгрес в Истанбулпо покана на турския президент Реджеп Тайип Ердоган. “Мостове към нашето енергийно бъдеще” е мотото на проявата. За нея в Истанбул пристигнаха над 5000 делегати. Форумът се провежда в конгресния център “Лютфи Кърдар”. Световният петролен конгрес се организира от Световния петролен съвет към ООН съвместно с турското министерство на енергетиката и природните ресурси, ръководено от министър Берат Албайрак.  Държавният секретар на САЩ Рекс Тилърсън също участва в работата на конгреса. България търси за АЕЦ “Белене” стратегически частен инвеститор. Това е заявил премиерът Бойко Борисов при срещата си с министъра на енергетиката на Руската федерация Александър Новак в рамките на 22-ия Световен петролен конгрес, който се провежда в Истанбул. Двамата обсъдиха перспективите за развитие на сътрудничеството в енергийната сфера, се отбелязва в съобщение на правителствената пресслужба. Премиерът Борисов обърна специално внимание на инвестициите, направени в газопреносната система у нас. И акцентира върху концепцията за изграждане на европейски газоразпределителен център на територията на България, за чието предпроектно проучване ЕС предостави финансиране в размер на 920 хил. евро. По думите му, след като миналата година с общи усилия беше разрешен казусът с арбитражното решение за АЕЦ “Белене”, двете страни могат да продължат да обсъждат възможностите за ползотворно сътрудничество. Като позитивна стъпка министър-председателят определи Пътната карта, която беше подписана в началото на юни тази година от българския енергиен министър Теменужка Петкова и председателя на Управителния съвет на “Газпром” Алексей Милер. Съгласно картата страните ще разгледат възможността за разширяване на газопреносната инфраструктура на територията на България при отчитане на правилата на ЕС. Българският премиер изрази увереност и за успешното завършване на дейностите по удължаване живота на 5 и 6 блок на АЕЦ “Козлодуй”. Борисов очаква ползотворният диалог по теми от взаимен интерес да продължи и на заседанието на Междуправителствената българо-руска комисия за икономическо и научно-техническо сътрудничество. Предвидено е комисията да се събере в края на настоящата година.", "date": "2017.07.10", "title": " България става енергийният хъб за Европа\t\t\t"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d0%be%d1%85%d1%80%d0%b0%d0%bd%d0%b8%d1%82%d0%b5%d0%bb%d1%8f-%d0%bd%d0%b0-%d0%ba%d1%80%d0%b0%d0%bd%d0%b0-%d0%bf%d1%80%d0%b5%d0%b4-%d0%bd/", "text": "Днес беше извършен втори оглед от експерти на запаления кран, който демонтираше паметника пред НДК „1300 години България“. Първоначалната версия е умишлен палеж с коктейл „Молотов“, която е отхвърлена. Версията, която се разследва сега е, че палежът е вследствие на заливане със запалителна течност, като се проверява дали и охранителят, който е бил на смяна, не е бил съпричастен към престъплението. Това каза директорът на СДВР старши комисар Ивайло Иванов пред журналисти. 42-годишният пазач в момента се проверява, но все още е разглеждан в качеството си на свидетел на случилото се, поясни той. Разследващите установяват също дали става въпрос за вандализъм или случаят е свързан с някои от протестиращите срещу демонтажа на паметника. „Бяха иззети камерите от общинска полиция и на тях не можахме да установим мятането на т. нар. коктейл „Молотов“. Това наложи извършване на повторен оглед днес, за да може да изясним причината на запалването“, коментира старши комисар Ивайло Иванов. Отхвърлена е версията кранът да е запален с бутилка, хвърлена отвън загражденията, което означава, че извършителят е бил при машината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Проверяват охранителя на крана пред НДК за съпричастност към палежа"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f-%d1%81-%d0%b5%d0%b2%d1%80/", "text": "Бъдещият Европейски фонд за отбрана ще отвори нови перспективи пред българската отбранителна индустрия и научно-изследователските организации. Около тази позиция се обединиха министърът на отбраната Красимир Каракачанов и европейският комисар по вътрешен пазар, промишленост, предприемачество и малки и средни предприятия Елжбета Биенковска. Двамата се срещнаха днес, 10 юли, като на срещата еврокомисар Биенковска подчерта възможностите за кандидатстване и финансиране на проекти по бъдещия Европейски фонд за отбрана, чието сформиране предстои да бъде гласувано в Европейския парламент, съобщиха от МО. Стана ясно още, че чрез този фонд научни проекти в областта на отбраната ще могат да разчитат на съфинансиране от бюджета на Европейската комисия. По този повод министърът на отбраната покани европейския комисар по вътрешен пазар, промишленост, предприемачество и малки и средни предприятия да присъства на Специализираната международна изложба за отбранителна техника „Хемус 2018“, чиято основна цел е да стимулира развитието на отбранителната промишленост. В хода на разговора министър Красимир Каракачанов посочи, че за България приоритет остават стабилността и евроатлантическата интеграция на Западните Балкани и подчерта, че засилването на сътрудничеството с НАТО в изграждането на отбранителен капацитет на партньорите е от съществено значение за сигурността на целия регион и на Европа. По-рано днес европейският комисар по вътрешен пазар, промишленост, предприемачество и малки и средни предприятия Елжбета Биенковска взе участие в националната конференция „Отбранителна и аерокосмическа индустрия и изследвания“, под патронажа на президента Румен Радев. Форумът дава възможност на българските научно-изследователски организации и на отбранителната ни индустрия да се запознаят с възможностите за сътрудничество с Европейския фонд за отбрана, както и на представителите на фонда да се запознаят с потенциала на българската наука и отбранителна индустрия. На конференцията от името на министъра на отбраната Красимир Каракачанов приветствие отправи заместник-министърът на отбраната Атанас Запрянов. „Трябва завинаги да скъсаме със старото разбиране, че инвестициите в отбраната са изгубени средства. Не – те създават работни места, иновации и създават конкурентна европейска отбранителна индустрия“, заяви заместник-министърът на отбраната. Във форума участие взеха още Хорхе Домек, изпълнителен директор на Европейската агенция за отбрана (ЕАО), заместник-министър председателят Томислав Дончев, представители на научните среди, бизнеса и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Красимир Каракачанов разговаря с еврокомисар Биенковска за бъдещия Европейски фонд за отбрана"}
{"url": "https://trud.bg/%d1%81%d0%bf%d0%b0%d1%81%d0%b5%d0%bd%d0%b8-%d1%81%d0%b0-%d0%bf%d0%b5%d1%82-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%be%d1%82-%d0%b1%d1%83%d1%80%d1%8f-%d1%89%d1%8a%d1%80%d0%ba/", "text": "Пет сигнала за пострадали бели щъркели след гръмотевична буря и едра градушка в началото на месеца са постъпили в РИОСВ-Велико Търново. Сигналите са подадени от жители на три села от община Полски Тръмбеш. Най-много обаждания са получени от село Масларево, където има общо 7 гнезда на щъркели. На 3 юли експертите от инспекцията са установили, че две от гнездата са пострадали. Открити са четири мъртви щъркела – 3 възрастни и един млад екземпляр. На 6 юли е открит малък щъркел, останал сам в гнездото и ранен възрастен екземпляр. Двете птици са изпратени за лечение в Спасителния център за диви животни в Стара Загора. На 8 юли е постъпил нов сигнал за 3 млади щъркела в безпомощно състояние. В спасителната акция са се включили екип „Енерго-Про“ – за прекъсване на електрозахранването, както и дежурен екип на РСПБЗН – Велико Търново. Едната птица е изпратена за лечение във Фондация „Диви животни“ – София, а другите две са излетели от гнездото при опита да бъдат взети от него. В село Сломер на 4 юли е намерен възрастен щъркел, паднал от гнездото по време на бурята. Птицата е била с травма на едното око, без видими счупвания, но неподвижен и без опити да лети. В гнездото е имало 4 млади екземпляра, които според подателя на сигнала, са обгрижвани от другия родител. Птицата е изпратена за лечение в спасителния център в Стара Загора. На 6 юли в село Климентово се е разрушило гнездо, една от птиците – очевидно паднала от него, е открита със счупено крило и също е транспортирана до центъра за диви животни в Стара Загора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Спасени са пет пострадали от буря щъркели"}
{"url": "https://trud.bg/%d0%b3%d1%80%d0%b0%d0%bd%d0%b8%d1%87%d0%bd%d0%b8%d1%8f%d1%82-%d0%bf%d0%be%d0%bb%d0%b8%d1%86%d0%b0%d0%b9-%d0%ba%d0%be%d0%b9%d1%82%d0%be-%d1%83%d0%b1%d0%b8-%d1%81%d0%b2%d0%be%d0%b8-%d0%ba%d0%be%d0%bb/", "text": "В Окръжна прокуратура – Кюстендил е получена за изпълнение по делегация присъдата на Сливенския окръжен съд, с която шофьорът Емил Ангелов е признат за виновен за катастрофа на автомагистрала „Тракия“. Това съобщиха от пресцентъра на Апелативна прокуратура-София. На 14.05.2015 г., осъденият Ангелов управлявал автомобил марка „Мерцедес“, регистриран на РД „Гранична полиция“ – Кюстендил, по автомагистрала „Тракия“, в района на гр. Нова Загора, в посока на движение гр. София. Той нарушил правилата за движението по пътищата, в резултат на което предизвикал пътно-транспортно произшествие с движещия се пред него товарен автомобил „Камаз“, собственост на „Булгартрансгаз“ ЕАД. Вследствие на катастрофата била причинена смъртта на двама гранични полицаи, пътували в управляваната от Ангелов кола, а третият получил средна телесна повреда. Върховният касационен съд потвърди присъдата на Бургаския апелативен съд, с която на подсъдимия Ангелов е наложено наказание от три години „лишаване от свобода“, което той да изтърпи при първоначален „общ“ режим. Той е лишен и от право да управлява МПС за срок от четири години.  Осъденият е задържан от служителите на съдебна охрана и е приведен в Затвора в гр. Бобов дол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Граничният полицай, който уби свои колеги в катастрофа на „Тракия“, влезе в затвора"}
{"url": "https://trud.bg/1363-%d1%81%d0%b2%d0%be%d0%b1%d0%be%d0%b4%d0%bd%d0%b8-%d0%bc%d0%b5%d1%81%d1%82%d0%b0-%d0%b2-%d1%81%d0%be%d1%84%d0%b8%d0%b9%d1%81%d0%ba%d0%b8%d1%82%d0%b5-%d0%b3%d0%b8%d0%bc%d0%bd%d0%b0%d0%b7%d0%b8/", "text": "1 363 свободни места останаха в софийските гимназии след второто класиране. Местата са за пълнени изцяло само в 91-ва немска гимназия, в останалите елитни гимназии места има. След второто класиране има и разместване сред най-добрите училища – Технологичното училище “ Електронни системи “ изпревари Испанската гимназия. За участие в третото класиране документи се подават от 11-ти до 13 юли. Свободните места тази година са повече от миналогодишните. От Общо 1363 свободни места само 57 са в училища с квоти, това означава, че езиковите гимназии са запълнени. И все пак свободни места няма само в 91-ва немска гимназия, информира  . В СМГ има три свободни места без квоти. В 73-то СУ има 2 свободни места за момчета и също толкова за момичета. В ТУЕС има 1 свободно место без квоти. В испанската гимназия има 1 място за момиче и 2 за момчета, в Първа английска гимназия има 4 места за момичета и толкова за момчета, във Втора английска има шест места за момичета. Във Френската гимназия – 3 места за момчета. Сред самите най-елитни гимназии СМГ и 91-ва немска запазиха първото и второто си място, но на трето излезе Технологичното училище “ Електронни ситеми “ , което задмина Испанската гимназия. Първа и Втора английска също размениха местата си. „Тези ученици, които са приети на второ класиране, но решат да се отпишат, не могат да подадат документи за трето класиране електронно, а само в училище – гнездо. Тези училища са общо 33“, коментира Ваня Кастрева, началник на РУО- София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " 1363 свободни места в софийските гимназии след второто класиране"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4%d1%81%d0%ba%d0%b8%d1%8f%d1%82-%d0%b0%d0%bd%d1%81%d0%b0%d0%bc%d0%b1%d1%8a%d0%bb-%d0%bf%d0%b8%d1%80%d0%b8%d0%bd/", "text": "Ансамбъл „Пирин“ бе отличен с първа награда за цялостно представяне на Международен фоклорен фестивал „Награда Белград“. Благоевградските артисти грабнаха и специална награда за хореография в столицата на Република Сърбия. В събитието взеха участие ансамбли от Русия, Гърция, Пуерто Рико, Аржентина, Турция, Индия, Румъния, Литва, България, Полша и Черна гора, Сърбия. Емблемата на Пиринския край се състезава с над 400 участници и отново доказа своята световна класа. Фурор предизвика и още един фолклорен ансамбъл от Благоевград- ФТА „Пиринче“ към Център за личностно и творческо развитие на децата на Благоевград. Възпитаниците на Центъра се завърнаха от участие в ХХ Юбилеен фолклорен танцов фестивал в хърватския град Карловац. Те се завърнаха в Благоевград с емоции, любовта на публиката и специалната награда на кмета на град Карловац Дамир Мандич. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.10", "title": " Благоевградският Ансамбъл „Пирин“ и техните наследници от ФТА „Пиринче“ с високи отличия от Международни фестивали"}
