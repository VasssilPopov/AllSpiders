{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%87%d0%b8%d1%81%d1%82%d0%b8-%d0%bd%d0%be%d0%bc%d0%b5%d0%bd%d0%ba%d0%bb%d0%b0%d1%82%d1%83%d1%80%d0%b0%d1%82%d0%b0-%d0%b2-%d0%b3%d0%b5%d1%80%d0%b1-%d0%be/", "text": "Цвета Караянчева зае мястото на Цветан Цветанов в Изпълнителната комисия Търсят чисти и морални кадри за новия орган Премиерът Бойко Борисов започва чистка на ГЕРБ от номенклатурата, стана ясно днес по време на Националното събрание на партията. „Колкото и да сме добри, думата справедливост е важна. Важно е дали не сме се самозабравили, и дали не сме станали много лъскави, номенклатура”, коментира Борисов. Той заяви готовност за отстраняване на хора от ГЕРБ на местно ниво и убеждението, че трябва да бъдат премахвани от партията неетични нейни членове. На днешното заседание бяха направени кадрови промени в ГЕРБ. Със 1046 гласа за, 10 против и 11 въздържали се членовете на ГЕРБ гласуваха оставката, която Цветан Цветанов си подаде като зам.-председател на ГЕРБ и зам.-председател на Изпълнителната комисия. Румяна Бъчварова бе освободена като член на ИК на ГЕРБ поради преминаване на дипломатическа длъжност в Израел. Занапред председателят на партията ще има двама, вместо досегашните трима заместници – кметовете на София и Бургас Йорданка Фандъкова и Димитър Николов. По предложение на Бойко Борисов – Цвета Караянчева и Тодор Стаматов Тодоров бяха избрани за членове на Изпълнителната комисия на мястото на Цветанов и Бъчварова. Цветанов остава партиен член, съобщи Борисов и допълни, че той ще работи в първичната партийна организация. Лидерът на ГЕРБ подчерта, че основното изискване от обществото към партията е справедливост. „Няма да има милост за никого, защото иначе партията няма да съществува”, посочи Борисов. „Трябва ли да стигаме дотам, хора от Пловдив да идват да ми се оплакват, да отстранявам кметове. Това трябва да го направите вие на място – съответната организация. Неправилно е да се концентрира власт и решения в един човек. Така бяхме и конструирали партията- аз, Цветанов и надолу”, каза премиерът. Той съобщи, че ще бъде учредена Комисия по етика към Изпълнителната комисия на партията. Членовете на това звено трябва да са чисти и морални. Целта е партията сама да проверява сигнали, които получава във фейсбук или на страницата си свързани с нарушения на нейни членове. „Разбира се има МВР, служби, прокуратура, но ако се говори за къща за гости или че в един град че някой е взел минералната вода, първо ние да отидем да видим дали е вярно”, обясни Борисов. Провинилите се ще бъдат предлагани за отстраняване от партията. Според Борисов трябва да има и радикални промени в районите, които ГЕРБ губи на местните избори. Няма да бъдат отстранявани хората, които си вършат добре работата. „На събранията много добре да се огледат хората от Етичната и Изпълнителната комисии. Някъде ще направим промени. Искам да направим по-отворени събранията”, отбеляза премиерът. На срещи с обществеността, премиерът или членове от комисиите ще изслушват мнението на гражданите за кметовете и общинските съветници. Борисов се възмути от факта, че има успели хора, които искат да станат част от партийния живот, но местни структури или феодали не го допускат, защото тези хора са им конкуренция. „В Плевен само защото няколко човека са се възприели като тартори, ние не само нямаме успех, а там ни се смеят, и то при толкова направени от нас неща за града. Там трябва да се реже из основи”, категоричен бе премиерът.   Няма да има милост за никого За партията Ключовата дума е справедливост. Ключовата дума е важна, защото хората ни гледат. Докато в БСП този, който беше обвинен за купуване на гласове в Асеновград го правят член на Изпълнителното бюро на партията, ГЕРБ при спечелени избори не оттегля от дневния ред темата за промени. Колкото и да ни боли, считам, че това е по-правилно. А мен ме боли най-много. Помните ли на миналата конференция ви говорех за сини и червени лампички – вие не ме разбрахте. Не ме разбраха и тези с къщите за гости. Не ме разбраха и други. Не ме разбра и в Пловдив въпросният кмет. Няма да има милост за никого, защото иначе партията няма да съществува. Ние можем и ни избраха на времето и така масово гласуваха, защото първо бяхме добри полицаи и давахме справедливост на хората. Сега трябва да бъдем същите. За промените Трябва да има радикални промени в районите, които губим. На събранията много добре да се огледат хората. Етичната комисия, Изпълнителната комисия… Ще ви окажем максимална помощ. Някъде ще направим промени. Искам да направим по-отворени събранията. Правим среща с обществеността, който иска да дойде. Ще ходя или аз, или хора от комисията, да чуят и другата страна какво мислят за нашите кметове, общински съветници. Има действително млади и успели и доказани хора, които искат да станат част от партийния живот, но местната структура или местният феодал не го допуска – защото вижда конкуренцията. Ние трябва да се подготвим следващите няколко години да обновяваме непрекъснато. Не казвам, че трябва да изгоним тези, които са допринесли и допринасят и имат и потенциал, но във всички случаи трябва да направим и радикални промени За субсидиите Хиляди изговориха, че партиите взимат много пари и трябва да е един лев и тогава всички гледаха нас. И ние се вслушахме и го направихме, макар и по-късно, но го направихме, защото това поискаха 2,5 милиона души. Не разбирам как така унищожаваме опозицията. Те самите, понеже са коварни, не казват колко да е субсидията, за да подлъжат хората. От тяхна страна изобщо не е постъпвало предложение за размера на партийната субсидия. Нека Изпълнителната комисия да се събере и да каже какъв ще бъде размерът на членския внос, защото всеки, който е на по-висок пост, трябва да плаща повече, защото взима и по-висока заплата. Ако искаш да си партиен член, дали е лев или два, няма значение, но това дава възможност за чистота и прозрачност. За пътищата Доказахме, че можем да строим, затова хората са търпеливи. Строим усилено „Хемус”. Сега и да минете през пътя ще видите Търговище – Белокопитово до Плевен и Севлиево, включително на места се асфалтира, на други приключи чакъла за основата. Това ще бъде за Северна България до Добрич и Силистра. Изграждат и два лота за пътя към Монтана. Искам хората да виждат тракторите и багерите как работят. Сега август месец излизаме на Южната дъга – от Младост до Тракия. Преди десет години беше достатъчно да кажеш, че “Витошка“ ще стане пешеходна зона и хората да се зарадват, или че по магистрала “Струма“ ще си ходят до море и довечера ще си вечерят вкъщи. Всичко това вече е факт. Дори вчера се видях с Григор Димитров и той остана изненадан от промените, които вижда в държавата. На практика ние нямаме опоненти в тази част на направеното, защото толкова много е направено. За Косово На Балканите оста винаги е била Атина-Белград. София промени това и затова моят приятел Ивица реагира така – яд ги е малко. Догодина страната ни и Северна Македония ще ръководят Берлинския процес, а това е като мини европейско председателство, защото в него участват Германия, Франция, Великобритания, Италия, Австрия и са предвидени повече от 30 срещи на високо ниво. И след една година ние заедно със Северна Македония – нали разбирате как отеква. България и Северна Македония заедно. Не Гърция и Северна Македония, не Сърбия и Северна Македония. Затова, Кате (б.р. Захариева), така реагира моят приятел Ивица. Не дадох да подскочим или да реагираме силно не за друго, а защото разбирам сърбите колко ги боли за Косово. Разбирам ги, обичам ги, трудно им е. Но в същото време така или иначе, ако не се разберат с Косово, няма перспектива за целия регион.   Членският внос се увеличава Предлагат нововъведението до дни По време на Националното събрание на ГЕРБ премиерът Бойко Борисов заяви, че очаква до дни Изпълнителната комисия на партията да промени размера на членския внос. Тази мярка ще бъде въведена предвид намалената на 1 лев за глас субсидия за партиите. Той обясни, че ще има диференцирана ставка. В момента членския внос е 2 лв. на година. Идеята е таксата да се запази същата за учащите и пенсионираните членове на ГЕРБ, а за останалите да стане по-висока. „Всеки, който е на по-висок пост, трябва да плаща повече, защото му е по-голяма заплатата”, обясни Борисов. „Всички, които взимат длъжности благодарение на това, че са били в листите на ГЕРБ и са спечелили изборите, да дадат и своя дан за администрацията”, подчерта премиерът. Според него по-високият внос дава възможност за чистота и прозрачност. Борисов припомни, че членовете на ГЕРБ са около 90 000.   Шефът на ЕНП похвали премиера  Борисов е истински лидер с позиции Президентът на европейската десница Жозеф Дол отправи специално видео послание към форума на управляващата партия ГЕРБ в НДК.  Лидерът на ЕНП открои ролята на Бойко Борисов, подчерта успеха на партията на завършилите евроизбори. „Бойко Борисов е истински лидер с позиции”, каза председателят на ЕНП Жосеф Дол във видеообръщението си. Дол заяви, че Борисов от самото начало разбира значението на местните структури за всяка една партия и изрази увереност, че промените ще бъдат стратегически за бъдещето на партията. „Искам да ви поздравя за победата на Европейските избори и най-вече специални поздравления за Мария Габриел, която бързо бе оценена в своя ресор, защото цифровизацията е бъдещето на Европа и на европейците и тя допринесе изключително много за това”, продължи Дол. По думите му комисар Мария Габриел работи по важни за европейските граждани теми.   Цветанов става анализатор Цветан Цветанов влиза в неправителствения сектор. Той създава евроатлантическо НПО за анализи и прогнози в сферата на сигурността. Това съобщи самият той след форума на ГЕРБ, който официално го освободи от ръководните постове в партията. „Доста по-спокойно е, когато не си ежедневно пред камерите”, заяви той и благодари на медиите за дългогодишната работа. Цветанов разказа, че с премиера Бойко Борисов продължавали да се чуват. Той обяви,че няма да участва активно в работата на ГЕРБ и подчерта, че след местния вот можели да се правят изводи как партията се справя на избори преди и след него. „Няма да отговарям за предизборните щабове и няма да участвам в тях. Когато отминат съответните избори, може да се сравнява. Аз съм лоялен човек и винаги ценя хората, с които съм работил”, подчертава той. Бившият втори в ГЕРБ каза, че е доволен от днешния форум. Плановете му били занапред да е по-често със семейството си, защото през последните години отсъствал много. На въпрос дали е бил „сготвен”, Цветанов отговори: „Дайте да не си говорим за сготвен или не. Важното е, че всичко мина доста по-цивилизовано, отколкото някои са очаквали.” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.07", "title": " Борисов чисти номенклатурата в ГЕРБ (обзор)\t"}
{"url": "https://trud.bg/%d0%bc%d0%b2%d1%80-%d1%82%d1%80%d0%b8%d0%bc%d0%b0%d1%82%d0%b0-%d0%b8%d0%b7%d0%b1%d1%8f%d0%b3%d0%b0%d0%bb%d0%b8-%d0%be%d1%82-%d0%b2%d1%80%d0%b0%d1%87%d0%b0%d0%bd%d1%81%d0%ba%d0%b8%d1%8f-%d0%b7%d0%b0/", "text": "Тримата  , които по-рано днес избягаха с откраднато такси от младежкото общежитие към затвора във Враца, са са предадени на служители на Министерството на правосъдието. Това съобщиха от пресцентъра на МВР. В 7 часа тази сутрин е получен сигнал в полицията, че трима младежи – един на 15 и двама 17-годишни, са избягали от общежитието на Врачанския затвор. Веднага след сигнала е създадена организация за издирването и задържането им. В операцията са участвали сили на ОДМВР-Враца, ГД „Национална полиция“ и жандармерия, своевременно е уведомена и Гранична полиция. Тримата са задържани около 15 часа, докато се придвижвали пеша в района на Бяла Слатина.", "date": "2019.07.07", "title": " МВР: Тримата избягали от Врачанския затвор са предадени на служители на Министерството на правосъдието"}
{"url": "https://trud.bg/%d0%ba%d1%80%d0%b8%d0%b7%d0%b0-%d1%81-%d0%b1%d0%be%d0%ba%d0%bb%d1%83%d0%ba%d0%b0-%d0%bf%d0%be-%d1%83%d0%bb%d0%b8%d1%86%d0%b8%d1%82%d0%b5-%d0%bd%d0%b0-%d1%80%d0%b8%d0%bc/", "text": "Криза с отпадъците по улиците на Рим. Властите призоваха жителите на италианската столица да изхвърлят боклука от домовете си на няколко дни. До тук се стигна след като през зимата изгоря едната от двете инсталации за обработка на отпадъци в града, предаде  . Отпадъците започнаха да завладяват улиците на Рим. Властите призоваха жителите на италианската столица да изхвърлят боклука от домовете си на няколко дни. До кризата се стигна след като през зимата изгоря единия от двата инсинератори на града. Тези гледки доста се различават от познатите пощенски картички с Рим. Но така изглеждат някои райони на италианската столица през последните дни. Жегата задълбочи кризата. Неприятната миризма започва все по-трайно да се настанява по улиците. „Сякаш сме третият или четвъртият свят. Не знам какво решение може да се намери“, коментират местните. Според властите най-доброто решение е изграждане на нов инсинератор. Засега обаче липсва финансиране.", "date": "2019.07.07", "title": " Криза с боклука по улиците на Рим"}
{"url": "https://trud.bg/%d0%b3%d0%be%d1%80%d0%b8%d0%b2%d0%b0%d1%82%d0%b0-%d0%bf%d0%be%d0%b5%d0%b2%d1%82%d0%b8%d0%bd%d1%8f%d1%85%d0%b0-%d1%81-5-%d1%81%d1%82%d0%be%d1%82%d0%b8%d0%bd%d0%ba%d0%b8/", "text": "През най-динамичния месец от лятото, когато всички се запътват да почиват край морето или в планината, бензин А95 и дизел поевтиняха с 5 стотинки за месец. Това показват данните на специализирания сайт за цените на горивата – Fuelo. В момента бензинът се търгува при средна цена от 2,22 лв/л, а в началото на юни цената му е била 2,27 лв/л. При дизела намалението на цената е същото, показва платформата, като в момента у нас един литър нафта се търгува средно за 2,28 лева за литър, а в началото на юни е струвал 2,33 лв/л. По-драстичното поскъпване на горивата наблюдавахме през месеците март и април, става ясно още от данните. За последните три месеца бензинът е променил цената си и е поевтинял с цели 9 стотинки, докато дизелът е мръднал само с 2 стотинки надолу. Пропан-бутанът се търгува по 0,97 лв. за литър с минимално намаление в цента за месец от 1 стотинка.", "date": "2019.07.07", "title": " Горивата поевтиняха с 5 стотинки\t"}
{"url": "https://trud.bg/%d1%81%d1%8a%d0%b1%d1%80%d0%b0%d1%85%d0%b0-23-%d0%bf%d0%be%d0%b2%d0%b5%d1%87%d0%b5-%d0%be%d1%82-%d0%b0%d0%ba%d1%86%d0%b8%d0%b7-%d0%b7%d0%b0-%d1%86%d0%b8%d0%b3%d0%b0%d1%80%d0%b8%d1%82%d0%b5/", "text": "Приходите от ДДС с 10% ръст С 440 млн. лв. се увеличиха постъпленията от осигуровки Приходите в държавната хазна от акциз върху цигарите за първите пет месеца на годината са 1,138 млрд. лв., което е рекорден ръст с 23,3% спрямо същия период на миналата година, сочат окончателните данни на Министерството на финансите. Тъй като от началато на годината няма промяна на акциза на цигарите, това бързо увеличение на приходите доказва, че сивият сектор излиза на светло. Само преди броени дни бяха обявени данни от проучването на база намерени празни кутии от цигари на “Инициатива срещу незаконната търговия”, инициирана от петте тютюневи компании у нас. Проучването показа, че контрабандата на цигари у нас е паднала до рекордно ниските 3,8% през първото тримесечие на 2019 г. Миналия четвъртък пък беше разбита още една нелегална фабрика за цигари. При горивата мерките срещу сивата икономика също дават резултат и има ръст на приходите от акцизи с 6,15% до 931 млн. лв. За първите пет месеца на годината приходите от акциз за алкохола също нарастват – с 1,6% до близо 115 млн. лв. В резултат общите приходи от акцизи се увеличават с над 14%. Излизането на сивата икономика на светло се потвърждава и от приходите от ДДС. До края на май в държавната хазна от ДДС са събрани 4,64 млрд. лв., което е с над 10% повече от същия период на миналата година. Увеличението на приходите от ДДС значително изпреварва ръста на икономиката, който се движи около 3,5% и явно се дължи на изсвесляване на бизнеса. Делът на сивия сектор в икономиката на България намалява с рекордно бързи темпове, обявиха преди дни и от Асоциацията на индустриалния капитал в България. В резултат делът на легалния бизнес достигна 79,10%. С тези темпове на изсветляване на икономиката до 2023 г. България ще е на нивото на най-добрите, коментира тогава премиерът Бойко Борисов. Приходите в държавната хазна от осигуровки също се увеличават с бързи темпове – с 11,5%, или с 440 млн. лв. повече спрямо същия период на миналата година. При данъка върху доходите ръстът на приходите е с близо 10%, което се дължи на увеличението на заплатите в страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.07", "title": " Събраха 23% повече от акциз за цигарите"}
{"url": "https://trud.bg/%d0%bb%d0%b8%d0%b4%d0%b5%d1%80%d1%8a%d1%82-%d0%bd%d0%b0-%d0%b0%d0%b1%d0%b2-%d0%b2-%d0%bc%d0%be%d1%81%d0%ba%d0%b2%d0%b0/", "text": "140 години от установяване на дипломатически отношения между България и Русия Председателят на ПП АБВ се срещна в Москва с руския външен министър Сергей Лавров. Той представи на министъра идеята на партията за изграждане на Център за балкански изследвания, политики и стратегии. „Мотивирани сме от това, че през последните години традиционните научно-изследователски звена в регионакато цяло затихват и на тяхно място възникват нови динамични структури, които далеч се разминават в анализите си с обективната действителност. Идеята на центъра е да пра ви постоянен мониторинг на сигурността на Балканите, с оглед на напреженията – внимание заслужават Сърбия, Косово и Албания. Особен акцент ще бъде поставен на националния въпрос за етническите отношения. За нас е стратегически въпросът за подкрепата на православието и сериозни задълбочени изследвания за настъплението на исляма“. Румен Петков подчерта необходимостта от анализиране на политическите процеси и тенденции на базата на обективни оценки. Общо е виждането ни за това, че историята се пише от факти, а не от конюнктура, добави той. Лавров заяви готовност за продължаване на разговорите по изграждането на балкански изследователски център. Петков изрази благодарност към министър Лавров за това, че подопечното му ведомство отделя така специално внимание на юбилея – 140 години от установяването на дипломатическите отношения между България и Русия. Двамата разговаряха за многото исторически юбилеи през последните години, но се обединиха около съгласието, че отношенията между двете държави се нуждаят от бъдеще, а това бъдеще има икономически и социални параметри. В Москва на различни нива Румен Петков постави въпроса за необходимостта от решение за възможността българските студенти да могат да работят, тъй като сегашните им студентски визи не позволяват това. От една страна възможността българските студенти да могат да работят в Русия ще направи следването им много по-привлекателно, от друга – ще бъде в помощ за самите тях и от гледна точка на осигуряване на следването им, и от гледна точка на добиване на професионална квалификация и адаптиране в тази среда, посочи Петков. Той получи уверението, че този въпрос ще бъде решен в най-скоро време. По повод 140 години от установяване на дипломатическите отношения между България и Русия, председателят на ПП АБВ Румен Петковсе срещна с председателя на Руското историческо общество Сергей Наришкин в Московския държавен университет, където той председателства настоятелството. Двамата разговаряха за важните общи исторически моменти между България и Русия. Двете държави отбелязват и много исторически юбилеи през последните години -140 години от Плевенската епопея, от освобождението на България, от подписването на Константинополския мирен договор. Петков и Наришкин се обединиха около съгласието, че 140 години от установяване на дипломатическите отношения между двете държави е особено значимо събитие и за България, и за Русия. В разговора председателят на ПП АБВ определи Руско – Турската война като най-честната, продиктувана от православната ни вяра и славянската ни кръв. Мотивацията идва от руския народ, посочи Петков и добави, че дипломатическите отношения между България и Русия представляват нова стъпка и надграждане на отношенията на базата на историята. Петков и Наришкин се обединиха около мнението, че историята е нещо, което не трябва да загърбваме и не трябва да допускаме нейното пренаписване. Сергей Наришкин изрази пред Румен Петков удовлетворение от регулярните срещи и контакти между двамата. Руското историческо общество ще продължи да участва активно в двустранните отношения между България и Русия и културно-историческото ни наследство, посочи той. В разговора си двамата поставиха акцент върху благодарността и подкрепата за православието – то е и нашата история, и нашето бъдеще. Румен Петков изрази безпокойство от напрежението в Черноморския басейн и в Балканския регион. Той изрази принципната си позиция против двойните стандарти на международните институции и за вредността от санкциите срещу Русия, които водят само до икономически и социални щети.", "date": "2019.07.07", "title": " Лидерът на АБВ в Москва\t"}
{"url": "https://trud.bg/%d1%83%d0%b0%d0%b9%d0%bb%d0%b4%d1%8a%d1%80-%d0%b8-%d1%84%d1%8e%d1%80%d0%b8-%d1%81-%d1%80%d0%b5%d0%b2%d0%b0%d0%bd%d1%88-%d0%b4%d0%be%d0%b3%d0%be%d0%b4%d0%b8%d0%bd%d0%b0/", "text": "Тайсън Фюри обяви, че двамата с шампиона на Световния боксов съвет (WBC) Дионтей Уайлдър ще си дадат реванш на 22 февруари следващата година. Краля на циганите обяви датите и съперниците за следващите си два мача, като в нито един от тях не присъства Кубрат Пулев.  На 5 октомври 30-годишният британец ще се изправи срещу злополучния претендент за останалите титли в тежка категория Джарел Милър, който беше хванат с три вида допинг и отпадна от мача с Антъни Джошуа. Арена ще е „Медисън Скуеър Гардън“ в Ню Йорк. А за домакин на боя с Уайлдър Голямата ябълка ще се конкурира с Лас Вегас. Двамата завършиха наравно в края на миналата година и така американецът запази титлата, а след това Фюри не се възползва от клаузата за незабавен реванш.", "date": "2019.07.07", "title": " Уайлдър и Фюри с реванш догодина"}
{"url": "https://trud.bg/%d0%b6%d0%be%d0%b7%d0%b5-%d0%bc%d0%be%d1%83%d1%80%d0%b8%d0%bd%d1%8c%d0%be-100-%d0%bc%d0%b8%d0%bb%d0%b8%d0%be%d0%bd%d0%b0-%d0%b5%d0%b2%d1%80%d0%be-%d0%b7%d0%b0%d0%bf%d0%bb%d0%b0%d1%82%d0%b0-%d0%be/", "text": "Жозе Моуриньо е отказал богато предложение за работа в Китай, съобщи „Скай Спортс“. Гуанджоу Евъргранд е предложил на португалеца заплата от 100 милиона евро на сезон и бонуси, за да води отбора. Моуриньо отказал възможността да се премести в Китай със семейството си. Желанието му е да продължи да работи на най-високо ниво в Европа. През миналия декември бившият мениджър на Порто, Челси, Реал Мадрид и Интер, загуби работата си начело на Манчестър Юнайтед, където беше заменен от Оле Гунар Солскяер.", "date": "2019.07.07", "title": " Жозе Моуриньо 100 милиона евро заплата от Китай"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b8%d0%b7%d0%bf%d0%b5%d0%bf%d0%b5%d0%bb%d0%b8-%d0%b7%d0%b5%d0%bc%d0%b5%d0%b4%d0%b5%d0%bb%d1%81%d0%ba%d0%b8-%d0%bf%d0%bb%d0%be%d1%89%d0%b8-%d0%b2-%d1%85%d0%b0%d1%81/", "text": "Пожар изпепели земеделски площи край димитровградското село Ябълково. Огънят е тръгнал от нива, чийто собственик запалил разчистените треви, предаде  . Заради високите температури пожарът се разпространил и стигнал опасно близо до първите къщи на селото. Тогава жители са подали сигнал до телефон 112, към 17 часа. Четири противопожрани екипа са на място и са овладели пламъците. Засега има засегната само една необитаема къща. През нощта ще останат дежурни огнеборци.", "date": "2019.07.07", "title": " Пожар изпепели земеделски площи в Хасковско"}
{"url": "https://trud.bg/%d0%b4%d0%b8%d0%bb%d1%8f%d0%bd%d0%b0-%d0%bf%d0%be%d0%bf%d0%be%d0%b2%d0%b0-%d0%b1%d0%be%d0%ba%d0%bb%d1%83%d1%86%d0%b8%d1%82%d0%b5-%d0%b8-%d0%b0%d0%b3%d1%80%d0%b5%d1%81%d0%b8%d1%8f%d1%82%d0%b0-%d1%83/", "text": "Лятото съм хипар, ходя без грим Синът ми Борил е опора и пътеводна светлина – Диляна, ти участваш в новия филм на Ники Илиев – „Завръщане”. Каква e твоята роля и с какво те привлече?  – Ники и Башар Рахал ми се обадиха да участвам в този филм преди година. Още тогава им казах, че имам желание да се включа, защото ми хареса тяхната идея. В продукцията ме привлякоха екипът и актьорският състав, все пак с Ники се познаваме от много години и имаме приятелски отношения, с него работихме заедно и в уеб сериала „Килерът”. В „Завръщане” играя Лора – единственото момиче в компанията на четири момчета, с които са приятели от малки, но още като тийнейджъри заминават в чужбина, а само тя остава в Пловдив. След 20 години всички се срещат отново и се връщат към детството и спомените. Като цяло, това е една приятелска история, но ще има и любов, разбира се. – Какви други роли да очакваме от теб и ще намериш ли време за почивка?  – Сега се снимах в още един български филм – „Останалото е пепел” – за банкера Атанас Буров. Преди няколко месеца се явих на кастинг за него, а тази седмица бяха последните снимачни дни и през зимата трябва да излезе на екран. Благодарна съм за този хубав проект, защото днес рядко се снимат такива неща – повечето са съвременни, а тук духът на киното сякаш се усеща по-силно. Ще намеря време и за почивка – на 15 юли заминавам на морето за две седмици. – Участваш и в нашумелия филм на Мариан Вълев „Лошо момиче”. Трудно ли ти беше да се превъплътиш в ролята на момиче в инвалидна количка?  – За втори път ми се случва да играя такава роля. Преди няколко години се снимах в един американски филм – там бях още мъничка и играх момиче в инвалидна количка. Тогава ми беше по-странно, защото ми беше за първи път, докато сега ми беше по-лесно, а и тук ролята е по-смислена. Подобно изживяване те променя по някакъв начин и вече започваш да имаш по-различен поглед. Това, което ме дразни, е, че често не знаем как да се държим към хората в такова положение и понякога не знаем дори как да ги погледнем, а това е най-болезнено за тях – тези странни погледи. Като застанеш на тяхно място виждаш, колко неща им се налага да преодоляват и въпреки това, те живеят не по-малко стойностен живот от нас. Трябва по-често да се замисляме за по-различните хора и да се поставяме в техните обувки, защото всички страдаме и се радваме по един и същи начин и физическите неща не винаги са най-важни. – Усещала ли си се някога като „лошо момиче”?  – Най-вероятно да, особено като по-малка, когато правех по-безразсъдни постъпки. Идеята на филма е готина и в него са застъпени също и отношенията между родител и дете. Аз, като майка, се опитвам да давам всячески свобода на детето си за избор и се старая да не му забранявам определени неща. Никога не му казвам категорично – „Не, не!”, а се опитвам да му обясня как е правилно да се постъпи в някои ситуации и той сам да си го разбере и да направи верния избор. Благодарна съм, че имам страхотни родители, които винаги са ми давали свобода, но ме научиха и на дисциплина. Покрай работата ми на модел от малка ми се налагаше да се оправям с много неща сама, дори в чужда държава. Научих се как да имам график на парите за цялата седмица, как да използвам транспорта в дадената страна, да си готвя и т.н. Като преминеш през тези неща в една ранна възраст и след това, където и да попаднеш – можеш да се оправиш. – Освен във филма за Атанас Буров с Асен Блатечки се снимахте заедно и в новия клип на Дани Милев – „Това си ти”. Притесняваше ли се от медийната шумотевица, която ще предизвика общата ви поява и бихте ли говорили отново открито за отношенията ви?  – Не съм се притеснявала за това. Решила съм да не говоря на теми за личния ми живот – да си пишат каквото искат, много отдавна спрях да чета каквото и да е, защото това изхабява, а аз съм много емоционална и не искам да си причинявам това. Клипът на Дани Милев го засне режисьорът Борис Радев, с когото работихме и в мюзикъла „Оркестър без име”. Той ми се обади с предложението за този клип, а после се е обадил и на Асен. Надявам се видеото да се е получило добре. – Би ли се снимала в клип на попфолк изпълнител? Харесваш ли някои от тях?  – Не, не мисля, защото като цяло това не е моята музика и не я слушам. – Как се спасяваш от хейтъри и от всичките клюки по твой адрес? Успя ли да си изградиш някаква защита и някога изкушавала ли си се да напишеш негативен коментар?  – Нямам защита, просто съм казала на всички познати и приятели да спрат да ми казват, ако са прочели нещо, а и аз самата от две години не чета абсолютно нищо за мен. Никога не ми се е случвало да си напиша името, за да проверявам какви публикации излизат в интернет и така ми е по-добре. Също така нямам фейсбук, имам профил единствено в инстаграм, но хората там са на по-различно ниво. Фейсбук е страшна говорилня, докато в инстаграм не е така, а и хубавото е, че можеш да изтриеш и блокираш някой по-негативен, въпреки че на мен само един-два пъти ми се е случвало да премахна неподходящ коментар за моя профил. Аз лично никога не съм се изкушавала да напиша негативен коментар за някого и за мен това е супер странно – да коментирам друг човек. Хората, които не харесвам, просто не им влизам в профилите. По принцип не съм злопаметна и тези, хора, които не ми допадат, са ми безразлични и не предизвикват в мен желание да ги коментирам. – Случва ли се синът ти Борил, който е почти на пет години, вече да се държи като голям човек и да ти е опора, когато се чувстваш слаба?  – Да, той от бебенце е такъв и винаги си ми е опора. Борил ми е като пътеводна светлина. Много често се случва да ме пита, когато съм изморена: „Мамо, защо си тъжна, или защо гледаш така тъжно?” В такива моменти ме гушка и ми дава сила. Също така често ме кара да се смея и това е най-истинското щастие за мен. – Той вече има ли си гадже?  – Има си даже две и като му омръзне едната, отива при другата. Ако го подразни нещо едното момиченце, казва: „Вече няма да съм с нея!” – и така до следващия път. Много са забавни на тази възраст, а наскоро едно негово приятелче му каза: „Не трябва да имаш вяра на момичетата, особено ако не ти е сестра”. Момичетата наистина са по-хитри и по- напред с материала, а Борил е чувствителен и понякога го карат да страда. – Има ли любима роля на баща си Асен?  – Любима роля не знам дали има, но много обича да го гледа в театъра, особено когато е с по-различен костюм или е по-смешно представлението. Например, като Асен играе в „Когато котката я няма”, му е много забавно, защото там той е плешив и дебел и на него това му е интересно… – Кой е по-строг от вас двамата с него – разпределили ли сте се на доброто и лошото ченге?  – Няма такова нещо, но все пак смятам, че Асен трябва да е малко по-респектиращ и той наистина се опитва, но е добър и не му е готино да се кара на Борил, така че няма ченгета при нас! – В момента Борил по какви игри се увлича най-силно и влече ли го сцената?  – Засега проявява желание да се изявява и да се качва на сцена, но е още малък и бъдещето ще покаже. Той е много енергичен и много обича да си играе с децата, дори сега е на площадката и се забавляват. В момента е много запален да кара тротинетки, но голямата му страст са динозаврите и постоянно иска да гледа филми с тях, има и много играчки-динозаври. – Какво мислиш за тази тенденция, идваща от скандинавските страни – децата да не се категоризират твърдо като пол, преди да навършат определена възраст и дори в приказките да не се определя половата принадлежност на главните герои?  – На мен тези безполови истории са ми малко странни и така само искат да объркат хората по света, може би има някаква световна конспирация, която не мога да разгадая и да я разбера, но всичко е с цел манипулация. Дано този странен манталитет не стигне и до тук. Ето, сега в света масово стават популярни травестити – дори най-известният гримьор в момента – Джефри Стар е травестит… – Често те определят като една от най-красивите жени в България. Тежи ли ти натискът да си винаги красива и това, че постоянно те гледат под лупа?   – Не ми тежи, но честно казано не винаги ми е приятно, че трябва да се съобразявам с това, че ме гледат и не мога да си позволя да ходя както си искам. По принцип лятото обичам да съм на каравана и там съм пълен хипар, ходя си по бански и без грим денонощно, но иначе заради професията ми се налага да бъда и в по-различно амплоа. – С твоята визия никога ли не си се изкушавала да се явиш на конкурса „Мис България”?  – Не, не съм се изкушавала. Аз си работех достатъчно добре и не ми беше нужно да се явявам на „Мис България”. Когато не си започнал като модел е ок да се явиш, но аз вече имах много ангажименти, така че нямаше причина да участвам. Иначе харесвам Роси Иванова, Наталия Гуркова и Ромина Тасевска. – Освен като модел си работила и като дизайнер. Стилни ли са родните политици?  – В момента не се занимавам с мода и затворих ателието си. За мен е важно политиците да са мислещи – ще им простя, ако не са стилни. – Филмът, който те разплака в последно време?  – Много плача на филми, например наскоро ме разплака „Роди се звезда”, с Брадли Купър и Лейди Гага. Сега гледах и „Крамър срещу Крамър” с Мерил Стрийп, който не е нов, но много ми въздейства и доста си поплаках. На сериалите „Игра на тронове” и „История на прислужницата” също често си плача. – Темата, към която си особено чувствителна в момента?  – Напоследък ме вълнува темата с пластмасата и другите отпадъци. Направо не мога да проумея къде се побира целия този боклук, който хората правят ежедневно. Постоянно се чудя по какъв начин да обясня на детето ми как да живее по-екологично, защото това е важно. Вълнува ме и темата за начина, по който хората се отнасят с животните. Към днешна дата замърсяването на планетата и жестокостта и агресията на хората спрямо себеподобните им, както и към животните и планетата са наистина сериозни проблеми. – Какво правиш, за да живееш по-природосъобразно?  – Преди не се замислях за това, но човек се променя. Например, вече съм си взела за вкъщи бамбукови сламки и дървени лъжички от специализираните магазини. Също така, почти никога не взимам найлонови торби, защото виждам, че употребата им е за една минута, а се разграждат с години и не се рециклират. Е, понякога и на мен ми се налага да ги ползвам, но гледам да избягвам това, както и колкото е възможно по-малко да използвам еднократни пластмасови опаковки, защото така наистина непрекъснато замърсяваме всичко. Трябва да се научим да мислим за това, защото тази планета си е нашето място и каквото си сътворим – това ще бъде. – Най-ценният урок, който си получавала?  – Житейските ситуации по-скоро ме учат на различни неща, като това, че не трябва да се съобразяваш толкова какво мислят хората и как те възприемат, а да правиш нещата, които са важни за теб, като да показваш на близките си твоята любов и отношение към тях. Щастлива съм, че моите родители много ме подкрепят за всичко, а сестра ми също винаги е много верен коректив за мен. – Усещала ли си невидима подкрепа в трудни моменти?  – Усещала съм, аз вярвам в това, а когато някакви подобни неща ми се случват и винаги се опитвам да ги анализирам и да разбера ситуацията. – Какво е вярата за теб?  – Вярата е опора – няма нищо по-хубаво и смислено от това да вярваш. Напоследък ми се случиха много хубави неща, като тези нови филмови проекти, благодарение на които прекарах време с много готини хора. В такива моменти си казвах: „Благодаря на Господ за това, което имам.” Нашият гост  Актрисата и модел Диляна Попова е едно от ярките доказателства, че българките са сред най-красивите жени в света. Стремителната є кариера в модните среди стартира още в ученическите є години и тя бързо се налага като търсен модел у нас и в чужбина. Паралелно с това, Диляна успява да завърши моден дизайн в НБУ. Тя е сред малкото манекенки, които успяват да се наложат и като актриси. Синеоката брюнетка се снима в популярни български филми и сериали като „Стъклен дом”, „Революция Z”, „Революция Х”, „Love.net”, „Още една мечта”, „Килерът”, както и в мюзикъла „Оркестър без име”. От връзката си с известния актьор Асен Блатечки има син – Борил, който през септември ще навърши пет години.", "date": "2019.07.07", "title": " Диляна Попова: Боклуците и агресията убиват планетата!"}
{"url": "https://trud.bg/%d0%bf%d0%b5%d1%82%d0%b5%d1%80-%d1%8e%d1%85%d0%b0%d1%81-%d0%b0%d0%bd%d0%b5%d0%ba%d0%b4%d0%be%d1%82%d0%b8-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bf%d0%b8%d1%81%d0%b0/", "text": "От 600 писатели само петима не гласуват протестната телеграма срещу Нобеловата награда на Солженицин. Лъчезар Еленков се сви като вълнен чорап след пране. Вапцаров би казал за него: „Пропадна и стана човек.“ Веднъж Ангел Тодоров посъветвал Иван Пейчев: „Иване, не пий, а пиши!” А Иван Пейчев сръбнал от чашката и отвърнал: “Бай Ангеле, не пиши, а пий!” Този творчески диалог е в култовото Писателско кафене на СБП. Ангел Тодоров беше последният пролетарски бард, който искрено вярваше в крайната победа на комунизма. Иван Пейчев – поет на трагичната изповедност. Анекдотите за майсторите и чираците в българското слово чакат да бъдат събрани. Всеки лежи върху истинска случка, фолклоризирана по хълмовете на времето. Тръгват от зората на нашата книжнина, за да стигнат до днешната безкнижна реалност. През Възраждането голобрад автор влиза при Петко Славейков. “Господин Славейков, нося мое списование, което да поместите в газетата си”, обяснил визитата той. “Ще ви замоля само да не пипате нищо”, добавил кандидатът за гений. Литературният ветеран си наместил очилата, изгледал го от глава до пети, и рекъл: “Млади момко, на този свят само едно нещо не се пипа. Лайното, млади момко, лайното!”, натъртил той. В друга епоха Пеньо Пенев влиза при Георги Караславов. Той е председател на Съюза на българските писатели, държи ножа и хляба. Пеньо иска творческа помощ, защото е огладнял. Караславов се прави, че не го забелязва. По едно време си вдига страховитите вежди: “Ти какво се въртиш тука като муха?”, изстрелва литературният властелин. “Мухите се въртят там, където има мърша!”, отвръща поетът и излиза. Петер Юхас е колекционер на писателски анекдоти от славното време на социализма. Унгарец по рождение и българист по призвание, той се потопи в нашите творчески води. Вътре плуваха тлъсти шарани и поврътливи каракуди. Юхас ги ловеше и пускаше в аквариума на една забележителна книга. “Смъртта не е алиби” се появи през 2000 г. и предизвика земетръс. Придворните текстописци се почувстваха измамени и омерзени. “Ние му се доверявахме, а той ето какви ни изкара”, плюеха жлъч блюдолизците с лаврови венци. Някои дори искаха да съберат тиража на книгата и да го изгорят! Но вече нямаше как да се устрои аутодафе. Добра или лоша, демокрацията беше започнала да филтрира литературното блато. Единственото държавно разрешено сирене Литературната политика (използвам по навик този работен термин, от Гюла Ийеш насам знаем, че свързването на тези две понятия е такъв абсурд, като кръстоската на лебед с пор) считаше свободния индивид и въобще всичко, което е самобитно и особено, за опасно. Хибридните отрочета от лебед и пор сякаш бяха схванали скрития смисъл в думите на Дьо Гол: трудно е да се управлява държава, в която има двеста вида сирене. Ето защо българската държава мачкаше личностите, докато не ги превърне в едно единствено разрешено, безцветно и и безвкусно сухо сирене. Гражданинът деградира в поданик, така бе създадено и единното тоталитарно писателско общество. До каква степен се бяха превърнали в бездушна и послушна маса, представа може да ни даде фактът, че от 600 писатели само петима (Гочо Гочев, Христо Ганев, Благой Димитров, Марко Ганчев и Валери Петров) не гласуваха протестната телеграма срещу присъждането на Нобеловата награда на Солженицин. Това е разбираемо, тъй като след 1945 г. не само писателите бунтари бяха изтласкани на заден план, а всяка духовно и психически свободна суверенна личност, която не желаеше да се откаже от оформения си вече стил, маниер, с други думи: тези, които не танцуваха по гайдата на Караславов и Джагаров. (Вл. Василев, Ас. Разцветников, Ат. Далчев, Сл. Красински, Ст. Гечев, Чудомир, Й. Вълчев, К. Константинов, Ив. Пейчев, Г. Стоев, П. Алипиев, К. Павлов и др.) Любимците Поетът може да се познае по предпочитаните от него думи или изрази, селянинът по любимите му животни, а държавният глава – по любимците му. Познавах вече предпочитаните думи на българските поети, така че с интерес очаквах селянина. Вече половин час стояхме в ресторанта край наредените по четирите стени изобилно отрупани маси, когато изведнъж всички станаха. Мъжете застанаха мирно. Макар че не беше прозвучала никаква команда. Жените обаче с грак извиха шии към вратата. И както казва нашият народ: “Чакаха “стопанина” като гладни кокошки сопола.” Откъм вратата отекнаха ръкопляскания, после като идваща към брега вълна преминаха през цялата зала. Във вихъра на ръкоплясканията с райската усмивка на всезнаещ мъдрец влезе Живков с двата коня на Калигула от двете си страни – Димитър Методиев и Георги Джагаров. Всеки от тях страдаше в себе си защо не може да бъде и от двете страни на Живков. Зад тях пристъпваха Людмила Живкова и дъщеря й, изпънати като две дълги, слаби, увити в коприна женски тръстики. Живков поздрави писателите с кратко кимване, после с жест даде разрешение за сядане. Носеше гълъбовосин, лек летен костюм от тропикал и бяла ленена риза. Тъй като беше от типа, при който човекът и елегантността са седем различни неща, имах чувството, че отличното облекло служи само за да компенсира липсата на други, будещи уважение неща. Едва ли имаше повече от двайсет косъма на главата си, ала ги беше оставил да пораснат и с тях покриваше цялата си глава, и така се чувстваше млад и рунтав. Беше потаен човек, нямаше приятели, следваха го и го мразеха. На погребална риза няма джоб Никъде по света писателите не живееха така добре както в България членовете на официалния елит. Ако Ефтим Ефтимов дадеше на главния си редактор Йордан Милев 18 000 лева, около 10 000 долара, тогава и Милев му даваше толкова за стихосбирка от двайсет-двайсет и пет стихотворения. Според Светлозар Игов някои са отбелязвали и тираж от 70 000 в карето на книгите си, за да вземат по-големи хонорари, а всъщност са отпечатвали само 7000 екземпляра от книгата, за да не трябва да се срамуват за непродадените години наред бройки. От бай Димитър Добрев зная, че според поверителна наредба членовете на Политбюро получават три пъти тавана. Затова най-добре печелещият писател беше Тодор Живков. Не е чудно, че е “писал” повече от Толстой. Колко ли е получил за четиридесет и няколкото си тома събрани съчинения? Горкият, не знаеше, че на погребална риза джоб няма. И днес още някои не могат да разберат, че този свят вече не съществува. Преди няколко месеца Нино Николов получи 700 000 форинта (7 милиона лева) от Фонда за подкрепа на унгарското книгоиздаване – Франкфурт, за да преведе и издаде трима трансилвански унгарски поети. Той наистина преведе към тридесетина четиристишия, но и на ум не му идва да ги издаде. Какво си мислят тези унгарци? Че той ще жертва 300 долара от своите 3500 доларчета?! Как ли пък не! Как смеят да го ограбват по този начин?! Да дадат нова сума за издаването на книгата. Залезът на боговете Веднъж, докато чаках Любомир Левчев в ресторанта на писателите, седнах на масата на Лъчезар Еленков. Прие ме с мрачна физиономия. Самолюбието му се надигаше като гушката на добре нахранена кокошка. Със съзнанието за важната си роля в живота заяви: “Имаш чудесен син. Обичам сина ти. Тебе не те обичам, защото не харесваш поезията ми.” “Лъчко, признавам, че грешката е в моя апарат, колкото пъти отворя някоя от стихосбирките ти, винаги изпитвам същото чувство, както когато включа радиото, но нищо не чувам – предаването е на други вълни.” “Естествено, защото ти не обичаш ангажираната поезия. И Вапцаров не обичаш…“ “Лъчко, я да пием по-добре!” – прекъснах го аз.  След 1990 г. слезе на земята. Срещнах го пред “Ангел Кънчев” 5. Покани ме сърдечно: “Ела да пием горе по едно кафе.” Както не мога да казвам не, ако бях жена, сигурно щях да съм най-голямата пачавра на София и Будапеща, приех поканата. На етажа прочетох с изненада: “Съюз на независимите писатели”. “Какъв е този съюз?” – попитах. “Остави ги, някакви ченгета от МВР” – рече със съзнанието на полковник от КГБ. Оттогава се сви като вълнен чорап след пране, станал е по-нисък от тревата. Вапцаров би казал за него: “Пропадна и стана човек.” За падащите звезди и измиването на мавъра Преди няколко години зърнах Джагаров в един мрачен ъгъл на кафенето. Беше се свил самотен. Сателитите му бяха изчезнали в космоса като падащи звезди. Като седнах до него, веднага ме попита: “Чете ли откритото ми писмо? Написал съм защо напуснах партията.” “Четох го, Георги, тя и майка ми я напусна преди двайсет години, още преди да започне да потъва корабът. Беше обикновена селска жена, но нейното обяснение повече ми хареса.” “Какво каза майка ти?” – попита стреснат. “Каза ми: напускам, сине, не искам на погребението ми да говори този глупак партийният секретар, попът говори много по-хубаво.” Миналата година почина и Джагаров, отиде си и Тодор Живков, за когото вече казват, че е бил голям човек – надживя собствената си статуя. Времето, казват, разкрасява нещата. Можах да се убедя в това и в родното ми село. Влязохме с Марин Георгиев в кръчмата, където позахабената, но все още в добро състояние кръчмарка ни посрещна с думите: “Познавам ви аз вас, заедно играхме в драматизацията на великденските мистерии. Аз бях и тогава вече каещата се Магдалена, а вие бяхте Христос, Спасителят.” “Марине, Марине, виждаш ли какво прави времето. Наистина играх в тези мистерии, ала бях Юда, а сега хората се кълнат, че съм бил Христос, Спасителят.” (Със съкращения)", "date": "2019.07.07", "title": " Петер Юхас: Анекдоти за български писатели\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-437/", "text": "Борисов чисти номенклатурата в ГЕРБ Партията учредява Етична комисия, тя ще следи кадрите. Търсят чисти и морални кадри за новия орган.         Уменията на работната сила спъват икономическия растеж Четвърт милион души у нас нито се трудят, нито учат – „Капитал и Пазари“ с финансиста Димитър Чобанов.               Премиерът като репортер Изборът на шеф на БНТ беше фарс, както протестът – ТВ Панорама с Иван Гарелов.           Контекстът, младежо! Северна Македония: Показателният пропуск на певицата Тамара Тодевска – коментар на Костадин Филипов.               Антибойко частицата Силует на Ивица Дачич. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.07", "title": " Вижте акцентите в броя на вестник „Труд“ в понеделник, 8 юли 2019"}
{"url": "https://trud.bg/%d0%b3%d0%b8%d0%bc%d0%bd%d0%b0%d1%81%d1%82%d0%b8%d1%87%d0%ba%d0%b8%d1%82%d0%b5-%d1%82%d0%b0%d0%bd%d1%86%d1%83%d0%b2%d0%b0%d1%82-%d1%81-%d1%88%d0%b0%d0%bf%d0%ba%d0%b8-%d0%b2-%d1%8f%d0%bf%d0%be%d0%bd/", "text": "Пищно посрещане организираха домакините в Мураяма на националния ни отбор по художествена гимнастика, който пристигна в Япония на подготовка. Гвоздеят на програмата бе традиционен танц със сламени шапки, за който местните бяха приготвили по една уникална шапка за всички от българската делегация. На състезателките бе предложено и специално безалкохолно питие от рози.  Гимнастичките ни са в Япония като гости на подготвителен лагер, който домакините организират за бъдещи участници на олимпийските игри в Токио догодина.", "date": "2019.07.07", "title": " Гимнастичките танцуват с шапки в Япония"}
{"url": "https://trud.bg/%d1%82%d1%83%d1%80%d0%b8%d1%81%d1%82%d0%b8-%d0%b7%d0%b0%d0%bc%d1%80%d1%8a%d0%ba%d0%bd%d0%b0%d1%85%d0%b0-%d0%b2-%d0%bf%d0%b8%d1%80%d0%b8%d0%bd-%d1%80%d0%b0%d0%b7%d0%bb%d0%be%d0%b6%d0%ba%d0%b8-%d1%81/", "text": "Планински спасители от Разлог са помогнали на група туристи, които са замръкнали снощи под връх Пирин и са съобщили, че са изтощени и не могат да се върнат, съобщи дежурния в ПСС-София. Туристите са изкачили връх Пирин, но не са преценили продължителността на прехода. В района на хижа „Моравица“ са подали сигнал, че са изтощени и нямат сили да се върнат. Планински спасители от отряда в Разлог са реагирали и с високопроходим автомобил са ги транспортирали към урбанизирана територия. Акцията е приключила малко след полунощ, около 00.40 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.07", "title": " Туристи замръкнаха в Пирин, разложки спасители им помогнаха"}
{"url": "https://trud.bg/%d1%81%d1%82%d0%b0%d1%80%d0%b8%d1%8f%d1%82-%d0%bf%d1%80%d0%b5%d1%81%d0%bb%d0%b0%d0%b2-%d1%81%d0%b5-%d0%bf%d0%be%d0%b1%d1%80%d0%b0-%d0%b2-%d1%87%d0%b8%d1%82%d0%b0%d0%bb%d0%b8%d1%89%d0%b5/", "text": "Читалище „Развитие 1874“ в центъра на старата столица Велики Преслав успя да побере уникален макет на средновековния град. Копието е изработено от природни материали и се простира на цели 16 кв.м. площ. Почти девет години неговият създател – зооинженерът Христо Антонов /63 г./ му търси подходящо място и среда, където на блясъка на Златния век да се радват повече хора. Допреди три дни уникалният макет е бил в краварника на кооперацията в преславския квартал „Кирково“, където Антонов работел, но вече е пенсионер по болест. Шегува се, че години наред крави са му се радвали, ако се изключат няколко посещения от любознателни ученици. Дебютът на макета пък бил в центъра на Велики Преслав под открито небе навръх 24 май 2011 г., а после го приютили в съседното село Осмар, по волята на бившия кмет. Сега е във фоайето на читалището, а то е точно до Туристическия информационен център във Велики Преслав и се очакват и посещения на туристи. Всеки може да разгледа като на длан Симеоновия дворец, две базилики, църкви, две бани, административна сграда, казарми, верижни постройки, известният площад с фиалата-фонтан… Всичко е оградено от крепостни стени с порти и стражеви кули. Зооинженерът е градил мини копието цели 22 месеца, само от есествени материали. Ползвал е царевични стебла, кора от бреза, шишарки, тръни, поне 20 вида дарове от природата. За архитектурата на сградите е разчитал много на собствената си фантазия, защото от блясъка на втората столица са запазени само основите на внушителни постройки. Обхождал ги е десетки пъти, докато вземе решение кое как да изглежда. Знае историята на разкриването им от първа ръка – от археолозите проучватели. Антонов е автор и на копия на още 6 знакови църкви от България. Раздал макетите, защото няма къде да ги държи. Майсторил ги е в тясната си гарсониера и ги е сглобявал навън. Останали са му 2-3 по-ценни и сред тях е Руската църква, която определя като много сполучлива. От години не твори, но кой знае може пак да започне. Занаятът се родил след два инфаркта и предписани от лекарите разходки сред природата, и приятни занимания. Хем обикалял красотите на Преслав, хем събирал природни материали, за да гради.", "date": "2019.07.07", "title": " Старият Преслав се побра в читалище\t"}
{"url": "https://trud.bg/%d1%81%d1%82%d0%b0%d0%bd%d0%b8%d1%88%d0%b5%d0%b2-%d1%81%d0%bc%d0%b5%d1%88%d0%bd%d0%be-%d0%b5-%d0%b4%d0%b0-%d1%81%d0%b5-%d0%b2%d0%bd%d1%83%d1%88%d0%b0%d0%b2%d0%b0-%d1%87%d0%b5-%d1%81%d1%8a%d0%bc/", "text": "Аз критикувам Борисов и е малко смешно, едва ли не, да се внушава, че аз съм колаборационист с Борисов, защото всички знаят в България кой е водил най-много политически битки с Борисов. Това обаче не означава, че не може да има един добър тон. Това заяви по   Сергей Станишев, президент на ПЕС, по повод декларацията на БСП срещу оценката му за Борисов като „държавник“. „Аз съм убеден, че в тази ситуация, която се разигра, огромна част от българите, когато чуха, че името на един българин (на Станишев – бел. ред.) се предлага от Съвета за президент на ЕП и че българският премиер е казал – „да, подкрепям“ – ами че така се прави“, добави той. Сергей Станишев обясни, че е получил писмо от Корнелия Нинова по въпроса за гласуването на партийните субсидии и изцяло подкрепя позицията на БСП. Той продължи, че това решение е вредно за българската демокрация, нездравословно за политическата система, отваря път бизнесът да си напазарува партии и да прокарва интереси много брутално и директно. И освен всичко останало в навечерието на местните избори това поставя опозицията на колене, защото БСП остава без пари, трябва да връща 4,5 – 5 милиона в бюджета и трябва да прави избори. Според него, това изглежда като опит да се спечелят служебно изборите. Сергей Станишев заяви категорично, че партията ще оцелее и без субсидия и припомни, че преди години в най-трудния за БСП момент е работил 2 години за НС без заплата. Сергей Станишев заяви, че БСП трябва да има наистина опозиционно поведение и да фокусирана върху реалните проблеми на хората. Преди няколко дни например е имало много остър протест в болницата във Видин. Там е трябвало да бъде ИБ на БСП и в този момент да казва какви предложения прави за здравеопазването, защото това е отворена рана за обществото и за всеки един българин, заяви Станишев. Той каза още, че е близък с Бойко Борисов по всички въпроси, които касаят българският национален интерес. И го е доказвал нееднократно на европейско ниво. Такива са членството ни в Шенген, членството ни в еврозоната, изобщо участието ни като пълноправен, интегриран член в ядрото на ЕС, а не в периферията. Президентът на ПЕС заяви, че близки позиции имат и по пакета „Мобилност II”, касаеш българския транспорт. „И по всички неща, които съм показал в миналия ЕП, че сме работили добре с колегите и от ВМРО, и от ДПС, и от ГЕРБ, когато опре до българския национален интерес. И по въпроса за Западните Балкани и тяхната интеграция в ЕС, това също е от български национален интерес. По отношение защита на българите в чужбина. Мога да изреждам още много неща. Това, обаче, не променя нашите различия за това как се управлява днес България, защото все повече е една тенденция цялата власт, политическа – което е нормално, когато си спечелил избори – но и икономическа, обществена да се концентрира в ръцете на една политическа сила. Това е една тенденция, която не е здравословна!”, категоричен беше Сергей Станишев. Той каза какво спорд него трябва да свърши БСП преди местните избори през октомври. „Първото нещо, което, според мен, трябва спешно да се направи, е да се покаже как в тази финансова криза – защото ние изпадаме след решението на парламента, новия закон за финансирането – в реална ужасна криза.Доколкото чувам, 86 човека от щата на Националния съвет е предвидено да бъдат съкратени. А, една партия, особено масова партия като БСП, функционира и като машина, това са реални хора! Второ, трябва да се ускори максимално процеса на издигане на кандидатури. И трето, да се мине към реална кампания, вече.”, категоричен бе Станишев.", "date": "2019.07.07", "title": " Станишев: Смешно е да се внушава, че съм колаборационист с Бойко Борисов"}
{"url": "https://trud.bg/%d0%bd%d0%be%d0%b2%d0%b0-%d0%b4%d0%b5%d0%bc%d0%be%d0%ba%d1%80%d0%b0%d1%86%d0%b8%d1%8f-%d0%be%d0%bf%d1%80%d0%b5%d0%b4%d0%b5%d0%bb%d0%b8-%d0%bf%d0%be%d0%b1%d0%b5%d0%b4%d0%b0%d1%82/", "text": "Гръцката партия „Нова демокрация“ приветства резултатите от първия екитпол в неделя, които показаха, че консервативната опозиция постига двуцифрена победа над сегашните управляващи леви, пише Kathimerini. Проучването показа, че Нова Демокрация ще спечели между 38% и 42%, а СИРИЗА се очаква да събере между 26,5% и 30,5%. „Ако този резултат бъде потвърден, Нова демокрация ще е постигнала една от най-големите си победи в ерата след диктатурата“, каза източник от партията за вестника. „Прогнозираният дял на Нова демокрация напомня за периода преди кризата, който показва, че гражданите искат най-накрая да оставят кризата зад гърба си и да видят завръщане на нормалното в страната“, каза източникът. „Това е историческа победа за Нова Демокрация, която се дължи изключително на Кириякос Мицотакис“, добавя източникът, като приписва резултата на стратегията на лидера за обновяване и разширяване през последните три и половина години.", "date": "2019.07.07", "title": " „Нова демокрация“ определи победата си като „рекордна“ и „историческа“"}
{"url": "https://trud.bg/%d0%b3%d0%be%d1%80%d0%b8%d0%b2%d0%b0%d1%82%d0%b0-%d0%bf%d0%be%d0%b5%d0%b2%d1%82%d0%b8%d0%bd%d1%8f%d1%85%d0%b0-%d1%81-5-%d1%81%d1%82%d0%be%d1%82%d0%b8%d0%bd%d0%ba%d0%b8-%d0%b7%d0%b0-%d0%bc%d0%b5%d1%81/", "text": "Литър дизел струва 2,28 лв. През най-динамичния месец от лятото, когато всички се запътват да почиват край морето или в планината, бензин А95 и дизел поевтиняха с 5 стотинки за месец. Това показват данните на специализирания сайт за цените на горивата – Fuelo. В момента бензинът се търгува при средна цена от 2,22 лв/л, а в началото на юни цената му е била 2,27 лв/л. При дизела намалението на цената е същото, показва платформата, като в момента у нас един литър нафта се търгува средно за 2,28 лева за литър, а в началото на юни е струвал 2,33 лв/л. По-драстично поскъпване на горивата наблюдавахме през месеците март и април, става ясно още от данните. За последните три месеца бензинът е променил цената си и е поевтинял с цели 9 стотинки, докато дизелът е мръднал само с 2 стотинки надолу. Пропан-бутанът се търгува по 0,97 лв. за литър с минимално намаление в цента за месец от 1 стотинка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.07", "title": " Горивата поевтиняха с 5 стотинки за месец\t"}
{"url": "https://trud.bg/%d0%bd%d0%be%d0%b2%d0%b0-%d0%b4%d0%b5%d0%bc%d0%be%d0%ba%d1%80%d0%b0%d1%86%d0%b8%d1%8f-%d0%b2%d0%be%d0%b4%d0%b8-%d0%bd%d0%b0-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0%d1%80%d0%bd/", "text": "Очаквана победа за десните консерватори от „Нова демокрация“ на извъндредните парламентарни избори в Гърция. Това сочат първите прогнозни резултати от екзит пол, съобщи  . В 7 часа започна изборният ден и продължи до 19 часа. Съгласно новия закон, право на вот имат и навършилите 17-годишна възраст. От 10 милиона души с право на глас, половин милион са гърците, които гласуват за първи път на парламентарни избори. Днес гръцките граждани бяха освободени от плащане на тол такси, за да пътуват до изборните секции. За първи път в страната се провеждат парламентарни избори в разгара на туристическия сезон. Заради високите температури избирателна активност има в ранните часове на деня. Натоварен е трафикът по цялата пътна мрежа на страната. Гърция е сред малкото европейски страни, в които гласуването е задължително. Освобождават се от гласуване само лица, които се намират на 700 километра разстояние от избирателната секция. Гърците в чужбина нямат право да участват в изборите. Правителството на Алексис Ципрас подаде оставка след победата на консерваторите на евровота в края на май.", "date": "2019.07.07", "title": " „Нова демокрация“ води на парламентарните избори в Гърция"}
{"url": "https://trud.bg/%d0%bd%d0%be%d0%b2%d0%b8%d1%82%d0%b5-%d0%bc%d0%b5%d1%80%d0%ba%d0%b8-%d0%bd%d0%b0-%d0%bc%d0%b2%d1%80-%d0%b4%d0%b0%d0%b4%d0%be%d1%85%d0%b0-%d1%80%d0%b5%d0%b7%d1%83%d0%bb%d1%82%d0%b0%d1%82-%d0%bb%d0%b8/", "text": "„Значи можело, видя се, че с по-добра организация и най-вече активна работа вече няма чакане с часове по границата“, това коментираха шофьорите, които през уикенда преминаваха на ГКПП-Кулата. Миналата седмица от петък до неделя беше същински ад, колона от 6 км., висене в жегите по 3 часа. Цяла седмица разни началници се оправдаваха как трафика бил много натоварен и какви ли не още неща, но след като на пункта дойде и лично вътрешния министър Младен Маринов, се състави нов план за действие,който проработи. А трафика си е същия , на Кулата в събота в двете посоки са минали около 7 хиляди коли. Но този път чакането бе не повече от 20 до 25 минути. Нещо повече от 4 сутринта до 11 часа в събота всички коли преминаха без проблем, а към обяд трафика бе нулев, което си е направо чудо невиждано. Какво стопи опашките? А новите мерки на МВР включваха изпращането на допълнителни екипи с мобилни устройства, разделяне на трафика и отделянето на автобусите на отделно място за проверка. Тя се избегна задръстването и вечната тапа на Кулата. Работи се на пет гишета вход и изход и дори в най-натоварените часове колоната от коли не стигаше повече от километър, което за този пункт е нищо. В събота организацията и работата се наблюдаваше лично от комисар Стоян Мандаджиев, директор на РД „Гранична полиция“ – Смолян, който отговаря и за Кулата. „Наблюдаваме изключително интензивен трафик, той се усили още от 4:30 сутринта. От тогава сме преминали на облекчени проверки. Бих казал, че най-голямото предизвикателство е в почивните дни – неритмичния трафик. Идват на куп изключително много автомобили, за минута-две идват по 25-30-40 автомобила, да не кажа и повече, това създава много бързо опашката. Проблем е и инфраструктурата, каза Мандаджиев. На Промахон гърците работят в намален състав, но и те се мобилизираха след договорка с нашата страна. Туристите се надяват темпото на работа да остане до септември, а да не е само показно за пред началниците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.07", "title": " Новите мерки на МВР дадоха резултат, ликвидираха опашките на Кулата и тормоза на гражданите"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%ba%d0%be%d0%b9%d1%82%d0%be-%d0%bd%d0%b5-%d1%81%d0%b5-%d0%bf%d1%80%d0%be%d0%bc%d0%b5%d0%bd%d1%8f-%d0%b2%d1%80%d0%b5%d0%bc%d0%b5%d1%82%d0%be-%d0%b3%d0%be/", "text": "„Няма да има милост за никого! Иначе партията няма да я има! Абсолютно е неправилно да се концентрира власт в един човек“, заяви пред Националното събрание на ГЕРБ премиерът и лидер на партията Бойко Борисов. „Времето се променя, който не се променя, времето го изхвърля! Гледат ни под лупа“, каза още Борисов. „Представяте ли си колко би било забавно, ако кажа, че Цветан Цветанов няма да си подаде оставката, както направиха в БСП. Искам да видите разликата между партиите, защото нашето решение е отговорното. Не беше лесно решение след толкова години съвместна работа. Животът е много динамичен. Всичко се променя и това, което се очаква от нас, е да се променяме също. Който може да се променя, който не може – времето го изхвърля. Преди 9 години беше достатъчно да кажеш, че бул. „Витоша“ ще бъде пешеходен и хората да се зарадват. Хората искат и са много по-чувствителни в момента за справедливост. Трябва ли да се стига дотам хора от Пловдив да ми се оплакват, да отстранявам кметове. Когато се концентрира власт в един човек, е неправилно“, каза премиерът. Той подчерта, че самата партия трябва да проверява сигналите за нейните членове. „Когато получаваме сигнал по Фейсбук, да го проверим за самите себе си и да знаем. И с нашия механизъм да предложим  отстраняване от партията, както направихме в Хасково. Той нямаше очи да се махне? Но ние носим отговорност за неговите действия. Защото нас ни гледат под лупа“, каза Борисов. Доказахме, че можем да строим, затова хората са търпеливи, допълни той.  „Строим усилено „Хемус“. Сега и да минете през пътя ще видите Търговище – Белокопитово до Плевен и Севлиево, включително на места се асфалтира, на други приключи чакъла за основата. Това ще бъде за Северна България до Добрич и Силистра“, уточни премиерът, като отбеляза, че се изграждат и два лота за пътя към Монтана. „Искам хората да виждат тракторите и багерите как работят. Сега август месец излизаме на Южната дъга – от „Младост“ до „Тракия“, където петък и неделя часове не можеш да минеш. Доказахме, че можем да строим и знаят, че ще стане. Тогава са търпеливи“, добави лидерът на ГЕРБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.07", "title": " Борисов: Който не се променя, времето го изхвърля! (СНИМКИ и ВИДЕО)"}
{"url": "https://trud.bg/%d1%82%d0%be%d0%bf-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%b8%d1%81%d1%82-%d1%81%d1%82%d0%b0%d0%bd%d0%b0-%d0%bf%d0%be%d0%bb%d0%b8%d1%86%d0%b0%d0%b9-%d0%bd%d0%b0-2018/", "text": "Топ криминалист от Сливен получи наградата „Полицай на 2018 година“. Отличието бе учредено преди повече от 15 години от пресцентровете на ОД на МВР и общината в Сливен. Негови носители са били изявени с професионализма си служители на МВР в Областната дирекция и четирите Районния управления. Призът за 2018 г. отиде при младши експерт Ивелин Константинов за отличната му работа и аналитичен подход, в резултат на което е било разкрито тежко криминално престъпление, свързано с обир на банкомат в Пловдив през октомври м.г. За съществения си принос в разкриването на престъплението Константинов бе награден от Главния секретар на МВР. През същата година той бе удостоен и с наградата „Полицай на месец април“ за задържането на мъж, причинил смъртта на велосипедист на пътя и избягал от местопроизшествието. За празника на МВР бяха отличени още 7 служители. „Полицай на ноември 2018“ стана ст.инспектор Ангел Радев от икономическата полиция за изземването на 200 кг тютюн без акцизен бандерол. Христо Петров от икономическата полиция в РУ-Сливен стана „Полицай на декември“ за разкриването на серия от грабежи над възрастни жени в кв.“Даме Груев“ в областния град. През януари т.г. Старши разследващият полицай Надка Атанасова от Котел разкри телефонна измама, при която 72-годишна жена дала парите и златните си накити на престъпници. Извършителите са задържани, а вещите – върнати на пострадалата. Колегата й от криминалната полиция в ОД на МВР Пламен Николчев бе отличен с приза за февруари за разкриването на една от най-големите нарколаборатории в областта, от която бяха иззети над 500 растения марихуана и голямо количество наркотично вещество. Наградата за март бе присъдена на ст.инспектор Пенко Георгиев, началник на участъка в котленското с.Ябланово. Благодарение на добрата организация, създадена от него, е бил спасен живота на мъж с прободна рана, полицаите са оказали решаваща първа птомощ на пострадалите, а извършителят е бил задържан, въпреки направения от него опит да се укрие. „Полицай на април“ стана Васил Василев от икономическата полицията в РУ-Сливен за разкрития опит за пласиране на фалшива валута в обращение и задържането на лица, които се занимават с този тип престъпления на територията на цялата страна. Колегата му Тихомир Димов от същия сектор стана „Полицай на май“ за разкриването на лица, занимаващи се с производството и разпространението на наркотици в Сливен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.07", "title": " Топ криминалист стана „Полицай на 2018“ в Сливенска област"}
{"url": "https://trud.bg/%d1%82%d1%80%d0%b8-%d0%ba%d1%80%d0%b0%d0%b2%d0%b8-%d0%b8%d0%b7%d0%bf%d0%bb%d1%83%d0%b2%d0%b0%d1%85%d0%b0-%d0%ba%d1%80%d0%b0%d0%b9-%d1%86%d0%b0%d1%80%d0%b5%d0%b2%d0%be/", "text": "Три крави са изплували на плаж край Царево. Преди това едно животно е било изхвърлено от вълните край Обзор. Екип от ветеринарни лекари веднага се е задействал и стигнал до мястото. Експертите обаче не го открили- явно морето го прибрало обратно. „Очевидци казаха, че било прасе, те са видели само части от животното, но най-вероятно е било крава. Със сигурност кравите са паднали от кораб, който или е минавал в открито море, или от пристанища на съседни на България държави, каза д-р Георги Митев, шеф на Агенцията по храните в Бургас. „Благодаря на общинските власти в Царево, че ни съдействаха и са действали абсолютно навреме и адекватно“, добави д-р Митев. Той уточни, че мястото е дезинфекцирано, животните са заровени, няма никакъв повод за безпокойство за замърсяване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.07", "title": " Три крави изплуваха край Царево\t"}
{"url": "https://trud.bg/%d0%b3%d1%80%d0%b5%d1%8a%d0%bc-%d0%ba%d0%b5%d1%80%d0%b8-%d0%bd%d0%be%d0%b2%d0%b8%d1%8f%d1%82-%d0%b8%d1%80%d0%bb%d0%b0%d0%bd%d0%b4%d1%81%d0%ba%d0%b8-%d1%85%d0%b0%d0%bb%d1%84-%d0%bd%d0%b0/", "text": "Греъм Кери е вторият ирландец в ЦСКА. На Килиън Шеридън през 2010 година не му се получи, но и попадна в тежко за клуба време. Сега Кери е изправен пред първото си чуждестранно приключение. Тръгна към големия футбол от „Селтик“, избиран е два пъти за №1 на сезона в „Плимут“. За него казват, че може да играе на всички постове в лявата зона. Кери даде ексклузивно интервю за „Труд“ преди старта на сезона.  – Беше определено лесно решение. Последните четири години играх за „Плимут Аргайл“. Много ми хареса този период в клуба. Станах близък с феновете и всички служители в клуба. Но дойде време да се прицеля в по-голямо предизвикателство. Нещо различно, което не бях правил. Никога досега не съм играл извън Острова. И ЦСКА ми даде добра опция за това.  – Красиво е. Седмица преди да подпиша контракта дойдох да видя София. Хареса ми.  – Не, не, просто да видя. Да говоря с хората в ЦСКА и да се убедя, че това е най-правилният отбор за мен.  – Видях колко голям е клубът. Разгледах шампионските сезони. Феновете са много страстни, а аз точно това търсих.  – Аз съм фен на „Ливърпул“. Така че помня, когато ЦСКА спечели с 1:0 на „Анфийлд“. Прочетох колко много големи мача е имал отборът в Европа. Дано с мен да направи поне още няколко.  – Това е футболът. Всичко може да се случи. Особено в евротурнирите. Там никога не може да се подценяват съперници. Затова и не гледам на този резултат като толкова голяма изненада.  – В последните четири години играх или типичен номер 10 или номер 7. Това са моите позиции – зад централния нападател или по лявото крило.  – За халф – да. Мисля, че за „Плимут“ имам 49 попадения в последните 4 години. Много повече са обаче асистенциите ми. Като халф работата ми е да създавам положения за нападателите. Понякога, разбира се, и аз вкарвам и се радвам.  – Да печеля трофеи. Това е причината да дойда в България. Надявам се, че отборът ни ще бъде достатъчно силен, за да го постигнем.  – Зависи от клуба – от ръководството, от треньорите. Имам договор за две години. Никой не знае какво ще се случи. Дано да остана и по-дълго.  – Играех като юноша в Ейре в няколко отбора. Накрая ме взеха в един от най-големите в страната – „Шелбърн“. Винаги мечтата ми е била обаче да отида в голяма лига. В Ейре всички футболни фенове естествено гледат най-много английския футбол. Повечето от колегите ми от националния отбор пък подписаха с английски клубове. Моето семейство винаги е подкрепяло „Селтик“. И когато един ден дойде офертата изобщо не се поколебах.  – Всичко е въпрос на финанси. Хората в Ейре са фенове на английски клубове. Най-вече на „Манчестър Юнайтед“, „Ливърпул“ и на шотландския „Селтик“. Всеки футболист мечтае да отиде във Великобритания. Но да ви кажа – ирландската лига не е чак толкова лоша. Например играх за „Хибърниънс“ шест месеца и станахме шампиони. Най-голямата разлика е във финансите и ясно, че в Англия клубовете са много по-мощни.  – Той напусна година преди аз да подпиша.  – В „Селтик“ е изключително популярен. А както виждам същото е и в България. Беше един велик капитан на „Селтик“. Стан спечели много трофеи и е безспорна легенда на клуба.  – Не, не го знаех. Вече го знам.  – Не мисля за това сега. В момента съм отдаден 100 процента на ЦСКА и ще видим какво ще се случи.  – Не съм сигурен. Дано успеем да се класираме за груповата фаза. Ако успеем, никой не знае. Важното е да тренираме добре и да си изиграем правилно картите. Да сме в най-добро физическо и психическо състояние. Със сигурност ще срещнем класни отбори и дано да ги отстраним.  – Само един – срещу „Рапид“.  – Не, не. В титулярния отбор, както и в дубъла имаше много силни футболисти. По-скоро съм разочарован, че не успях да играя повече. Не съм обиден. Явно така е трябвало да се случи. Като цяло съм доволен от моята кариера. Надявам се да продължа да се развивам. Искам да се наложа като футболист на ЦСКА.  – Като ирландец е специално за мен да бъда шампион на Ейре. Златният медал е важен не само за мен, но и за цялото ми семейство. Ценя много този успех.  – В Шотландия се играе с голяма страст. Футболистите са много твърди. Има големи и малки клубове, така е навсякъде. В Англия треньорите изискват да се играе повече футбол. Физически е малко по-различно, а също и тактически.  – Вкарах гол на „Рейнджърс“. Тогава бях ляво крило и е различна позиция от сегашната ми. Това беше един от първите ми периоди, когато „Селтик“ ме преотстъпи и ми беше много интересно. Получих това признание, което ме направи горд.  – Да, моите баба и дядо дойдоха на стадиона да ме гледат. Супер беше.  – Не, няколко пъти бях на пейката. Но атмосферата…  – Лудост. Сигурно сте гледали много пъти по телевизията, но тя не дава ясна представа. Да си на стадиона е нещо уникално.  – Да, мачът на ЦСКА срещу „Левски“. Знам, че се затварят улици, феновете правят паради. Нямам търпение да го видя лично.  – Вярно е, че мога да изпълнявам много функции вляво. Мога да играя и в средата. Благодарен съм за хубавите думи от него. Явно е видял, че мога да съм полезен на доста места по терена.  – Да, дори и ляв бек! Не обаче и централен защитник. Случи ми се дори да изиграя няколко мача като краен бранител.  – Мисля, че четири.  – „Бохемиънс“, „Сейнт Мирън“, „Плимут“ и „Хъдърсфийлд“.  – Винаги получаваш много позитиви от такъв гол. Показваш на феновете, че ставаш. Сега се надявам ЦСКА да е петият отбор, където ще вкарам в дебюта си.  – Като цяло сезонът беше много тежък за нас. Случиха се доста неща, които доведоха до изпадането. В началото дойдоха много нови футболисти и отне време, докато започнахме да побеждаваме. Стартът на сезона въобще не беше окей. Накрая не ни достигнаха мачове, за да заличим лошите резултати от началото. Стигна се до уволнението на треньора. Ние, всички футболисти, трябва да поемем отговорност за случилото се. Не само той.  – Дори два пъти. Много бях горд. Привържениците на „Плимут“ са много страстни. Това е огромен клуб с голяма фенска база. Приеха мен и семейството ми прекрасно. Завинаги ще съм им благодарен за тези четири години.  – Беше дошло времето да опитам нещо различно. Да си дам ново предизвикателство. Определено в семейството ми смятаме решението за правилно.  – Мисля, че беше през месец май. Тогава вече бях във ваканция. Ръководството на клуба ми организира пътуване до София и след почивката дойдох на преговори.  – Да, имах няколко. Но ЦСКА беше възможност, която не можех да откажа.  – Да.  – Може и така да е заприличало. В играта обаче се чувствам съвсем различно. Да, опитвам се да подражавам стила на Роналдо. Много пъти не се е получавало, но пък нищо не ми пречи да продължавам да опитвам.  – Да, срещу „Рейнджърс“.  – О, не. В ЦСКА има много футболисти с отлична техника. Те могат да изпълняват. Аз трябва да заслужа това право.  – В цялата ми кариера ли? Не съм сигурен, не съм ги броил. Може и да са двуцифрено число, а може и не.  – Труден въпрос. Много си харесвам този срещу „Рейнджърс“. Понеже беше и в дебюта ми. Имам и няколко за „Плимут“ в дербита. Трудно ми е да избера.  – Килиън Шеридън. Играхме заедно в младежкия национален отбор на Ейре. Познавам го много добре.  – Вярно е. Играхме няколко мача заедно, също и в „Селтик“. Килиън ми е близък.  – Всъщност не успяхме. На първо място аз трябваше сам да взема решението. Когато дойдох в София, разбрах, че това ще е правилното. Не ми трябваше да се съветвам с някого.  – Мисля, че в Австралия. Може би в „Уелингтън“, но не съм сигурен. Когато го проверих за последно, беше в Австралия.  – Надявам се. Предстоят ни много големи мачове тази година и дано да покажа, че мога да играя на високо ниво. И тогава, кой знае, може да получа покана и за националния отбор.  – Не, не се сещам и не съм бил на стадиона.  – Където и да отидеш по света, виждаш ирландци. Има и… ирландски пъбове също. Отиде ли Ейре да играе някъде нашите фенове, винаги са с отбора. Няма значение дали разстоянието е на половин час или на десет часа. Подкрепят безрезервно и хората затова ги харесват. Винаги са огромно зелено море.  – Обичат да купонясват, но никога не преминават позволената линия. Много са приятелски настроени, шумни, обичат да гледат футбол и да си прекарват добре. Навсякъде по света има брилянтни запалянковци, но нашите са най-много на брой. Не можете да назовете някъде да са правили проблеми.  – Не много. Гледал съм доста Стилиян Петров и Димитър Бербатов. Сега ще имам време да се уча на българския футбол и се надявам да го направя бързо.  – Никога.  – Бях на почивка. Гледах го в един бар. Не стана голям мач, но за стандарта на финал в Шампионската лига беше окей. Единственото, което има значение, е резултатът. Сега „Ливърпул“ е шампион на Европа.  – Дано! Първо трябва да се класираме за Шампионската лига. Никога не можеш да знаеш какво те очаква.  – Не, не съм бил.  – И това не го знаех. Много добре.  – След края на лагера в Австрия. Чакам с нетърпение жена ми с двете деца.  . Момче и момиче.  – Още е малък. Дъщеря ми обаче много обича футбола.  – Може би, не знам. Трябва да вземе футбола на сериозно. Тогава ще решаваме какво ще прави.", "date": "2019.07.07", "title": " Греъм Кери, новият ирландски халф на „червените“, ексклузивно пред „Труд“:  Гледах как ЦСКА бие „Ливърпул“"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%b3%d0%bb%d0%b0%d0%b2%d0%bd%d0%b8%d1%8f/", "text": "В 12,45 часа е възстановено движението по главния път София-Варна, в района на прохода Боаза край Търговище. Пътят е отворен след събиране на разпиляната пшеница от влекач, който   сутринта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.07", "title": " Възстановено е движението по главния път София-Варна, в района на прохода Боаза край Търговище"}
{"url": "https://trud.bg/%d0%b3%d0%b5%d1%80%d0%b1-%d0%bf%d1%80%d0%be%d0%bc%d0%b5%d0%bd%d1%8f-%d1%80%d0%b0%d0%b7%d0%bc%d0%b5%d1%80%d0%b0-%d0%bd%d0%b0-%d1%87%d0%bb%d0%b5%d0%bd%d1%81%d0%ba%d0%b8%d1%8f-%d1%81%d0%b8-%d0%b2%d0%bd/", "text": "По време на Националното събрание на ГЕРБ премиерът Бойко Борисов заяви, че очаква до дни Изпълнителната комисия на партията да промени размера на членския внос, предвид намалената на 1 лев за глас субсидия за партиите. Идеята е вноската да се запази за учащите и пенсионираните членове на ГЕРБ, а за останалите да стане по-висока. „Всички, които взимат длъжности благодарение на това, че са били в листите на ГЕРБ и са спечелили изборите, да дадат и своя дан за администрацията“, подчерта премиерът. Нов орган бъде помощен орган към Изпълнителната комисия, който при нужда ще извършва проверки и ще предлага наказания. Премиерът Борисов призова членовете на комисията да бъдат чисти и морални хора. По думите му има предложения за това размерът на членския внос да бъде различен за отделните членове, като който е на по-висок пост, да плаща повече, а за пенсионери и студенти да няма увеличение. Настоящата такса е 2 лв. годишно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.07", "title": " ГЕРБ променя размера на членския си внос"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%bd%d0%b0%d0%bf%d1%80%d0%b0%d0%b2%d0%b8%d0%bc-%d1%80%d0%b0%d0%b4%d0%b8%d0%ba%d0%b0%d0%bb%d0%bd%d0%b8/", "text": "„ГЕРБ ще направи радикални промени в районите където губи“, категоричен бе премиерът Бойко Борисов относно предстоящите местни избори. „Предстоят кметски избори. С Етичната и Изпълнителната комисии ще ви оказваме помощ. Някъде ще направим промени, но ще оставя на събранията да ви предлагат. На срещи с обществеността ще чуем какво мисли тя за кметовете и общинските ни съветници. Думата справедливост е ключова и искаме да видим дали не сме се самозабравили“, каза премиерът по време на Националното събрание на ГЕРБ. „Има успели хора, които искат да участват в партийния живот, но местният феодал вижда в тях конкуренция. А ние трябва да се подготвим за непрекъснато обновяване в следващите години. Не казвам, че трябва да изгоним хората с потенциал, но във всички случаи трябва да направим радикални промени там, където губим“, каза Борисов. Той даде пример със ситуацията в Плевен. „В Плевен, само защото няколко човека там са се възприели като тартори, ние не само нямаме успех, а там ни се смеят, и то при толкова направени от нас неща за града. Там трябва да се реже из основи“, категоричен бе премиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.07", "title": " Борисов: Трябва да направим радикални промени там, където губим\t"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%bd%d0%be%d0%b2%d0%b0-%d0%bf%d1%8a%d1%82%d0%bd%d0%b0-%d0%b2%d1%80%d1%8a%d0%b7%d0%ba%d0%b0-%d0%bc%d0%b5%d0%b6%d0%b4%d1%83-%d0%b4%d0%b2%d0%b0-%d0%ba%d0%b2%d0%b0/", "text": "До края на лятото се очаква да приключи изграждането на пътния участък от кръговото при областната болница до кварталите „Бузлуджа” и „Зона Б” във Велико Търново. Това стана ясно след среща на зам.-кметът проф. Георги Камарашев с изпълнителите от „Пътни строежи”. Пускането на обекта се е забавил заради административни пречки. Улицата е с широчина 14 метра и дълга близо 900 метра, има нови тротоари, монтирано е уличното осветление, а на над 13 000 кв. метра е положеният асфалт. Отводняването на главния път е допълнително подсилено с повече шахти. Новата връзка позволява бърз достъп до пътен възел „Качица“, ул. „Магистрална“ и бул. „Никола Габровски“ и ще подобри подобри транспортното обслужване на над 25 000 жители на старата столица. „Близо 30 години е задържан този проект. Промените на терена са големи. Затова може да се изчака още четири седмици, докато го пуснем”, поясни зам.-кметът проф. Георги Камарашев. За реализацията на инфраструктурния проект на местната администрация бе осигурено финансиране от републиканския бюджет, в резултат на проведени разговори и срещи на кмета Даниел Панов с представители на изпълнителната власт. Заданието струва 1,8 млн. лева. Заради допълнителните дейности по него ще се наложи дофинансиране. Парите ще дойдат от общинския бюджет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.07", "title": " Пускат нова пътна връзка между два квартала в Търново\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b0%d0%b7-%d1%81%d1%8a%d0%bc-%d0%bb%d0%be%d1%8f%d0%bb%d0%b5%d0%bd-%d1%87%d0%be%d0%b2%d0%b5%d0%ba-%d0%b8-%d0%b2/", "text": "Аз съм лоялен човек и винаги ценя хората, с които съм работил. Това каза пред журналисти Цветан Цветанов след Националното събрание на ГЕРБ. Цветанов благодари на медиите, че в по-голямата си част отразяват обективно събитията. Попитан дали в последния месец е провеждал разговори с премиера Борисов, той каза: „Да, чували сме се. Няма нищо неизяснени. Има просто заявление, което аз съм си депозирал и трябваше да се насрочи Национално събрание, за да може да се гласуват всички оставки – както моята, така и на г-жа Бъчварова. Да се направят всички промени в Устава, в организационната част, в която няма да участвам, няма да отговарям за предизборните щабове и няма да участвам в тях. Мисля, че когато отминат съответните избори, може да се сравнява“, посочи той. На въпрос дали е бил „сготвен“, той отговори: „Дайте да не си говорим за сготвен или не. Важното е, че всичко мина доста по-цивилизовано, отколкото някои са очаквали и трябва да ви кажа, че аз съм лоялен човек и винаги ценя хората, с които съм работил. Тук в залата имам много приятели и им благодаря за всичко, което са направили.“ Работя за създаване на център с евроатлантическа дейност на тема сигурност, заяви Цветанов. Попитан как ще работи за ГЕРБ като редови член на партията, той каза: Аз вече работя от 17-ти, но не в ГЕРБ и не за ГЕРБ. За ГЕРБ може да работи всеки един член и симпатизант, и всеки един, който иска да гласува“. На въпрос дали има интерес към НПО сектора, той отговори: „Точно така, аз съм в процедура, работя с достатъчно добри юристи, за да подготвим създаването на един център за евроатлантическа дейност с анализи и прогнози по темата за сигурността“, уточни той. „Плановете са ми да бъда по-често със семейството ми, защото през тези години отсъствах много“, каза още Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.07", "title": " Цветан Цветанов: Аз съм лоялен човек и винаги ценя хората, с които съм работил"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d1%81-%d0%bd%d0%b0%d1%80%d0%ba%d0%be%d1%82%d0%b8%d1%86%d0%b8-%d0%bf%d1%80%d0%b8-%d0%be%d0%bf%d0%b5%d1%80%d0%b0/", "text": "Трима мъже са задържани за притежание на наркотици при полицейска операция в Разград, която е проведена в събота. Групата е дебната от полиция и спипана по пътя в землището на село Пороище. БМВ с варненска регистрация е спряно към 15 часа. Според преминаващи по пътя, колата била със спукани гуми, което навеждало на мисълта, че е имало преследване или са били поставени шипове. Зад волана бил 40-годишен мъж от град Лозница. В негов спътник, на 41 години от град Разград, били намерени 60 грама суха растителна маса, която при тестване реагирала на метамфетамин. При последвало претърсване на адрес в ж.к. „Орел“ били намерени още 5,5 грама растителна маса, реагираща на метамфетамин и 6,2 грама канабис. На друг адрес в град Разград, обитаван от 31-годишен мъж от автомобила, са били открити 30,70 грама от т.нар. „чай“ и 0,12 грама амфетамин. Намерени и иззети са били още газов пистолет, три броя електронни везни и сумата от 8 250 лв. Тримата мъже са били задържани в Районното управление в Разград. Предполага се, че се касае за група, занимаваща се с разпространение на наркотици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.07", "title": " Трима задържани с наркотици при операция в Разград"}
{"url": "https://trud.bg/%d0%b0%d0%ba%d0%b0%d0%b4-%d0%bb%d0%b5%d0%be%d0%bd%d0%b8%d0%b4-%d0%b0%d0%bd%d0%b4%d1%80%d0%b5%d0%b5%d0%b2%d0%b8%d1%87-%d0%b8%d0%bb%d0%b8%d0%bd-%d0%b2-%d0%b5%d0%b4%d0%bd%d0%be-%d0%bd%d0%b5%d0%bf%d1%83/", "text": "Гласността беше още в зародиш и хората не знаеха истинския лик на трагедията Необходима е система за обективна информация на населението при евентуална авария, колкото и малка да е тя Не бихме могли да предскажем, че трагедията ще доведе до такъв тотален психологически стрес сред населението При съответно желание пророчество за тази страшна катастрофа може да се намери в Светото писание. Ако името Чернобил се изведе от горчивото черно биле пелин, отпада всяко съмнение. В откровението на Йоан третият ангел възвестява падането на звезда: “И името на звездата е Пелин; и трета част от водите станаха пелин; и много от хората умряха от водите, защото водите станаха горчиви.” Апокалипсисът започна! Това интервю е взето в началото на промените, през 1990-1991 година. По това време Минчо Тунев е кореспондент в Москва. Чувствал се е горд, че е първият чуждестранен журналист, добрал се до акад. Леонид Илин, който е вицепрезидент на Академията на медицинските науки на СССР. В България никой обаче не проявява интерес към текста. Сега, почти 30 години по-късно, го публикуваме в “Труд” със съкращения. Академик Илин днес е на 91 години. – Леонид Андреевич, при предишния ни разговор завършихме на оптимистична нота – казахте ми, че българите нямат основания да се страхуват за здравето си след аварията в Чернобил… – Ще повторя това, което казах тогава: След Чернобилската авария радиационният фон на Балканите бе по-висок от Западна и Средна Европа. Но! От това съвсем не следват опасения за здравето на хората, живеещи в този регион. През 1987 година във всички европейски страни бяха направени изследвания от независими специалисти по най-съвременните съществуващи методи и данните от тези изследвания никога не са били секретни. Те бяха публикувани от ООН на всички достъпни езици. Уважавам показаните ми от вас вестници, но България никъде не е на първо място. (Тук акад. Илин показва на автора документ за посещение на експерти от Световната здравна организация в СССР през юни 1989 година). Изводите от доклада са изненадващи. Експертите смятат, че именно дозовите предели, а не равнището на замърсяване на местността с радиоактивни вещества са съответните лимити. Експертите са заели гледна точка, че ако ги помолят да определят равнището на пожизнена доза, биха избрали значения в диапазона два-три пъти по-високи от 35 бера. Освен това учените, които са недостатъчно компетентни в радиационните ефекти, отнасят някои отклонения към резултатите от радиационното въздействие. Тези изменения не могат да бъдат предизвикани от радиационно въздействие, особено когато е неизвестно съществуващото спонтанно равнище, и много от тях се обясняват с психологически фактори и стресове. Съотнасянето на тези ефекти с действието на радиацията не само увеличават психологическия натиск върху населението, но предизвикват допълнителен стрес и създават съответни проблеми за здравето, но също намаляват доверието на специалистите в областта на радиационната безопасност…” – Акад. Илин, какво изпитахте след като научихте за аварията в Чернобил?  – Аз и моите колеги узнахме за аварията още сутринта на 26-и април 1986 г., този страшен ден, който преобърна психологията и стана важен фактор въобще в развитието на човечеството. Тогава гласността беше още в зародиш и хората не знаеха истинския лик на трагедията. При нас в института посрещнахме първите 115 души и това бяха хора, които вече бяха убити, но не знаеха това и очакваха помощ. По състоянието им можех да разбера какви са мащабите на катастрофата и това беше моето първо потресение. След това летях с хеликоптер над разрушения реактор и за първи път в живота си надникнах в гърлото на вулкана, видях заревото и оголената светая светих на реактора – активната зона, която беше като догаряща камина. Ние, специалистите прекрасно разбирахме какво изхвърля този огън. Това беше другото потресение, защото беше ясно, че последствията могат да бъдат катастрофални. Усещането за обреченост при такива катастрофи ме наведе на мисълта, че са необходими неимоверни усилия. – Вие казахте, че в първия ден сте получили този минимум информация, който според тогавашните мерки за гласност е бил възможен. Как оценявате досегашната система за засекретяване, касаеща радиацията и радиоактивността и какво е положението сега? – В началото ние нямахме достатъчно данни, за да очертаем мащабите на катастрофата. Първо, защото местното началство не разполагаше с информация, то си представяше сериозността на станалото в по-малки размери (и се опитваше така да го представя). Работеше старата система не само на безотговорност, но и страх да се взимат решения. Що се отнася до секретността – нас ни обвиняват, че медицината не разполага и не предоставя информация. Дълги години съществуваше установена не от нас, от учените, система на секретност. И тъй като държавата ни е тоталитарна, никой нямаше право да приема решения и да излиза извън установените регламенти. Да се говори, че медиците са установили секретността, е меко казано, некоректно. Въпросите, касаещи Чернобил, не трябва да имат никакви секрети в рамките на свързаните със защитата на хората проблеми. Да се засекретяват такива данни е напълно безсмислено, защото те могат да бъдат ретроспективно възстановени на базата на спътниковите измервания, оценката на ретроспективните дозови натоварвания на населението. Науката е единна и никакви чудеса няма. Но има редица проблеми, които трябва да се обсъждат спокойно, тъй като в целия свят съществуват регламенти. Едно обстоятелство е пряко свързано с това, което ме запитахте. Огромна е вината на учените, работещи в тази област, че всичко, свързано с атомната енергетика, особено с атомната промишленост, бе оградено със система от страшни табу. Дълги години нашите средства за масова информация надигаха вой, че в Америка се провеждат учения с микроевакуации. А там хората се готвеха не за война, а за защита на населението. На Запад, даже и в Япония, хората се отнасят с по-голямо разбиране към ядрените програми на своите страни. Те повече вярват на своите учени, технолози, които имат възможност да разкажат за технологиите, които развиват. – Леонид Андреевич, в последно време много журналисти и обществени дейци, особено в Белорусия, нападат медицината. Защо стана така, след като медиците не са виновни за катастрофата в Чернобил?  – Ролята на медицината в тази ситуация се нуждае вбъдеще от обективно описание. Мога съвършено еднозначно да кажа, че в голямото си болшинство медиците, лекарите направиха всичко, зависещо от тях. Но ситуацията трябва да се отдели от контекста на събитията, възникнали не от днес. Те бяха запрограмирани в социалната ни система за многото години от нейното съществуване. Сега е леко да се критикува, че това или онова не е било както трябва. Но това беше огромен труд, когато трябваше да се измерят стотици хиляди хора, да се получи обективна информация за тях и да се дадат точни прогнози. Възникваха чисто технически проблеми, нерешими при нашата бедност. Но мисля си, подобна щеше да е ситуацията и на Запад. Просто там техническото осигуряване щеше да е по-добро.Учените и специалистите, разбиращи нашата сложна специфика, са единици. Когато на този фон възниква недобросъвестна информация, у хората настъпва огромна негативна реакция. Първите ни оценки бяха потвърдени от практиката и от много крупни западни учени. Ние знаехме, че главен фактор за безпокойство е възможното поражение на щитовидната жлеза на децата. Такива деца у нас са около милион и половина. Но имахме ли право да обявим, че всички те ще заболеят от рак? Дадохме точни рекомендации какво трябва да се прави, но много не бяха изпълнени от местните ръководства. А после започнаха да ни обвиняват. Задачата ни беше да осигурим обективна информация по факторите на радиационното въздействие. Но ние никога не бихме могли да предскажем, че трагедията ще доведе до такъв тотален психологически стрес сред населението, започвайки от журналистите и свършвайки с ръководителите на републиките. – Един непрофесионален от ваша гледна точка въпрос. Все пак – какво донесе Чернобилската трагедия на света?  – Сериозен въпрос. От всички катаклизми в човешката история, а тя е пет и половина хилядолетия, Чернобилската трагедия изигра съвършено удивителна роля, за да разбере човечеството реалната опасност от възможно унищожение. Чернобил даде възможност за нова оценка на въздействащите фактори върху човешката популация. Ние сега разполагаме с материали за фундаментални изследвания и те трябва да станат общочовешко достояние. Години наред японците чрез своя горчив опит се занимават с биологическото въздействие. Доказано е, че за изминалите 45 години там не са забелязани генетически изменения. Чернобил беше допълнителна провокация за консолидиране на учените… – Естествено е моят интерес да се концентрира в малкия регион, наречен България… – Не за да ви успокоявам, защото наистина е така, ще кажа, че тази трагедия, слава Богу, отмина България. А що се отнася до оценката на по-далечните резултати, например спонтанно увеличаване на заболяванията от рак, според западни колеги такава възможност е една хилядна от процента. Статистическата възможност за повишаване на изражданията също е нищожна, а що се отнася до генетическите последствия, вече ви казах, че в Япония няма нито един такъв случай. Много малко хора знаят, например, че японските хибакуши (хората, влезли официално в регистъра на пострадалите в Хирошима и Нагасаки) сега живеят 2,2 години по-дълго от другите японци. Разбира се, това не е резултат от радиацията, а от доброто здравно обслужване и другите грижи. – Според черния хумор при атомен взрив намяташ бял чаршаф и… бавно към гробищата. За да няма паника. Наистина, невежи сме в тази област, какво трябва непременно да се знае?  – Светът се отърсва от опасността от ядрен конфликт. Но катастрофите не са изключени. Преди всичко е необходима система за обективна информация на населението при евентуална авария, колкото и малка да е тя. При възникване на такава ситуация първото изискване е херметизация на помещението, приемане на таблетки калциев йодит и въздържане от местни продукти. Това най-накратко. В цял свят се разисква дали таблетките да бъдат раздавани предварително на живеещите около атомните централи. Изводът е, че това може да предизвика колосален психологически стрес. Както и неточната информация – била тя преди или след евентуалната авария… Нашият гост  Леонид Андреевич Илин е академик, вице-президент е на Академията на медицинските науки на СССР, директор на Института по биофизика на АН на СССР. Завършва медицина и през 1955 година като военен лекар в Черноморския флот оглавява лаборатория за радиационна хигиена, а от 1968 година е директор на Института по биофизика. Бил е представител на СССР в Научния комитет по действие на атомната радиация при ООН. Един от водещите специалисти по защита на човешкия организъм от ядрените излъчвания, изобретател и автор на редица препарати, които се използват за лечение на хората след Чернобилската авария през 1986 година.", "date": "2019.07.07", "title": " Акад. Леонид Андреевич Илин в едно непубликувано интервю от 1990 година: Черно биле за страх и съвест след аварията в Чернобил"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d0%ba%d0%b0-%d0%b5-%d0%bd%d0%be%d1%81%d0%b8%d1%82%d0%b5%d0%bb%d0%ba%d0%b0-%d0%bd%d0%b0-%d0%bf%d1%80%d0%b8%d0%b7%d0%b0-%d1%86%d0%b0%d1%80%d0%b8%d1%86%d0%b0/", "text": "Варненката Анна Келман е носителка на големия приз „Царица Маргарита 2019“ в 27-мото издание на международния турнир по художествена гимнастика във Варна. 16-годишната грация от клуб „Чар – ДКС“ с личен треньор Дарина Кирякова спечели многобоя при жените на ФИГ (Международната федерация по гимнастика), след като изигра силно композициите си с бухалки, лента, обръч и топка и оглави класирането. Среброто и бронза в многобоя извоюваха румънката Дениса Стоян и Йелизавета Лузан от Азербайджан. Много интересна и оспорвана бе надпреварата при девойките старша възраст в турнира на ФИГ, тъй като за тях „Царица Маргарита“ бе последна проверка преди първото световно младежко първенство в Москва от 19 до 21 юли. Състезанието във Варна е по същия формат като в руската столица, а зрителите в зала „Конгресна“ на Двореца на културата и спорта във Варна аплодираха българските момичета, които заеха второ място. Първи са момичетата от Израел, а бронза взеха германките. Тук се състезаваха 36 момичета от 16 държави. Царица Маргарита, която е патрон на международния турнир по художествена гимнастика във Варна, връчи наградите на най-добрите в зала „Конгресна“ в Двореца на културата и спорта. Съпругата на цар Симеон Сакскобургготски отличи със златото носителката на големия приз Анна Келман и българския ансамбъл девойки, който спечели многобоя в турнира на ФИГ. В церемонията по награждаване се включиха още Анелия Атанасова, създател и организатор на турнира, и първата световна шампионка на Варна по художествена гимнастика Деспа Кателиева.", "date": "2019.07.07", "title": " Варненка е носителка на приза „Царица Маргарита 2019”"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d1%82%d1%80%d0%b8%d0%bc%d0%b0-%d0%bc%d0%bb%d0%b0%d0%b4%d0%b5%d0%b6%d0%b8-%d0%b8%d0%b7%d0%b1%d1%8f%d0%b3%d0%b0%d0%bb%d0%b8-%d0%be%d1%82-%d0%bf%d0%be/", "text": "Трима лишени от свобода младежи са избягали от поправителния дом във Враца, съобщи БНР. Отсъствието им е установено при проверка тази сутрин. В ход е операция по издирването им. Единственият у нас поправителен дом за младежи миналата година беше преместен от Бойчиновци в нова сграда, която се намира в близост до Врачанския затвор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.07", "title": " Издирват трима младежи, избягали от поправителния дом във Враца"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bc%d0%be%d1%8f%d1%82-%d0%bf%d1%80%d0%b8%d1%8f%d1%82%d0%b5%d0%bb-%d0%b8%d0%b2%d0%b8%d1%86%d0%b0/", "text": "На Балканите оста винаги е била Атина-Белград, София промени това и затова моят приятел Ивица реагира така – яд ги е малко. Това каза премиерът Бойко Борисов по време на Национално събрание на партия ГЕРБ. Борисов заяви, че по време на своето европредседателство България е избрала най-трудната задача – Балканите – място на войни и раздори във всяка една сфера. „За първи път променихме осите и София влезе в тях с важна и отговорна задача“, посочи премиерът. Той отбеляза, че догодина страната ни и Северна Македония ще ръководят Берлинския процес и добави, че това е като мини европейско председателство, защото в него участват Германия, Франция, Великобритания, Италия, Австрия и са предвидени повече от 30 срещи на високо ниво. „В Триест, понеже не бяхме членове, тогавашният премиер Джентилони ме покани като личен гост да видя за какво става въпрос. И след една година ние заедно със Северна Македония – нали разбирате как отеква. България и Северна Македония заедно. Не Гърция и Северна Македония, не Сърбия и Северна Македония. Знаете ли как отеква? Затова, Кате, така реагира моят приятел Ивица – защото винаги оста е била Атина-Белград. България никога не е участвала в тези процеси, не е чувала за тях или е чувала, но нямаше как. Иначе ни е добър приятел, знаеш, но ги е яд малко. На Балканите завистта винаги е била едно доста силно изразено качество. Но ние за нашите братя сърби ще работим, ще помагаме. Неслучайно догодина октомври ще ни е готова и магистралата с Белград“, коментира Борисов. „Не ти дадох да подскочим или да реагираме силно не за друго, а защото разбирам сърбите колко ги боли за Косово. Разбирам ги, обичам ги, трудно им е. Но в същото време така или иначе, ако не се разберат с Косово, няма перспектива за целия регион, не само за тях. Колкото и да е болезнено, там трябва да се вземе окончателно решение. Това е като камъчето в обувката – не го ли извадим, не мине ли, колкото и да си говорим за инфраструктура, дигитална свързаност – няма как“, допълни министър-председателят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.07", "title": " Премиерът Борисов: Моят приятел Ивица реагира така, защото оста винаги е била Атина-Белград"}
{"url": "https://trud.bg/%d0%bc%d1%8a%d0%b6-%d0%bf%d1%80%d0%b5%d0%b1%d0%b8%d0%bb-%d0%b8-%d0%b7%d0%b0%d0%bf%d0%bb%d0%b0%d1%88%d0%b8%d0%bb-%d0%b6%d0%b5%d0%bd%d0%b0-%d1%81-%d1%83%d0%b1%d0%b8%d0%b9%d1%81%d1%82%d0%b2%d0%be/", "text": "Въззивно дело ще гледа Окръжен съд Велико Търново идната седмица по жалба на подсъдим за побой и закана за убийство. С присъда от 7 март тази година Районен съд – Горна Оряховица признал подсъдимия Велизар Д. А. от Стражица за виновен, в това, че на 28 юни 2017 г. нанесъл побой на Р. М. Потърпевшата е от Стражица, която била заплашена с убийство. Районен съд – Горна Оряховица осъдил подсъдимия на 2 години условно с изпитателен срок от 3 години. Делото в Окръжен съд – Велико Търново е образувано на основание въззивна жалба от подсъдимия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.07", "title": " Мъж, пребил и заплашил жена с убийство, жали условна присъда\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%8f%d1%82-%d0%b5%d1%82%d0%b0%d0%bf-%d0%bd%d0%b0-%d1%81%d0%b0%d0%bc%d0%be%d0%bb%d0%b5%d1%82%d0%bd%d0%be/", "text": "От утре, 8 юли 2019 г., започва последният етап на самолетно заснемане за изготвяне на нова цифрова ортофотокарта (ЦОФК) на цялата страна. При благоприятни климатични условия, заснемането за 2019 г. трябва да приключи до края на месец юли, съобщиха от земеделското министерство. To ще обхване изцяло или частично областите Видин, Монтана, Враца, Плевен, Велико Търново, Русе, Търговище, Шумен, Разград, Силистра, Добрич и Варна, както и пограничните с Република Сърбия райони в областите София и Перник. Заснемането се извършва с два самолета, оборудвани с високотехнологични цифрови камери, осигуряващи необходимото качество на получената карта. Обновяването на ЦОФК започна през 2016 г. и се осъществява в рамките на период от четири години, като ежегодно се заснема по около една четвърт от територията. До момента самолетно заснемане е извършено над 16 области от страната. Данните от картата се използват в Системата за идентификация на земеделските парцели (СЕЗП), която е основна подсистема на Интегрираната система за администриране и контрол (ИСАК). Именно поради тази причина, те трябва да са максимално актуални и достоверни, тъй като се използват при изчисляване на директните плащания на земеделските стопани.", "date": "2019.07.07", "title": " Започва последният етап на самолетно заснемане за новата цифрова ортофотокарта"}
{"url": "https://trud.bg/%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%be-%d0%b3%d1%80%d1%8a%d1%86%d0%ba%d0%b0%d1%82%d0%b0-%d0%b3%d1%80%d0%b0%d0%bd%d0%b8%d1%86%d0%b0-%d0%b2%d1%81%d0%b8%d1%87%d0%ba%d0%be-%d0%b5-%d1%81/", "text": "На българо-гръцката граница  на ГКПП „Кулата“ трафикът е интензивен на изход за товарни автомобили. Няма ги опашките от леки автомобили, които изнервяха шофьорите, тръгнали на почивка в южната ни съседка, през изминалата седмица. Това информираха от Гранична полиция. На границата с турция движението остава интензивно на ГКПП „Капитан Андреево“ на изход за леки автомобили. На българо-сръбската граница на  ГКПП Калотина трафикът е интензивен на вход за леки автомобили. На българо-румънската граница трафикът е интензивен на  ГКПП „Дунав Мост-Видин“ на изход за товарни автомобили, а на  ГКПП „Дуранкулак“  и ГКПП „Кардам“ трафикът е  интензивен на вход за леки автомобили. На българо-македонската граница трафикът е нормален на всички гранични контролно-пропускателни пунктове.", "date": "2019.07.07", "title": " На българо-гръцката граница всичко е спокойно"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%bc%d0%be%d0%b4%d0%b5%d1%80%d0%bd%d0%b8%d0%b7%d0%b0%d1%86%d0%b8%d1%8f-%d0%bd%d0%b0-%d0%ba%d1%83%d0%bb%d1%82%d1%83%d1%80%d0%bd%d0%b8%d1%8f-%d0%b4%d0%be/", "text": "Започна цялостната реконструкция и модернизация на една от най-емблематичните сгради в Бургас – Културният дом на Нефтохимика на площад „Тройката“. Иновативният проект бе представен  от кмета на града Димитър Николов, зам.-кмета по култура Йорданка Ананиева и проектантския екип с ръководител арх. Десислава Стоянова. Сградата е построена през 1975 г. и оттогава не е основно ремонтирана. „НХК е емблематична културна сграда за бургазлии, заедно с драматичен театър „Адриана Будевска“, която ние изцяло ще модернизираме. Община Бургас придоби изцяло собствеността на сградата. След като станахме собственици, започнахме да работим по проекта за цялостна модернизация на този културен комплекс“, каза градоначалникът Димитър Николов. Изцяло ще се модернизира всичко без залата на Общинския съвет. В новата част, която ще бъде надстроена ще има две нови многофункционални зали. Останалите помещения ще бъдат обновени и обособени  зони според вида изкуство – изобразителни, приложни, музикални, както и зали за танци.", "date": "2019.07.07", "title": " Започна модернизация на Културния дом на НХК"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%b3%d0%b5%d1%82%d0%be%d0%b2-%d0%bb%d0%b5%d0%b3%d0%b5%d0%bd%d0%b4%d0%b0-%e2%84%961-%d0%bd%d0%b0-%d0%bf%d0%bb%d0%b5%d0%b2%d0%b5%d0%bd%d1%81%d0%ba%d0%b8%d1%8f/", "text": "Това лято Плевен празнува 100 години футбол. Тъжно е състоянието на местната гордост „Спартак“. Тъжно е и състоянието на градския стадион. Много поводи за оптимизъм няма, а само за стари истории. Затова и се обърнахме към най-големия. Пламен Гетов е живата легенда на Плевен и „Спартак“, който страда не по-малко за състоянието на футбола в града. Още не знаем датата. Искаме премиерът Бойко Борисов да е по-свободен. Ще поканим всички, които заслужават. Искам да съчетаем юбилейния мач с представянето на книгата на Христо Стоичков в Плевен. Ние, ветераните, лесно ще се съберем. Притеснено ми е. Не сме в професионалния футбол, нямаме стадион и ще играем в Ловеч. Нямаме качествени играчи и ще е много трудно. През какво ли не мина „Спартак“. И от група ни извадиха за уреден мач. В Плевен никога не е било това, което се случва в последните 10-15 години. Помощ от никъде. Развали се школата, няма деца. Всички бягат там, където са подсигурени храна, спане и такси. Нямаме терени, базата е занемарена. Едно игрище не е построено от 20 години. Нашите бизнесмени са обидени, че не ги канят. Даже се говори, че плевенска фирма е участвала в Сочи. Поканени в Москва, но не и у нас. Наскоро празнувах 60 години и имах една мечта – „Спартак“ да се е върнал в Първа лига, а не в „Б“ група. Но провалиха проекта. Имахме горе-долу добър отбор, но винаги се намери кой да пречи. Още в първата ми година имахме 20 точки, две по-малко от ЦСКА. Завършихме пети, играхме за „Интертото“. Със „Спартак“ всички отбори се съобразяваха. Може би имам два чувала със снимки вкъщи. Пейка не се вижда. Не помня да съм играл пред празен стадион! От „Спартак“ стигнах до националния отбор. В дебюта ми срещу Швейцария вкарах гол от фаул за 1:1. Преди световното първенство в Мексико през 1986 година нямахме право да пием кола и кафе заради допинг контрол. Попушвахме си цигарки, но се криехме. Не сме били свети води ненапити. Но се опитваха да се налагат да играе този или онзи. Имахме един ръководител и когато отборът се класира за следващата фаза и трябваше да получаваме премии, през нощта вече си беше заминал от Мексико. Беше решил, че ще си тръгнем и ние, и искаше да ни изпревари. Срамувал се да пътува с нас, защото на откриването трябвало да победим световния шампион Италия заради Сергей Антонов, че бил набеден. Какво общо има футболът с политиката – не знам. В хотела през нощта е пуснал факс до Мексико да спрат изплащането на премиите, да не би да си получим парите за класирането в следващата фаза. Някои, които след това почти приключихме с националния отбор, така и не си взехме парите. Бяха 4000 долара и отделно 10 000 лева на човек, което за онова време бяха страшно много пари. Но такива ни бяха премиите и се бяха разписали 80 министри и зам.-министри. Не Футболният съюз е решил да дава такива пари. Всичко беше документирано. Първо казаха „да“, а после „не“. Завиждах благородно на тези момчета за това, че много по-рано от нас излязоха в чужбина и разбраха за какво става въпрос. Ако и нас ни бяха пуснали да излезем по-рано, може би и ние щяхме да се представим по-добре. Макар че за онова време да играеш в следващата фаза на световно първенство, не беше постигано преди това. Завиждал съм им благородно, че по-рано видяха какво значи професионализъм. И ние изживяхме велики моменти. Открихме световното през 120 000 на „Ацтека“. Нещо уникално! В Плевен имаме един, който беше добър треньор в борбата. По онова време беше в Италия. Като се върна през лятото, ми каза: „Тръгваш за Италия. Догодина е световното първенство, а доколкото чета, те искат в Италия.“ Оказа се, че от Италия са запитали каква е моята цена, защото отбори са се интересували да ме вземат. И моят любим треньор казал: „Ако отиде да играе в Италия, ще дойде милионер на световното и няма да си мръдне дупето.“ И всичко се скъсали. След световното ми пропадна трансфер в „Нант“, където да играя заедно с Буручага. Идвам в София и казват, че от Плевен не ме пускат. Връщам се в Плевен и ми казват, че от София не ме пускат. И докато се разхождах 20 дни между двата града, всичко приключи. А още след световното мениджърът Рибейро ми каза, че ме искат във Франция, но първо ще ме излекуват. Казвам: „Как ще съм контузен? Играх на световно първенство, нищо ми няма.“ А той ми отговаря: „Имаш травма в коляното.“ И септември месец проф. Миню Ганчев в Плевен ми каза, че вътрешната ми връзка е скъсана. Така са ме закарали да си играя със скъсана връзка. По-късно вече отидох в Португалия след Стойчо Младенов и Ради Здравков. Те бяха трасирали пътя. Българите се котирахме там много, а след нас дойде и Балъков, който много вдигна летвата. Винаги съм играл за публиката. Като се реши мачът, трябва нещо да им покажеш, да има емоции. Никога не съм отказал автограф, винаги след мач съм се спирал сред тях. На „Армията“ играх с най-добрите млади футболисти. Точно тогава прохождаха Ицо, Любо и Емо. А в „Левски“ не бяха ставали пет години шампиони. Винаги това ме е привличало – пълен стадион, публиката полудява, подкрепят те цял мач. На „Армията“ започваха да ни ръкопляскат чак след четвъртия гол. Уважавам си ги и двата отбора. Много ми е кеф като съм по-свободен да отида да гледам дербито на живо. По телевизията не ми се гледа. С „Лудогорец“ трудно могат да се преборят. Там организацията е на топ ниво. Стига им да се пообиграят малко, да вдигнат оборотите. Като си вземат дербитата, там се печели шампионатът. Учил съм се от Петър Жеков. Сега Меси повече ми харесва от Роналдо. При Кристиано са малко повече „фантазета“, защото малко повече рита с пръстите и трябва да я намери точно, за да може да падне. А онзи с левия крак по я насочва. На мача с Косово ми идваше да счупя телевизора. Не бях гледал този отбор, когато играхме първия мач с тях. Но ми направиха силно впечатление – много тичат, много се раздават, но и много от техните хора играят в чужбина. Например имат футболист във „Вердер“. Ще се усмихна само тогава, когато се класираме там, където ни е мястото. Но за да не се случва толкова време, значи не ни е там мястото. Не дадем ли път на младите, школите в България да се подобрят, да се работи с младите – доникъде няма да стигнем.", "date": "2019.07.07", "title": " Пламен Гетов, легенда №1 на плевенския футбол, ексклузивно пред „Труд“:  Помощ от никъде не идва"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%be%d1%82%d0%b1%d0%b5%d0%bb%d1%8f%d0%b7%d0%b0-142-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d0%be%d1%81/", "text": "Велико Търново отбеляза 142 години от своето Освобождение – Старата столица отхвърля близо петвековното османско робство на 7 юли 1877 година. Венци и цветя в знак на признателност към българските опълченци и четници, както и към руските войски бяха поднесени на паметника „Майка България“, пред Военния клуб и пред монумента на генерал фелдмаршал Йосиф Гурко. Слово произнесе заместник-кметът проф. Георги Камарашев. Сред гостите бяха заместник-председателят на Общинския съвет Росен Иванов, представители на институции, организации и сдружения, на Генералното консулство на Русия, жители и гости на града и др. В словото си проф. Камарашев подчерта, че именно от Търново, още след 1393 година, българският народ тръгва по дългия път към свободата. Едно след друго следват въстания, завери и бунтове, чиято цел е една едничка – опазване на българщината, на християнските ценности, посочи заместник-кметът на Старата столица. Програмата за 142 години от Освобождението на Търново включваше също безплатна туристическа обиколка с беседа, част от която бяха музеи и паметници, свързани с историческото събитие. В 20,30 ч. на сцената на „Арт лято“ започва концерт на група „Блато – злато“ – българска фолклорна формация от САЩ. Ще бъде излъчен и аудиовизуалният спектакъл „Царевград Търнов – звук и светлина“. Програмата започва в 21,45 ч. и може да бъде наблюдавана от площад „Цар Асен I”.", "date": "2019.07.07", "title": " Велико Търново отбеляза 142 години от Освобождението"}
{"url": "https://trud.bg/%d0%ba%d0%bd%d1%8f%d0%b7-%d0%bd%d0%b8%d0%ba%d0%b8%d1%82%d0%b0-%d0%b4%d0%bc%d0%b8%d1%82%d1%80%d0%b8%d0%b5%d0%b2%d0%b8%d1%87-%d0%bb%d0%be%d0%b1%d0%b0%d0%bd%d0%be%d0%b2-%d1%80%d0%be%d1%81%d1%82%d0%be-2/", "text": "Княз Никита Дмитриевич Лобанов-Ростовски направи дарение на Светия синод – картина, изобразяваща българската делегация, начело с митрополит Климент, на посещение при министъра на външните работи на Руската империя Алексей Лобанов-Ростовски. Произведението бe връчено с участието на председателя на ПП АБВ Румен Петков, съобщиха от пресцентъра на партията. „Картината е посветена на 140 години от установяване на дипломатическите отношения между България и Русия. Отношенията между Русия и България не са били много спокойни за тези 140 години и 4 пъти отношенията са били прекъснати по разни причини. Тази картина ни показва българска делегация, която отива в Санкт Петербург да моли Русия да възстанови дипломатическите взаимоотношения и тя е приета от министъра на външните работи на Русия -една от трите и най-голямата империя на своето време. България тогава беше даже незначима точка на картата на Европа. Независимо от това, министърът на Руската империя има огромно уважение към митрополит Климент заради неговите високи духовни и интелектуални качества, освен това е бил в затвора заради проруската си ориентация. Много бих се радвал, ако тази картина напомня за уважението, което министърът на Руската империя е имал към българския духовник“, каза княз Никита Дмитриевич Лобанов-Ростовски. От страна на Светия синод картината бе приета от Мелнишкия епископ Герасим, който благодари за дарението. „Ще помним онези времена, когато политиците са имали голямо уважение към духовниците. Искрено се надяваме тези времена да се върнат и в най-новата ни история. Когато обществото по-често се вслушва в гласа на църквата, резултатите според нас са добри и по-устойчиви. Времето бързо се променя, а църквата пази в устоите си непреходни и вечни истини. Затова много често нашите братя по вяра от Русия се чувстват много добре на наша земя, защото наистина вярата ни обединява и църковнославянският език, на който служим се е запазил през годините”. Румен Петков определи картината като най-ярката илюстрация от онова време на славянството, на православието, на мотивите за най-честната в историята на света война. „Защото корените на войната са в народното настроение в Русия, което е породено именно от общото ни православие, от славянския дух. Почитта, която министърът на външните работи на Руската империя, показва към българския духовник, е еманация на това усещане за общност и вяра. Благодаря на княза за волята му да дарява на българските институции. Той е най-големият дарител на Природонаучния музей и затова беше отличен от ръководството на БАН. Той е човек, който не спира да търси и да предоставя на България исторически факти и емблеми от целия период на следосвобожденското ни развитие. Установяването на дипломатическите ни отношения и динамиката след това е един същностен момент. Не трябва да забравяме Илинденско-Преображенското въстание и отношението на тогавашна Европа към България. Единствените посланически мисии, които много ясно са заели позиции за българския характер на въстанието и за преследванията на българските граждани там са били именно руските дипломатически мисии в Солун и в Белград. Тези исторически факти са ни нужни за бъдещето. Св. Синод запазва този дух на българщината, независимо от трудностите, пред които вярата и църквата ни са били изправени в различни периоди от времето”, заяви председателят на ПП АБВ. По-късно в централата на ПП АБВ Румен Петков връчи на Княз Никита Дмитриевич Лобанов-Ростовски почетния знак по повод 140 години от установяване на дипломатическите отношения между България и Русия – специална писалка, на която са гравирани знамената на България и на Русия и с надпис „140 години дипломатически отношения“, придружена от списък на всички посланици на Русия в България и на България в Русия от установяване на политическите ни взаимоотношения до ден днешен. Неговата родина е България, но неговото отечество си остава Русия, каза Румен Петков. Князът е свързан родово с битката за Освобождение на България от турско робство. Направихме си труда да съберем всички посланици на Русия в България от Освобождението досега. Двете знамена на почетния знак са символ за обич между двата народа. „Днешният ден е символ на 140-годишни взаимоотношения“, каза княз Никита Дмитриевич Лобанов-Ростовски. В контекста на днешния ден , князът коментира, че съвременните отношения между България и Русия съвършено не отразяват реалността. Пресата в България отразява вражеско отношение към Русия. Трагедията за мен е, че няма адекватна подкрепа от Русия към българските медии. Той призова за противодействие към лъжите за историята на България.", "date": "2019.07.07", "title": " Княз Никита Дмитриевич Лобанов-Ростовски направи дарение на Светия синод\t"}
{"url": "https://trud.bg/%d0%bc%d0%be%d1%82%d0%be%d1%86%d0%b8%d0%ba%d0%bb%d0%b5%d1%82%d0%b8%d1%81%d1%82-%d0%b7%d0%b0%d0%b3%d0%b8%d0%bd%d0%b0-%d0%bd%d0%b0-%d0%bc%d1%8f%d1%81%d1%82%d0%be-%d0%bf%d1%80%d0%b8-%d0%ba%d0%b0%d1%82/", "text": "39-годишен мотоциклетист от Варна е загинал при катастрофа на главния път София-Варна на търговищка територия. Трагедията е станала към 13,30 часа в неделя в районна на местността „Момина чешма”. Автомобил „Фолксваген Шаран” от Търговище, който се движел в посока София, предприел завиване в ляво, когато насрещно идващият мотоциклет се ударил странично в предната дясна част на колата. Мотоциклетистът е загинал на място. Извършва се оглед на мястото на инцидента и се установяват причините. Колата е завивала към вилната зона. Дали не е дала сигнал или мотоциклетистът е пренебрегнал, или не видял сигналите, ще се установява тепърва. Това е втора катастрофа на главния път край Търговище в неделя. Сутринта влекач с полуремерке се преобърна и затвори прохода Боаза, блокирайки пътя за часове. По шосето имаше разпиляна пшеница, която камионът превозвал.", "date": "2019.07.07", "title": " Мотоциклетист загина на място при катастрофа край Търговище"}
{"url": "https://trud.bg/%d1%81%d0%bf%d0%be%d0%b4%d0%b5%d0%bb%d1%8f%d0%bc%d0%b5-%d1%81%d1%8a%d0%b4%d0%b1%d0%b0%d1%82%d0%b0-%d1%81%d0%b8-%d1%81-%d0%be%d1%89%d0%b5-50-%d0%b4%d1%83%d1%88%d0%b8-%d0%bd%d0%b0-%d0%bf%d0%bb%d0%b0/", "text": "Гадателите се обучават минимум 15 години Веднага след официалния край на комунизма у нас плъзнаха всякакви гледачки, баячки, енергийни медиуми и магьосници, които обещаваха какви ли не чудеса на изстрадалите по една или друга причина. И това направи мен, а и много други хора, скептични към всякакъв род гадателство. Още повече, че според православната религия това е грях. Любопитството на човека към бъдещето му обаче е заложено у нас още от древността. От шаманите, през тракийските жрици и прорицателките от Делфи, средновековната астрология и търсенето на философския камък, та до днешните магове и шарлатани, хората винаги са искали да намерят сигурност и упора в знанието за съдбата им. И то не само по родните географски ширини. От над 5000 години в Индия специално обучени гадатели, наречени Нади, четат съдбата на хората, написана върху палмови листа. Според легендата преди хилядолетия Бог Шива решил да разкрие съдбите на хората на специални свои пратеници. Те от своя страна записали божественото слово върху десетки хиляди палмови листа, изрисувани с древни символи и текст. Един от тях бил Шука Нади, чието име носят днес и обучените четци на написано. Впоследствие текстовете били преписвани отново и отново и днес в Индия има 12 библиотеки, които крият съдбите ни. Една от тях е в Бангалор. Според поверието, човек има нужда да открие своето палмово листо, което да му разкаже за мисията му на този свят и за забравените уроци от минали прераждания, в точно определен момент от живота си. И затова, за да открият вашето листо сред всички 3655 тома с по 365 палмови текста, се нуждаят от рождената ви дата.  За да стигнат до вашия текст е нужен и отпечатък от пръста ви. Дамите оставят следа с левия си палец, а господата с десния. И въпреки, че всеки отпечатък е уникален и индивидуален, според линиите на пръста ви, обучаваните минимум 15 години астролози или гадатели Нади, откриват признаци за групиране в една от общо 108 групи. Така намирането на вашето листо се стеснява до около 300-400 броя в различни свитъци измежду хиляди такива. Те се избират по абсолютно интиуитивен път от гадателя, докато той е в медиативен транс. След това ви задават въпроси от миналото и живота ви, на които трябва да отговаряте с „Да“ или „Не“. Според отговорите ви продължава търсенето, докато всички отговори на въпросите са единствено положителни. Това е и вашето листо с уроци и съдба. По него Нади разказват важните моменти от бъдещето ви. Ако искате да научите кога и как ще приключи настоящето ви пътешествие на планетата и изрично попитате за това, ще получите и конкретен отговор. Но нямате желание да знаете кога ще приключите земния си път, просто не питайте. За сметка на това можете да получите конкретни отговори на това кога ще срещнете своята половинка, понякога дори името и рождената й дата, дали ще имате деца, какво ще е тяхното жизнено поприще.  Интересно е и че палмовата библиотека е и убиец на егото. Просто заради факта, че още между 50 и 100 души на планетата живеят вашата съдба. И с тях споделяте своето палмово листо. Самият процес по четене на листото продължава средно около 3 часа. Четящите палмовите листа предават съдържанието им абсолютно точно и коректно. Понякога обаче преводът от древния към модерния език е труден заради новите професии например. Гадателят няма как да обясни, че сте IT специалист, но ще ви каже, че професията ви е свързана с комуникация и технологии.   Ще ни управляват диктатори След това планетата е във възход, срещаме се и с извънземни Според четците на палмовите листа през тази година на власт в Европа и света ще дойдат много диктатори. Изборът им ще е породен от желанието на хората да върнат значително по-спокойното, сигурно и благоденстващко минало, когато трудът им е бил оценен, не са губили работата си заради развитието на технологиите, а пропастта между богатото малцинство и бедната маса не е била толкова голяма и видима. Според предсказанията на Надите обаче трудните време сега бележат края на една епоха и настъпване на златния век на планетата, в който материалните въжделения ще отстъпят пред духовните търсения и интереси на хората. Управлението на диктактори и кризите ще продължат до 2046 година, е записано в палмовите библиотеки. През следващите две години ще има тотална трансформация на обществото. До този период хората ще са се убедили напълно, че съдбата им е в собствените им ръце и те сами трябва да се погрижат за собственото си благоденствие и това на близките си. За съжаление, според пророчествата, до 2048 година ни чакат много природни бедствия, катаклизми, болестни епидемии, бежански, икономически и енергийни кризи, въоръжени конфликти. След като този период измине постепенно ще настъпи нова златна и духовна епоха за човечеството и планетата. По това време, твърдят Надите, ще разберем и че не сме сами във Вселената и ще научим, че произходът ни всъщност е извънземен.   12 са древните библиотеки в Индия В тях е написано дори кога ще поискате да узнаете своят жизнен път Добре е първо за изслушате това, което четецът ще намери написано върху палмовото листо, а след това да му зададате въпросите за бъдещето ви, които ви вълнуват. Понякога намирането на вашето листо не става за минути. Причината е, че те са написани за точно определен период от живота ви и е нужно той да дойде. Можете да чуете най-различни истории от хора, които са чакали с дни и понякога месеци, докато открият листото им. Например развеждат се и веднага листото им се намира, въпреки че преди това е търсено със седмици, тъй като в него пише, че са се разделили с партньора си. Или пък напускат работа, запознават се с бъдещата си половинка и други на пръв поглед случайни събития, които обаче превръщат листото от древен текст в конкретната ви съдба. Друг път пък първо трябва Надите да направят ритуал за пречистване на кармата ви, за да открият вашето листо. Индийците обаче са убедени, че четенето на личното ви палмово листо ще се случи в подходящото време, за да ви даде съвети и напътствия, да ви подготви за промени във вашжия живот или просто да ви помогне да преминете в по-горния клас на духовното училище живот. Според различни информации едва между 10 и 40 на сто от листата отговарят на хора, непринадлежащи на източната култура. Така че дори научаването за съществуването на палмовите листа не е случайно. Затова и хиляди хора всяка година посещават една от 12-те библиотеки в света и говорят с Нади, за да чуят своята съдба. Организират се и пътувания от туропреатори или духовни центрове, включително и от България, които да гарантират, че ще попаднете на добре обучен Нади, а не на шарлатанин. Ако решите да отидете сам в подобна библиотека е добре да направите предварително онлайн проучване и да обмените мейли и телефонни разговори, за да сте сигурен, че търсите своето палмово листо на точното място.", "date": "2019.07.07", "title": " Споделяме съдбата си с още 50 души на планетата\t"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b2-%d1%81%d0%bb%d1%8a%d0%bd%d1%87%d0%be%d0%b3%d0%bb%d0%b5%d0%b4%d0%be%d0%b2%d0%b0-%d0%bd%d0%b8%d0%b2%d0%b0-%d0%b8%d0%b7%d0%b1%d1%8f%d0%b3%d0%b0/", "text": "Заловени са бегълците от поправителния дом към врачанския затвор, съобщи  . Веднага, след като  , че трима непълнолетни – между 15 и 17 годишни, са прескочили оградата на затвора и изчезнали в неизвестна посока, е стартирала мащабна полицейска операция по издирването им. В нея са се включили надзиратели от затвора, служители на Главна дирекция „Национална полиция“, полицаи от дирекцията във Враца и техни колеги от районното управление в Бяла Слатина. Трите момчета са били задържани в слънчогледова нива край пистата преди Бяла Слатина. Преди това обаче малките бандити откраднали такси от Враца, с което тръгнали да бягат в тази посока. На завоя преди село Баница шофьорът изпуснал управлението на колата и се обърнал в трънаците край пътя. Бегълците се измъкнали невредими и продължили пеш в посока към Бяла Слатина. Случайни хора видели трите момчета и подали сигнал на тел. 112, след което стартирали заградителни мероприятия. Катастрофирала кола все още е в храсталаците и всеки момент се очаква да пристигне криминалистичната лаборатория, която да обработи следите в нея. Районът се охранява от патрул на полицията.", "date": "2019.07.07", "title": " Заловиха в слънчогледова нива избягалите младежи от врачанския затвор"}
{"url": "https://trud.bg/%d0%b8%d0%b2%d0%b0%d0%bd-%d0%b2%d0%b0%d0%b7%d0%be%d0%b2-%d0%be%d1%81%d1%8a%d0%b6%d0%b4%d0%b0-%d0%ba%d1%83%d1%87%d0%b5-%d0%bd%d0%b0-%d1%81%d0%bc%d1%8a%d1%80%d1%82/", "text": "На 9 юли 1850 г. в Сопот е роден Иван Вазов, спечелил си още приживе прозвището „патриарх на българската литература“. Баща му Минчо Вазов, средно заможен търговец, настоява синът да наследи занаята му, но бъдещият поет отрано е увлечен от литературата. Изучава руски, френски, а по-късно – румънски и немски език, пише стихове, пребивава сред българската емиграция в Румъния, където се среща с Христо Ботев и други революционери. По време на Руско-турската война (1877-1878 г.) е писар в Свищов при губернатора Найден Геров. След Освобождението е назначен за председател на Окръжния съд в Берковица – от март 1879 до 18 септември 1880 г. За година и половина новоизпеченият юрист успява да издаде две смъртни присъди. Първата е срещу подпалвача на Чипровския манастир „Св. Иван Рилски“. Той обаче отървава въжето – хваща го амнистия. Вторият осъден на смърт „съгласно с духа на чл. 170 от Отоманский наказателен законник“ обаче е край берковската река. Това е кучето на Михал Първанов, разкъсало и тежко изпохапало ярета и агнета от чуждо стадо. Песът на Михал пазел пчелина му в село Костенци. За кошерите и кучето се грижел Георги. Вместо да варди меда от мечки, кучето се вмъкнало в стадото на Еленко и натръшкало 7 ярета и 8 агнета. Други 4 берели душа изпохапани. Покъртен от трагедията, Еленко се явява пред съда. Председателят Вазов носи бляскава униформа на Темида – черен редингот със златни еполети и лъскави копчета. На левия хълбок е препасал шпага. Поетът изслушва тъжителя и образува углавно дело №123/1880 г. срещу песа убиец. Вазов командирова подчинения си Герасим Истатиев да огледа мястото на престъплението. След инспекцията Герасим докладва пред съда: „Според изпита, който направих от околните овчари и от пчелинджията на Михал Първанов, узнах, че действително кучето на Михал Първанов, което стои на пчелина му, е изяло на Еленко Атанасов 7 ярета и 8 агнета и 4 останали още живи, но ще умрат и те понеже кучето ги е давило, и самичкий пчелинджия каза, че това куче и по-предишний ден изяло една овца.“ През 1896 г. дипломираният юрист Алеко Константинов попада на делото и задава няколко съвсем законни питания към Вазовата присъда: „Как е била връчена призовката на кучето, защо не са разпитани в качество на свидетели потърпевшите ярета, които са останали живи – може би щеше да се установи, че кучето не е действало предумишлено, сиреч с предварително изработен план, а под влияние на раздражение и в такъв случай нямаше да се накаже съгласно с духа на чл. 170, а щеше да бъде осъдено на 15-годишен затвор в окови, с лишение от граждански и политически права…“ Друга една тъжба ще стане повод за раждането на поемата „Грамада“. Един селянин от село Охрид се жалва от съселяните си, които му направили „натамия“ – струпване на Вазов е дълбоко впечатлен от тоя оригинален обичай и започва да събира сведения за него. Оказва се, че с такъв нравствен линч селяните в Берковско наказвали по турско време ония потисници и влиятелни изедници, срещу които иначе били безсилни. „Натамията“ /от „анатема“ – проклятие/ обикновено се струпвала на границата на селските землища, до самите пътища или близо до тях. Най-първо свещеник тържествено произнасял проклятието, а сетне всеки минаващ го повтарял, хвърляйки камък. Такава грамада имало в местността Столове, близо до пътя за с. Еловица. Тя била натрупана за чипровския чорбаджия и кмет Гого Мицкин, чест ортак на турците в безчинствата им. По негов донос след изтеглянето на четите на Панайот Хитов и Филип Тотю 40 чипровчани прекарали няколко месеца в берковския кауш. На връщане, за да си отмъстят, те забили кол с надпис „Проклет да е Гого Мицкин, всеки камък да хвърли и „Проклет!“ да каже, кой не каже, сам проклет да бъде!“ И тъй като тоя път бил доста оживен, грамадата бързо растяла. Така местните хора дамгосали изедника, който дочакал Освобождението презрян и отчаян. По-късно той поставил голям каменен кръст над с. Железна, та минаващите да се кръстят Бог да прости греховете му. Ала на тоя кръст никой никога не се прекръствал. Впечатлен, Вазов пише поемата „Грамада“, в която чорбаджията Цеко си докарва хорското проклятие, задето разделя дъщеря си Цена с любимия й Камен. Младите забягват в Балкана, ала той ги застига с турска потеря. Цена е дадена в турски харем, а Камен става хайдутин. Тоя сюжет поетът заимства от няколко народни песни, популярни в Берковския край. Те разказват от село Гушанци, днес Замфирово, които се залюбили напук на Дзанкиния баща, чорбаджията Христо Цекин. Веднъж право от хорото двамата забягнали в Балкана, но ги застигнала потеря, изпратена от бащата. Затворили Стефан в Берковица, но като разбрал, че женят севдата му, той избягал и я грабнал направо от сватбата. Но не им било писано да са заедно – нова потеря ги настигнала в гората и успяла да вземе момата. Омъжили я насила за един берковски вдовец, а Стефановата дружина се разраснала и взела да мъсти на изедниците. Все пак войводата не могъл да прежали Дзанка – често оставял на прозореца й или на стъпалата бяла кърпа като знак, че мисли за нея. Краят на тая драма се разиграва пред очите на самия Вазов. След Освобождението двамата влюбени почват да се срещат тайно в хана на гагаузина Витан, който поетът често посещава. Стефан продължава да скита из Балкана – няма вече за него живот долу. Скоро обаче четата му е разгромена, а той – заловен и затворен в Русе. Свидетел на Дзанкината мъка, Вазов й дава пари да се добере до затвора и се види с изгората си. Стефан свършва трагично – пронизан е с нож при сбиване на съкилийниците му конекрадци. Във Вазовата поема „Грамада“ обаче романтичната любовна история има щастлив завършек.", "date": "2019.07.07", "title": " Иван Вазов осъжда куче на смърт"}
{"url": "https://trud.bg/%d1%80%d0%b0%d0%bc%d1%83%d1%88-%d1%85%d0%b0%d1%80%d0%b0%d0%b4%d0%b8%d0%bd%d0%b0%d0%b9-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8-%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2/", "text": "Косовският премиер Рамуш Харадинай благодари на българския си колега Бойко Борисов за, както той каза, принципната позиция по отношение на Косово и правото му да бъде част от европейското семейство, съобщи  . Харадинай написа в своята страница във Фейсбук, че решението за провеждане на бъдеща среща на страните от Западните Балкани в България и Северна Македония прави Берлинския процес още по-значителен за региона. „Особено съм благодарен на българският премиер Бойко Борисов за неговата принципна позиция относно Косово и нашето право да сме част от европейското семейство. Решението България и Северна Македония да са следващите председатели на Берлинския процес го прави по-значим. Косово е важна част от този процес и смята, че започнатите сътрудничества само прибавят добавена стойност към интеграцията на района в ЕС. Взаимното признание със Сърбия в съществуващите граници би отворило за нас много възможности. Силно подкрепям визията на премира Борисов за всеобхватна Европа, която излиза извън рамките на идеите на миналия век, идеи, които причиниха трагедии и проблеми. Без участието на Западните Балкани в европейското семейство, ЕС няма да бъде завършен. Благодаря ти, Бойко!“, пише Рамуш Харадинай.", "date": "2019.07.07", "title": " Рамуш Харадинай благодари на Борисов"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d0%b0%d1%81%d0%b8%d0%bb%d0%b5%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d1%81%d1%80%d0%b5%d0%b4/", "text": "България заема едно от челните места по брой пчелни кошери, отглеждани по методите на биологичното земеделие в ЕС. Това заяви заместник-министърът на земеделието, храните и горите д-р Лозана Василева при откриване на биопазар в Бургас. “Ние сме най-големият производител на биологично розово и лавандулово масло в света”, допълни тя. Д-р Василева бе категорична, че за растежа на сектора в страната допринася и подпомагането на биопроизводството по Програмата за развитие на селските райони (ПРСР 2014 – 2020 г), съобщиха от пресцентъра на земеделското министерство. „Биопроизводителите имат голям интерес, както към мярката за „Биологично земеделие“, така и  към реализиране на проекти за инвестиции по мерките от Програмата“, каза още тя. Лозана Василева информира, че за територията на Област Бургас са сключени общо 58 договора по ПРСР за подпомагане на биологични производители, на стойност 5.7 млн. евро. На събитието своята продукция представиха повече от 20 производители. След продуктите, които гостите на пазара можеха да видят и опитат бяха: сушени домати със зехтин, пчелен мед, етерични масла, биовина, био сирена и млечни продукти, тинктура от смокини, сокове от био череши, ябълка и българска роза, както и пресни плодове, зеленчуци и други. Посетителите на пазара имаха възможност да дегустират и от специално подготвените на място миди по Бургаски от  Ути Бъчваров. Водещ на събитието бе Николай Станоев.", "date": "2019.07.07", "title": " Зам.-министър Василева: България е сред лидерите в Европа по брой биологични пчелни кошери"}
{"url": "https://trud.bg/%d0%ba%d0%be%d1%80%d0%b0%d0%b1%d0%b8-%d1%82%d0%be%d0%b2%d0%b0%d1%80%d1%8f%d1%82-%d0%b6%d0%b8%d1%82%d0%be-%d0%b7%d0%b0-%d0%b7%d0%b0%d0%bf%d0%b0%d0%b4%d0%bd%d0%b0-%d0%b5%d0%b2%d1%80%d0%be%d0%bf%d0%b0/", "text": "Българските фермери вече са напълнили магазиите на най-голямото у нас морско пристанище Варна с тазгодишната реколта, основно пшеница, както с товари от царевица и слънчоглед, стара реколта. От началото на годината до сега през терминалите на „Пристанище Варна „ЕАД са изнесени над 655 хиляди тона зърнени товари, съобщиха от пресцентъра на порта за „Труд”. Традиционно повечето от тях-близо 450 хиляди тона са обработени на пристанище Варна –Изток. В момента се товарят два кораба, които ще изнесат над 60 хиляди т пшеница предимно за страни от Западна Европа. На рейда пред морския град изчаква друг кораб, който ще натовари други 25 хил. тона. От пристанището отчитат минимален спад на износа, който се обяснява със състоянието на международните борси и с изчакване на по-добри цени. Държавното пристанище е внедрило нова технология за обработка на зърнени товари. На терминал Варна – Запад вече функционира специална машина, която осигурява пълнене на контейнери с насипни товари. За клиенти от Далечния Изток вече са изпратени над 250 тона нахут в контейнери. С новата автоматизирана машина през следващите седмици ще бъдат контейнеризирани още над 500 тона от този товар, а клиентите на порта вече проявяват сериозен интерес към машината. Изграденото съоръжение няма еквивалент в друго българско пристанище. Инвестицията възлиза на 220 хил. лева. С придобиването на съоръжението, пристанището предоставя изцяло нов вид услуга за контейнеризация на насипни товари. Системата позволява разтоварване на насипни товари от тежкотоварни автомобили и от тях в 20-футови контейнери.", "date": "2019.07.07", "title": " Кораби товарят жито за Западна Европа\t"}
{"url": "https://trud.bg/%d0%bb%d0%b5%d1%87%d0%b5%d0%bd%d0%b8%d0%b5%d1%82%d0%be-%d1%81-%d0%bf%d0%bb%d0%be%d0%b4%d0%be%d0%b2%d0%b5-%d1%82%d0%be%d0%bf%d0%b8-%d0%b1%d0%be%d0%bb%d0%b5%d1%81%d1%82%d0%b8-%d0%b8-%d0%ba%d0%b8%d0%bb/", "text": "Специално за “Труд” д-р Людмила Емилова представя своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 46 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. Ефектите от приема на плодове, чай и мед Лизет наблюдавала дълго време при своя съседка и приятелка. Българката Мариана 16 години идвала в медицинския център и се прибирала зад Океана все по-лъчезарна, тонизирана и усмихната. Лизет започнала да се интересува за подробности и разбрала, че нито едно място за лечебно гладуване в САЩ не може да съперничи на постиженията на българската лекарка. Мариана вече била посетила различни американски клиники и избрала да продължава с плодолечението при д-р Емилова. Лизет се доверила на сравненията, направени от българската є приятелка и заедно с нея дошла в медицинския център през 2015 година. Първото посещение донесло много неочаквани изненади с изцяло положителен заряд. Казва, че дотогава я измъчвала менопауза – с усещане за подутост, тежест и отпадналост. Тялото є сякаш не било нейното и напук на усилията на волята отказвало да функционира нормално. Усещането било потискащо и непреодолимо с медикаменти. Според лекарите є в САЩ нямало причина за тревога, но Лизет била сигурна, че трябва да промени нещо, за да се върне нормалният є ритъм на живот. Доверила се на интуицията и на българската лекарка и още в първите дни в медицинския център усетила благотворна промяна. Само за 14 дни на плодове, чай и мед свалила килограмите от 69 на 61 и усетила прилив на зареждаща енергия. Нямала главоболие и други оплаквания по време на програмата, редовно се включвала в спортните занимания, разходките и походите. Направила и 5 дни захранване в медицинския център по индивидуална програма от д-р Емилова и го продължила в дома си. При подробните лабораторни и инструментални изследвания, на Лизет установили полип на злъчния мехур и камъчета в бъбреците. Благодарение на стриктното прилагане на програмата, тя се разминала без усложнения, болки и мъчителни процедури. Сякаш по чудо изчезнали и дългогодишните бронхити и бронхопневмонии с прием на много антибиотици. Когато дошла отново при д-р Емилова през 2016 г., от тях имало само леко “зимно ехо”, на което плодолечението сложило край. Преди да научи от лекарката как правилно да се храни и как да осигури живот в здраве за себе си и семейството, жената ядяла много месо, сирене и тестени продукти. Опитвала се да се храни здравословно, но отклоненията били повече от постиженията. А съпругът є Марк си хапвал добре по формулата – от всичко по много. След първото идване на Лизет в България той се впечатлил от удивителните постижения на съпругата си и почти преодолял съпротивата да отидат заедно при д-р Емилова. Всичко било подготвено, билетите – купени, но при редовен медицински преглед 3 седмици преди пътуването, лекарите казали на Марк, че всичките му изследвания са в норма и че е здрав. Разколебаването било неизбежно, обаче Лизет го убедила, че ще е добре за него да отслабне и да си почине пълноценно. И за двамата било неочаквано, че в медицинския център на мъжа открили високо кръвно, високи нива на лошия холестерол, уголемен и омазнен (втора степен) черен дроб, хиперинсулинизъм (предшественик на диабет тип две), затлъстяване. Първоначално той бил шокиран, но успял да погледне на ситуацията откъм добрата є страна. Ако не бил приел настоятелния съвет на съпругата си и не предприел пътуването до България, здравето му бързо щяло да се влоши и да създаде на него и семейството безброй нежелани проблеми. Семейство Ролз е много задружно и подкрепящо се. Имат две дъщери – Стерлинг – на 27 години, и Аманда – на 25. По-малката е омъжена и със съпруга си живее в свой дом в същия град. Пренесла е там постигнатата във фамилията на родителите си изцяло нова система на хранене и мислене. Стерлинг* е преминала през дългите изпитания на “нелечими болести” и след първото си посещение при д-р Емилова през май т. г. най-после е успяла да се откъсне от коварната хватка на зловещата обреченост. За двете млади жени примерът на родителите е най-точният отговор как да се постигне полезна промяна в качеството на живот. И че това може да стане по лесен и приятен начин. Лизет и Марк останали 26 дни в медицинския център през май 2016 г., от които – 18 на гладуване. Мъжът свалил 18 кг и нямал никакви оплаквания от болести. Той е най-стриктен в програмата на д-р Емилова, разказва Лизет. Менюто им е изцяло съобразено със съветите на д-р Емилова. Любимият по-рано на Марк бял хляб напълно е забравен. Консумират се предимно плодове, зеленчуци и големи салати. Основни ястия се приготвят от разнообразни варива. Опитва различни нови комбинации и вкусове и през Океана е пренесла рецептата на медицинския център за ядкови запечени кюфтета. Ако при излизане хапнат съблазняващ десерт, на следващия ден са на плодове и чай, за да се изчистят токсините, както съветва д-р Емилова. Лизет има собствен финансов бизнес. Работи от дома си и при всяка възможност спортува. Оборудвала е фитнес зала, имат и сауна. Жената кара колело, играе йога и в последните години е стопила килограмите до 55 при ръст 165 см. Видът є е на активен спортист, а след като дъщеря є Стерлинг вече се радва на младия си живот с помощта на д-р Емилова, усмивката не слиза от лицето є. Понякога има и сълзи, но те са от радост и дълбока благодарност към българската лекарка, когато споделя преживените изпитания. От тях вече я дели цял океан.   Кюфтета от киноа и булгур (1 порция) Продукти:  2 суп. лъжици червена киноа, 30 г булгур, 10 г кромид лук, няколко стръка магданоз, по 1 щипка морска или хималайска сол, млян кимион, сладък червен пипер. Приготовление:  Към киноата и булгура в малка тенджерка се долива вода в съотношение продукти – вода 3 към 1. Вари се да поеме водата и се добавят лукът, нарязан на ситно, магданозът и подправките. Разбърква се добре и се отстранява от огъня. Като изстине, се оформят кюфтета, които се изпичат на предварително загрята на 160 градуса фурна за 20 мин. *За Стерлинг ще разкажем в следващия материал от поредицата – в броя на “Труд” на 13 юли", "date": "2019.07.07", "title": " Лечението с плодове топи болести и килограми\t"}
{"url": "https://trud.bg/%d0%bd%d0%b5%d1%82%d0%b0%d0%bd%d1%8f%d1%85%d1%83-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b8%d1%80%d0%b0%d0%bd-%d0%b4%d0%b0-%d0%be%d0%b1%d0%be%d0%b3%d0%b0%d1%82%d1%8f/", "text": "Министър-председателят на Израел Бенямин Нетаняху определи като „опасна стъпка“ решението на Иран да обогатява уран на по-високо ниво, отколкото разрешава ядреното споразумение с Техеран, предава AFP. „Тaзи мярка е изключително опасна стъпка и аз призовавам моите приятели, лидерите на Франция, Великобритания и Германия: вие подписахте това споразумение и тогава заявихте, че ако се стигне до ситуация като сегашната, ще бъдат наложени строги санкции“, заяви премиерът в началото на правителствена среща. Агенцията припомня, че Нетаняху бе един от хората, които критикуваха споразумението и призоваваше американския президент Доналд Тръмп да изтегли САЩ от него. Въпреки това, сега той иска от европейските лидери да приложат неговите постановления на фона на желанието на Израел и САЩ да притиснат Иран.", "date": "2019.07.07", "title": " Нетаняху: Решението на Иран да обогатява повече уран е опасна стъпка"}
{"url": "https://trud.bg/%d1%82%d0%b5%d1%85%d0%b5%d1%80%d0%b0%d0%bd-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%8f%d1%82-%d0%ba%d1%80%d0%b0%d0%b9-%d0%b3%d0%b8%d0%b1%d1%80%d0%b0%d0%bb%d1%82%d0%b0%d1%80-%d0%b8/", "text": "Задържаният край Гибралтар ирански танкер не е плавал за Сирия, заяви днес на пресконференция иранският заместник-министър на външните работи Абас Арагчи, съобщи БТА. Той окачестви като „морски грабеж“ действията на британската Кралска морска пехота, задържала танкера с мотива, че се е опитвал да достави на Сирия петрол в нарушение на санкциите на ЕС. Висшият дипломат обясни, че супертанкерът е с капацитет до два милиона барела и затова е трябвало да мине през Гибралтарския проток, а не по по-прекия път през Суецкия канал. „Въпреки онова, което твърди правителството на Великобритания, целта и дестинацията на този танкер не е била Сирия“, каза заместник-министърът. По думите му пристанището в Сирия, за което говори Лондон, няма капацитет да приеме такъв супертанкер. „Целта беше някъде другаде“, заяви Арагчи, без да уточни закъде всъщност е плавал танкерът. На пресконференцията, предавана по иранската телевизия, той прикани Лондон незабавно да освободи плавателния съд. В петък властите в британската задморска територия Гибралтар съобщиха, че са получили от местния върховен съд разрешение да задържат танкера за 14 дни. Също в петък командването на елитния ирански Корпус на гвардейците на ислямската революция се закани, че за отмъщение ще плени британски кораб, припомни Ройтерс.", "date": "2019.07.07", "title": " Техеран: Задържаният край Гибралтар ирански танкер не е плавал за Сирия"}
{"url": "https://trud.bg/%d0%b2%d1%83%d1%87%d0%b8%d1%87-%d0%b8%d0%bc%d0%b0%d1%85%d0%bc%d0%b5-%d0%bc%d0%b0%d0%bb%d0%ba%d0%be-%d0%bf%d1%80%d0%b5%d1%85%d0%be%d0%b4%d0%bd%d0%be-%d0%bd%d0%b5%d0%b4%d0%be%d1%80%d0%b0%d0%b7%d1%83/", "text": "Сръбският президент Александър Вучич изрази увереност, че след „искрите“, които се появиха между Сърбия и България, двете страни много бързо ще се върнат на пътя на отличните отношения и той лично ще се погрижи за това, съобщи  . Коментарът му дойде след   на външния министър Ивица Дачич по адрес на премиера Бойко Борисов и последвалата българска  . На пресконференция в Познан Бойко Борисов каза, че бъдещият върховен представител на ЕС по външната политика Жозеп Борел, чиято страна не признава Косово, трябва да защитава не националния си интерес, а интереса на целия съюз. Това изказване предизвика остра реакция на Ивица Дачич, който заяви, че позицията на ЕС не е, че Косово е независимо, и българският премиер трябва да се съобразява с това. Помолен да коментира ситуацията, Вучич припомни, че България е признала независимостта на Косово и в това е разликата между двете страни, а за всичко останало смята, че те имат добри отношения, които ще продължат да изграждат. „Смятам това за малко, преходно недоразумение“, подчерта Вучич. Той каза, че следващата седмица ще разговаря с българския президент Румен Радев и с премира Бойко Борисов. Президентът припомни, че в Сърбия живее българско малцинство, което трябва да се чувства там у дома си и „не бива да страда заради такива разногласия“. „Лично ще се постарая в най-скоро време, ако българският президент и премиер приемат това, да върнем отношенията си на нивото на отличните връзки“, каза Вучич.", "date": "2019.07.07", "title": " Вучич: Имахме малко, преходно недоразумение с България\t"}
{"url": "https://trud.bg/%d0%bf%d1%80%d0%be%d1%84-%d0%b4-%d1%80-%d0%b4%d0%be%d0%bd%d0%ba%d0%b0-%d0%b1%d0%b0%d0%b9%d0%ba%d0%be%d0%b2%d0%b0-%d0%bd%d1%8f%d0%bc%d0%b0-%d0%b2%d1%8a%d0%bb%d1%88%d0%b5%d0%b1%d0%bd%d0%b0-%d0%b4/", "text": "Всяка рязка промяна на хранителния режим е стрес за организма Киноата идва от неизвестни дестинации със съмнително качество Преди десет години аномалиите на българските бебета бяха 3 процента, сега са 7-8 Фрешовете вече се отричат, защото представляват концентрирана захарна течност Проф. д-р Донка Байкова е един от най-известните и търсени за консултации наши експерти по хранене и диететика. Специализирала е в Германия, Украйна, Унгария, Словакия. Ръководител е на Национален мониторинг на храненето на населението в България (2004). Участва в разработването на Национални препоръки за здравословно хранене населението. Ръководител на проекта “Разработване на наръчници за хранене със сборници рецепти за различни популационни групи”. Преподавател е в Медицинския университет в София. Консултира в Медицински център „Марковс“. Изготвила е индивидуални хранителни режими на не една и две български звезди. – Проф. Байкова, дойде времето за лятна отпуска и плаж. Как да свалим набързо 3-4 килограма?  – Много често задаван въпрос от жени, а напоследък и от мъже. Моделът ни на хранене на нас, българите, през студените месеци е различен от този през топлите. Хапваме повече животински храни, по-блажни ястия и трупаме свръхкилограми. Сега обаче е лято. Има изобилие от сезонни плодове и зеленчуци, нашенски, хубави. Ето защо с удоволствие бих ги включила в модела си на хранене за здраве, за подобряване на биотонуса, включително и заради самоусещането за лишаване от излишните килограми. – Колко бързо можем да отслабнем?  – Това не става от днес за утре, с магическа пръчка. Ако имаше чудодейно хапче, щяхме да го знаем, да има дадена Нобелова награда. Както няма и вълшебна диета, въпреки че съществуват хиляди. За отслабване трябва да се положат усилия минимум две седмици преди плануваната ваканция. – Какво можем да предприемем?  – Да спазваме диетичен режим. Той в никакъв случай не трябва да смущава ежедневието ни, защото всичко, което ни натоварва, го правим два дни, на третия го зарязваме по обективни причини. Количествата в никакъв случай не трябва да бъдат мерени с теглилка. Така че: избор на натурални храни, по възможност нашенски, и на минимално обработени технологично храни (казвам минимално, защото без сирене например, което е технологично обработен продукт, не става). – Дайте примерен режим на хранене през лятото.  – За да не става стрес, трябва поне 2-3 дни да подготвим тялото, като бавно и сигурно започнем да се лишаваме от джънк – боклучавите храни. Това означава да премахнем лъскавите пакетчета, уличната бърза храна – пица, дюнер, банички. Минаваме на по-натурални храни, но вече вземаме и мерки за режима. Няма да стане с безразборно похапване. Трябва да имаме закуска, обяд, вечеря, ако е възможно – и две подкрепителни малки закуски в 10 и 16 ч. Ако няма друга възможност, те могат да бъдат чаша капучино или айран, един плод или зеленчук. – Напоследък е много модерен режимът 6 часа хранене без ограничения, например от 12 до 18 ч., после 18 часа – никаква храна. Какво мислите за него?  – Със сигурност трябва да оставим храносмилателната система минимум 12 часа в покой. Ако можете да го направите 18 часа – добре, няма проблем. Но това не означава да не вечеряме. Въпросът е да не го правим с огромни количества. Моето виждане е, че свръхкилограмите идват не само от преяждането, но и от неправилния режим – цял ден нищо не хапваме, а вечерта ни пада пердето. Организмът е минал през многократно неприемане през деня на полагащ му се хранителен прием. Той е биологичен часовник и излива храносмилателни сокове в червата, когато трябва да получи закуска, обяд, вечеря и два пъти междинно. Ние трябва да бъдем отзивчиви към неговите потребности и да му подадем нещо. Тези сокове са агресивни и когато няма храна за смилане, създават гастрит и колит. Освен това, след няколко неприемания на храна, първата хапка, която подадем, организмът я насочва към резервите си, които са предимно под формата на мазнини. И така, моето виждане е първо да махнем джънка, после да минем към регулярен режим на хранене според възможностите си – вижте колко хубаво го е измислила природата – почивка 12 часа от 8 вечерта до 8 сутринта, след това трябва да изберем за себе си подходяща диетична програма. – Каква да бъде тази програма?  – Всяка рязка промяна на хранителния режим е стрес за организма. А той след всеки стрес реагира с желание за трупане на резерви. Можем да изберем програма с три дни плодове и зеленчуци (последните под форма на супи, постни манджи – задушени, печени, салати, сокове). След това започва бавно включване на човешките храни – въглехидратна закуска, например с овесени ядки, ленено, сусамово, слънчогледово, тиквено семе. На обяд – млечен продукт към зеленчуковите ястия. На вечеря – по-лека храна, пак салата със или без добавка на млечни продукти. На петия и шестия ден към тези плодово-зеленчукови храни е задължително да включим и белтък – риба, яйца, птиче или друго месо, но без видими тлъстини. Последния ден – любимите ми картофи. Колкото са по-малки картофките, толкова по-малко нишесте имат и са по-богати на витамин С. Но може да изберем вместо тях кафяв ориз, просо, булгур, леща. – А модерните сега киноа, чия?  – Виждала съм големи беди от чията. Тя е много хигроскопична – 10 пъти увеличава обема си, поемайки водата. Тя набъбва, по тази причина е нежелана от организма. Трябва да се приема в минимални количества, като хранителна добавка. Не може да е основна храна. Киноата отговаря на нашето просо, което е биологично чисто, защото просто вирее по планинските хълмове и не се нуждае от никакво торене. То е прабългарска култура. Киноата в момента идва от неизвестни дестинации със съмнително качество. Чух за стократно завишаване на съдържанието на пестициди. Освен това струва десет пъти по-скъпо от просото. Който иска, да я използва… – Имате ли и други препоръки за лятото?  – Да, можете да я наречете „Диетата на Байкова“ – през ден кисело мляко, плодове и зеленчуци – дали ще направим таратор, дали тиквички с кисело мляко, дали спаначена супа, гарнирана с кисело мляко – всичко това на обяд и на вечеря, плюс много плодове. Казах през ден. На следващия – белтъчна храна – месо, риба, яйца, млечни продукти на обяд и на вечеря, на закуска – овесени ядки или филийка с лютеница, ако не обичате зърнените закуски. Следва отново млечно-кисел ден. Четвъртият ден да е въглехидрати на обяд, а за вечеря – зеленчукови блюда, гарнирани с въглехидратна храна – картофи, ориз, боб, леща. Все пак въглехидратите са нашият енергиен източник, но те трябва да са в ограничени количества, защото след вечеря лягаме и нямаме време да ги изгорим. А всеки грам въглехидрати организмът го превръща в резервни мазнини. Всъщност с програмата на Байкова за една седмица имаме кисело-млечен ден, въглехидратен ден, пак кисело-млечен, белтъчен, отново кисело-млечен, въглехидратен, и пак белтъчен ден. Кисело-млечният ден трябва да е съчетан с много зеленчуци. Това е съвсем приложимо през лятото. – А какво да е млякото – нискомаслено или пълномаслено?  – Ако млякото е 3,6% по БДС, трябва да се изяжда на ден по-малко от една кофичка – около две терти. Ако е 2% – цяла кофичка. Аз лично, ако искам да намаля маслеността, ще го разредя с вода. – Защо не ползвате нискомаслените продукти?  – Защото знам каква е технологията – когато искат да направят нискомаслен продукт, изтеглят всички мазнини, след което започват да шприцоват, за да набавят 1,5 или 2 процента. А заедно с мазнината изтеглят и много други полезни съставки на млякото – калций, витамин В2. И остава „гола вода“… Но това е моето виждане и не искам да влизам за пореден път в конфликти с производителите. – Е, то ние не знаем всъщност какво ядем…  – И слава богу! Едно се говори на конференциите колко натурални са продуктите, друго между хората и между произвеждещите… – И за другите храни, освен млечните, се говори колко са био, безглутенови и т.н.  – Производител каза на конференция по храненето през май, че продуктите му „по БДС“ били пълни с палмово масло. Докато ме проверят след 5 години, каза, аз ще съм си натрупал моето. Казах му, че ни третира нас, потребителите, като воюващи страни – вие ни стреляте, а ние, глупаците, падаме. Но вие, казах му, стреляте и срещу себе си, защото никой не прави възпроизводството на дадена нация в рамките на едно семейство. Моето любимо внуче ще се ожени за вашето любимо внуче и ще си родят дете с проблем, казано направо – с уродство… Поколенията плащат грешките. Синът ми, проф. Марков, е специалист по пренатална диагностика, търсен за консултации в целия Европейски съюз. Когато се върна преди десет години от специализация в Белгия, аномалиите на българските бебета бяха 3 процента. Сега са 7-8 процента! – Да се върнем на диетите. Много се препоръчва алкалната…  – Алкалната е моя! Не съм откривателка на топлата вода, но когато имаше една зелева супа преди години, аз исках да я разшифровам. Стигнах до извода, че колкото е зелева, толкова е от тиквички, спаначена, доматена, толкова е зеле на фурна, манджичка, салата – защо трябва да е безвкусна рядка субстанция. Общото между всички тях е, че са богати на катиони – йони с положителна валенция. Като влязат в стомашно-чревния канал, чрез кръвообращението те обхващат всички клетки и чрез осмотичното налягане катионите на консумираните плодове и зеленчуци навлизат в клетката. Тя увеличава обема си, клетъчната стена не може да устои, променя пропускливостта си и започва обратно излаз на съдържимото на клетката към кръвообращението, в това число не само мастни капчици, но и алергени, холестерол, кръвна захар. А те не могат да виреят в кръвното русло – разграждат се и накрая се изпишкват. – Има хора със стомашно-чревни проблеми, които не могат да ядат само плодове, зеленчуци и семена. Тях какво ще ги посъветвате?  – За да не задълбочаваме проблема, който съществува, трябва фибрите или целулозата, които не усвояваме, но са полезни за перисталтиката, да бъдат надробени на ситно. Вече имаме достатъчно блендери, миксери и други уреди. Втората възможност е тези храни да бъдат бланширани – 2 минути са достатъчни, за да станат фибрите лесно усвоими. В случая те са дразнещи, защото драскат стомашно-чревната лигавица и това причинява болка. Затова е добре да се приемат във вид на смутита. Не казвам фрешове, те вече се отричат, защото представляват концентрирана захарна течност. – Това за фрешовете е нещо ново.  – Да, така е. Смутита и бланширани зеленчуци – не сурова чушка, а печена, не суров домат, а бланширан. Така и повърхностната обвивка се отстранява лесно, а тя е обработена така, че да издържи на километрите транспортиране и ние не знаем фибрите ли са ни виновни за киселините, или консервиращите химикали в обвивката. По-добре да загубим 20% витамин С в нея и да си спечелим спокойствие.", "date": "2019.07.07", "title": " Проф. д-р Донка Байкова: Няма вълшебна диета\t"}
{"url": "https://trud.bg/%d0%b1%d0%b0%d1%80%d0%be%d0%b2%d0%b5%d1%86-%d0%b7%d0%b0%d1%82%d1%8a%d0%bd%d0%b0-%d1%81-%d0%b4%d0%b6%d0%b8%d0%bf%d0%b0-%d1%81%d0%b8-%d0%bd%d0%b0-%d0%bf%d0%bb%d0%b0%d0%b6-%d0%bf%d0%b5%d1%80%d0%bb%d0%b0/", "text": "Баровски джип затъна в морето на плаж Перла. Това става ясно от видео на журналиста от БНТ Иво Никодимов, публикувано във фейсбук. В коментар под клипа Никодимов пояснява, че случката е заснета днес. От кадрите се вижда как трактор се опитва да изтегли огромния черен джип. Наблизо има и ремарке, с което вероятно е бил превозван джет или друго плавателно средство. Възможно е джипът да е затънал, докато се е опитвал да пусне ремаркето на вода.", "date": "2019.07.07", "title": " Баровец затъна с джипа си на плаж Перла (ВИДЕО)"}
{"url": "https://trud.bg/%d0%bf%d0%be%d1%80%d0%b5%d0%b4%d0%b5%d0%bd-%d1%81%d0%bf%d0%b0%d0%b9%d0%b4%d1%8a%d1%80%d0%bc%d0%b5%d0%bd-%d0%bf%d0%bb%d0%b5%d1%82%d0%b5-%d0%bc%d1%80%d0%b5%d0%b6%d0%b0-%d0%b2-%d0%ba/", "text": "Режисьор е Джон Уотс “Спайдърмен: Далече от дома” е най-големият премиерен филм тази седмица и поредно продължение на приключенията на комиксовия персонаж на “Марвел”. Според сюжета, след събитията от “Отмъстителите: Краят”, Спайдърмен трябва да продължи битката със злото в един напълно променен свят. В главната роля е Том Холанд. Този път младият мъж със свръхсили ще трябва да прекоси границите на любимата си Америка. Питър Паркър и негови приятели му заминават на екскурзия в Европа. Това е възможност за Питър да излезе за малко от костюма си на супергерой или поне той така се надява. В продължението ще видим Джейк Джиленхол като злодея Мистерио. Режисьор на “Спайдърмен: Далече от дома” (“Spider-Man: Far From Home”) е Джон Уотс (“Cop Car”, “Спайдър-мен: Завръщане у дома”), а сценарият е на Крис МакКена и Ерик Съмърс. В ролите са Том Холанд, Джейк Джиленхол, Зендая, Самюъл Л. Джаксън, Коби Смълдърс, Мариса Томей, Джон Фавро, Майкъл Кийтън, Мартин Стар, Ангури Райс, Тони Револори, Дж. Б. Смув и др.", "date": "2019.07.07", "title": " Пореден „Спайдърмен” плете мрежа в кината"}
{"url": "https://trud.bg/%d0%b3%d0%bb%d0%be%d0%b1%d1%8f%d0%b2%d0%b0%d1%82-%d0%ba%d0%be%d0%bd%d1%86%d0%b5%d1%81%d0%b8%d0%be%d0%bd%d0%b5%d1%80%d0%b0-%d0%bd%d0%b0-%d0%bf%d0%bb%d0%b0%d0%b6-%d0%bf%d0%b5%d1%80%d0%bb%d0%b0/", "text": "Министерство на туризма ще наложи веднага глоба на концесионера на плаж „Перла“, допуснал автомобил да навлезе на територията на плажа до водата. Това разпореди министърът на туризма Николина Ангелкова, след като в общественото пространство се появиха   на лек автомобил затънал в пясъка на морската ивица, съобщиха от ведомството. Ако бъдат установени и други нарушения освен глоба, Министерство на туризма ще прекрати и договора на концесионера. Задължение на министерството е да следи как се спазват договорите за концесия и наем на морските плажове през цялата година. При установяване на нарушения и неспазване на законодателството се налагат безкомпромисни наказания. Министерството на туризма работи в сътрудничество с всички оторизирани институции и контролни органи и призовава своевременно да бъде информирано при всякакви съмнения за извършване на неправомерни действия на територията на морските плажове. Сигнали за нередности на плажа могат да бъдат подавани на телефон 02/ 90 46 833, както и на имейл control@tourism.government.bg.", "date": "2019.07.07", "title": " Глобяват концесионера на плаж „Перла“ заради затъналия в морето джип"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8%d1%82%d0%b5-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d0%be%d0%bd%d0%bd%d0%b8-%d0%be%d0%b1%d1%80%d0%b0%d0%b7%d0%b8-%d0%bd%d0%b0-%d1%88e%d1%80%d0%bb/", "text": "Емблематичният литературен герой и рожба на Артър Конан Дойл – Шерлок Холмс – е базата за всички модерни открития, от анализ на пръстови отпечатъци и балистика, до лулата и ловджийската шапка, която оттогава се превръща в символ за преследване на престъпници. От 70-те години до днес има десетки изпълнения на ролята на остроумния детектив. Ето няколко, които демонстрират кои са най-добрите адаптации.  Джони Лий Милър влиза в ролята на емблематичния детектив в поредицата „Елементарно, Уотсън”, излъчвана по AXN. Той може и да е в конкуренция с другия съвременен сериал, но героят на Джони Лий Милър е страхотно допълнение към канона на Холмс. Действието се развива в Ню Йорк Сити, Милър представя Шерлок като ексцентрик, който е принуден да се премести в зората на бума на наркотиците, за да търси ново начало. Заедно с протежето си Джоан Уотсън (Луси Лиу), се натъква на куп мистерии, и класически, и оригинални –– особено с изненадващи обрати като този, че Мориарти се оказва жена (Натали Дормър). Феновете имат сложни отношения на любов и омраза с Шерлок на Робърт Дауни Джуниър. Повлияна от енергията на режисьора Гай Ричи, тази версия е доста мрачна и чудата. Има много неща за пренебрегване, особено като се има предвид факта, че Дауни с леко наболата брада изобщо не прилича на детектива, който сме свикнали да виждаме. Бенедикт Къмбърбач е постмодернистичният Холмс в „Шерлок“ на BBC. Кандидатът за награда на Академията се държи в типичния Шерлок стил – нетолерантен, антисоциален и дяволски хитър. Затова и не е изненадващо, че Къмбърбач вдига акциите на Шерлок. С такава лекота показва високомерие и дълбока тъга, че е невъзможно да се отрече истината, дори когато настъпва промяна в любовния живот на Уотсън. От самото начало Джеръми Брет в „Приключенията на Шерлок Холмс” цели да се превърне в истинския Шерлок. След като е избран за сериала, актьорът прави подробно проучване и измисля въображаем живот, който детективът би могъл да води между телевизионните случаи. Резултатът? Невероятно талантливият Брет е роден, за да изпълнява ролята на Шерлок, и общите неща, които има с героя си в личния си живот – биполярно разстройство и депресия – му помагат да разбере резките промени в собственото му настроение.  Базил Ратбон може би най-успешно внася самоувереност в образа на Шерлок. Дебютът му в „Баскервилското куче“ от 1939 г. променя много основни неща: той е първият филм, чието действие се развива в Лондон от Викторианската епоха и първият, в който е показано прочутото облекло на детектива. Благодарение на излъчването си Ратбон незабавно се превръща в истинския Шерлок за зрителите. „Шерлок Холмс и случаят с копринените чорапи“ поема в напълно различна посока, той показва детектива в най-мрачната му светлина.Този Холмс, в изпълнение на английският актьор Рупърт Евърет, не е мъж, който може да се впечатли от красивите неща в живота. Всъщност Евърет набляга на отрицателните качества на героя: покровителствена арогантност, емоционална безразличност и разбира се употребата на наркотици.  Руският актьор Василий Ливанов е смятан от мнозина за перфектният Шерлок. Той и негов близък приятел, Виталий Соломинс, са избрани в главните роли в „Приключенията на Шерлок Холмс и д-р Уотсън“ от 1979 г. Ливанов разработва език на тялото, който съвършено отразява литературния му герой – до такава степен, че дъщерята на Конан Дойл, Джийн, казва, че баща й напълно би одобрил неговото изпълнение. Робърт Стивънс предлага един незабравим образ на Холмс. Актьорът показва на зрителите един мъж с неясна сексуалност и меланхолия, което е изненадващо, като се имат предвид някои от по-комичните моменти във филма. Сценаристът на „Шерлок“, Марк Гатис, дори споделя, че „Личният живот на Шерлок Холмс“ е оказал влияние върху тона на сериала, в който участва Къмбърбач. Дъглас Уилмър става първият телевизионен Шерлок Холмс, когато BBC продуцират The Speckled Band през 1964 г. за антологичния сериал Detective. Той прави още дванедесет истории на Конан Дойл през 1965 г. Базирайки образа си главно върху Базил Ратбоун, изпълнява ролята с невероятна прецизност. Много преди да стане известен с оригинала на „Къща от карти“ (1990), Ян Ричардсън придава по-лек тон на ролята на Шерлок във филма „Знакът на четиримата”. Нито егоцентрик, нито явен пристрастен, изключително високият актьор е приветлив следовател, който подлага своите заподозряни на кръстосан разпит.", "date": "2019.07.07", "title": " Десетките телевизионни образи на Шeрлок Холмс\t"}
{"url": "https://trud.bg/%d0%b1%d0%b5%d0%bb%d0%b8%d1%8f%d1%82-%d0%b4%d0%be%d0%bc-%d0%bd%d0%b0-%d1%82%d1%80%d1%8a%d0%bc%d0%bf-%d0%b5-%d0%bd%d0%b5%d0%bf%d0%be%d1%85%d0%b2%d0%b0%d1%82%d0%b5%d0%bd-%d0%b8/", "text": "Великобритания защити своя дипломат “Президентът може да се завърне като “Терминатор” Администрацията на президента на САЩ Доналд Тръмп е “дисфункционална”, “непохватна” и “нелепа”, докато самият държавен глава просто “излъчва несигурност” и когато се общува с него всичко трябва да изнася “по най-опростения, директен начин”. Тези си впечатления споделя посланикът на Великобритания във Вашингтон Ким Дарък в секретни доклади до Лондон, изтекли в неделното издание на таблоида “Дейли Мейл”. “Дълбоко се съмняваме че тази администрация ще стане по-малко дисфункционална, по-малко непредсказуема, по-малко разкъсвана от вътрешни ежби или по-малко дипломатически непохватна и нелепа”, пише в меморандум до Лондон Дарък. Според британския дипломат въпреки рисковете Доналд Тръмп да се срине имиджово преди изборите през 2020 г. “съществува реалната възможност” той да спечели втори президентски мандат и да “излезе от пламъците”, “подобно на (Арнолд) Шварценегер в последните сцени от “Терминатор”. Без да отрича достоверността на публикацията в “Мейл он Съндей” говорител на външното министерство на Великобритания заяви, че от посланиците на Лондон се очаква да осигуряват честна и неподправена оценка за политическата ситуация в страните, в които пребивават. “Важно е за нас нашите посланици да могат да предоставят своите съвети и те остават поверителни”, казва още говорителят. До края на деня в неделя нямаше официална реакция от страна на Белия дом или Държавния департамент, на публикациите.", "date": "2019.07.07", "title": " Белият дом на Тръмп е „непохватен” и „нелеп”"}
{"url": "https://trud.bg/%d1%81%d1%82%d0%b8%d0%b2%d0%b8-%d1%83%d0%be%d0%bd%d0%b4%d1%8a%d1%80-%d1%89%d0%b5-%d1%81%d0%b5-%d0%bf%d0%be%d0%b4%d0%bb%d0%be%d0%b6%d0%b8-%d0%bd%d0%b0-%d0%b1%d1%8a%d0%b1%d1%80%d0%b5%d1%87%d0%bd%d0%b0/", "text": "Един от най-успешните изпълнители на XX в. – Стиви Уондър ще се подложи на бъбречна трансплантация, съобщава ВВС. Пред публика в лондонския „Хайд Парк“ Уондър разкри, че е намерил подходящ донор. 69-годишният музикант получи бурни аплодисменти от феновете и завърши концерта с думите „Всичко е наред, всичко е наред. Дойдох, за да покажа любовта ми към вас и да благодаря за вашата към мен. Обичам ви и Господ да ви благослови!”, сподели той. Преди да се подложи на операцията през есента, американецът ще изнесе три концерта. Най-честата причина за подобен вид трансплантация е бъбречна недостатъчност или краен стадий на хронично бъбречно заболяване.", "date": "2019.07.07", "title": " Стиви Уондър ще се подложи на бъбречна трансплантация"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b9-%d0%bf%d1%80%d0%b5%d0%bf%d0%bb%d0%b0%d0%b2%d0%b0-%d0%b4%d1%83%d0%bd%d0%b0%d0%b2-%d1%81-%d0%ba%d0%b0%d0%bd%d1%83-%d0%be%d1%82-%d0%b3%d0%b5%d1%80%d0%bc%d0%b0/", "text": "Полицаят от Шумен Тихомир Радев, който започна пътешествие с кану по река Дунав, стигна до Видин. Той бил вдъхновен от романа на Жул Верн „Дунавският лодкар“. Плаването си започнал от германския град Инголщат преди близо месец, а след около две седмици ще приключи при делтата на реката, предаде  . Плаването по Дунав е по начина, по който предприел пътешествието и героят от романа на Жул Верн. „Той обявява на едно награждаване, печели състезание по риболов, обявява, че ще тръгне от изворите на Дунав до Черно море като се изхранва само от реката“, обясни Тихомир Радев. Тихомир потеглил без храна и вода, но за разлика от героя в романа, среща помощ и на брега. „В края на краищата сме 21 век, говорим за индустриализирана Европа, затова рамката я разширих. Не само да се изхранвам от реката, това, което намеря по брега на реката и хората, които срещам по реката. Във всяка една държава имаше хора, които откликваха“, каза той. С плаването сбъднал мечта от юношеството си, когато прочел романа на Жул Верн. „Някак си хората започнаха да живеят в интернет, в този измислен свят и моята провокация е към всички, да не отлагаме мечтите си, да си ги поставим като цели и стъпка по стъпка да реализираме тези свои цели“, посочи българинът. Тихомир заснема пътешествието си с камера, а емоциите от плаването и срещите с хората ще опише на сайта си.", "date": "2019.07.07", "title": " Полицай преплава Дунав с кану от Германия до Видин"}
{"url": "https://trud.bg/%d0%bc%d1%8a%d1%80%d0%b8-%d0%bf%d0%b0%d0%b4%d0%b0-%d1%81-%d0%b5%d1%80%d0%b1%d0%b5%d1%80-%d0%b1%d0%b8%d0%b5-%d1%81-%d1%83%d0%b8%d0%bb%d1%8f%d0%bc%d1%81/", "text": "Съгласието на Серина Уилямс да направи дует с Анди Мъри в смесените двойки осигури на британеца по-сериозно участие на „Уимбълдън“. Местният любимец отпадна в мъжките двойки, след като заедно с французина Пиер-Юг Ербер загубиха с 7:6 (4), 4:6, 2:6, 3:6 от 7:6(4), 4:6, 2;6, 3:6 от хърватите Никола Мектич и Франко Шкугор. Но звездният тандем при смесените дуети продължава след 6:4, 6:1 над Андреас Мийс (Германия) и Алекса Гуарачи (Чили) в първия кръг.  „Беше невероятна истерия, не исках да съм на корта, а в публиката, за да гледам това“, заяви Серина след победата.  Уилямс коментира и сензацията при жените Кори Гоф, която вече определяна като нейна наследничка на трона при жените.  „Фенка съм й, но не мисля, че трябва да й давам съвети – обяви Серина. – Тя и без мен се справя добре.“", "date": "2019.07.07", "title": " Мъри пада с Ербер, бие с Уилямс"}
{"url": "https://trud.bg/%d1%81%d0%bf%d0%b5%d1%86%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-11-%d0%b4%d1%83%d1%88%d0%b8-%d0%b7%d0%b0%d1%80%d0%b0%d0%b4%d0%b8/", "text": "Спецсъдът остави в ареста 11 от общо 12-те задържани за най-голямата нелегалната фабрика за цигари у нас. Зад решетките остават българи, украинци и молдовец, които прокуратурата обвинява като участници в производството на черно, съобщи  . С европейска заповед за арест ще продължи издирването на други двама, смятани за организатори на нелегалната фабрика. По данни на прокуратурата само за час в Пловдив са се произвеждали 200 стека цигари, като печалбата от тях е била 15 хил.лв. От обвинението твърдят, че чужденците са били наети, за да работят именно по незаконното производство на цигари.", "date": "2019.07.07", "title": " Спецсъдът остави в ареста 11 души заради нелегалната мегафабрика за цигари край Пловдив"}
{"url": "https://trud.bg/%d1%82%d1%80%d0%b5%d1%82%d0%be%d0%ba%d0%bb%d0%b0%d1%81%d0%bd%d0%b8%d1%82%d0%b5-%d0%bf%d1%8a%d1%82%d0%b8%d1%89%d0%b0-%d0%be%d1%82%d0%bf%d0%b0%d0%b4%d0%b0%d1%82-%d0%be%d1%82-%d1%82%d0%be%d0%bb-%d1%81/", "text": "Превозвачи и държава ще се срещнат отново на 16 август, когато започнат тестовете Автобусите по редовните линии ще пътуват безплатно Третокласните пътища ще отпадната от тол системата, въпреки че бяха включени в първоначалния план на Регионалното министерство. Зам.-министър Николай Нанков увери представителите на бранша по време на Обществения консултативен съвет, че за тях няма да се плащат такси. От транспортните фирми обаче, искат от системата да бъдат премахнати и второкласните пътища. От бранша са доволни от напредъка в разговорите и се надяват и на втората среща – на 16 август, когато системата тръгва в тестови режим, да бъдат изчистени още проблеми. От австрийската фирма “Капш”, която ги изгражда, са приели с разбиране тревогата на превозвачите и до началото на тестовете рамките по основните пътища ще бъдат готови. Общо 10 хил. км ще обхване електронната система, като 5900 км. от тях ще бъдат платени. Камерите и сензорите по останалите 4100 км. ще помагат на МВР за контрол на трафика. Предложената цена на километър е 39 ст. за Евро 01 и 26 ст. за Евро 06. Въпросът с бордовите устройства също е намерил решение. Директорът на Националното ТОЛ управление проф. Олег Асенов е уверил превозвачите, че вече има 70 GPS доставчика, които са регистрирани. По отнвошение на електронното распространение на винетки и тол такси, 3 фирми още очакват да сключат договор с АПИ и така ще станат общо 4. “Темата с монопол по отношение на предоставяните услуги не звучи сериозно”, заяви зам.-министър Николай Нанков. “Очакваме предоставянето на документи и сключването на договор в максимално бързи срокове, ако не днес, то в понеделник или вторник”, каза той.   Димитър Димитров, председател на камарата на автомобилните превозвачи: Настояваме да започнем постепенно с цена 6 стотинки на километър “Нашето настояване е да се започна с доста по-ниска цена – между 6 и 9 ст. на киломертър за най-тежките автомобили, като сме взели немската цена и сме я редуцирали спрямо брутния вътрешен продукт на глава от населението. Почти в цяла Европа цената е по-ниска. Която и страна да хванете най-много 10-12% от пътищата имат тол. Това означава, че винаги има алтернативен път и вътрешната икономика се обслужва по тези безплатни пътища, което води до намаляване цената като цяло. В Унгария целият транзитен трафик минава през участъците, където се заплаща тол. Да, там се пътува удобно и луксозно, но се плаща. Ти ще си в нарушение, ако слезеш на алтернативен безплатен път. Но по него спокойно могат да пътуват унгарските превозвачи. Настояхме пред държавата да бъде измислен някакъв механизъм, за да бъде защитен националния интерес и българските превозвачи. В Германия местните превозвачи получават държавна субсидия. В Италия пък е запазено изключителното право само местните да возят извънгабаритни товари, което не е разрешено за чуждестванните превозвачи. Има и един доста голям контингент от превози, подсигурени само за италиански превозвачи. Въпросът е българската държава каква стратегия и какви стъпки ще предприеме за облекчаване на нашите превозвачи, за да не се прехвърля цялата тази цена върху потребителите. Защото ако се кара хляб в едно село и за всеки курс дотам и обратно трябва да се плаща тол такса, това ще се отрази и на цената на хляба. Да не говорим за транспортирането на гориво, защото ако то скочи, ще се вдигне цената на всичко”, коментира Димитър Димитров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.07", "title": " Третокласните пътища отпадат от тол системата\t"}
{"url": "https://trud.bg/%d0%b6%d0%b8%d0%b2%d0%ba%d0%be-%d1%82%d0%be%d0%b4%d0%be%d1%80%d0%be%d0%b2-%d0%ba%d0%bc%d0%b5%d1%82%d0%be%d0%b2%d0%b5%d1%82%d0%b5-%d0%be%d1%82-%d0%b3%d0%b5%d1%80%d0%b1-%d0%b2%d0%b5%d1%87%d0%b5-%d1%89/", "text": "На конференцията си казахме нормални неща за членския внос, който трябва да увеличим, беше премиерът там. Ще го увеличим, но забележете, не за хората, които работят и учат, и за пенсионерите, а за тези предимно на изборни позиции. на които са на подобни места. Евродепутати, кметове, общински съветници, депутати – те ще имат много по-висок членски внос, отколкото досегашния 2 лв. на година. Сега един кмет ще трябва да плаща 100 лв. на година членски внос, по същия начин ще е и с депутати. Това каза кметът на Стара Загора Живко Тодоров, член на ИК на ГЕРБ, по  . „Говоря в момента условно, ще се съберем в сряда и ще определим точните размери. Но ще бъде доста по-голям членският внос. Евродепутатите, които получават доста високи възнаграждения, техният членски внос също ще е такъв. Това е знак, че партиите трябва да бъдат по-независими, по-самостоятелни и да разчитат на симпатизантите си, а не на държавата“, посочи Живко Тодоров. „Това не беше редовен, а извънреден форум за някои неща, без патос и драматизъм, както се говореше. Дълго време слушахме приказките, че едва ли не някой ще отмъкне партията на Борисов, но на практика те се не оправдаха. Видя се, че партията е абсолютно хомогенна, стои си зад своя лидер“, обобщи днешната партийна конференция Тодоров. „Цветан Цветанов бе на първия ред до премиера, това значи, че е осъзнал, че това е за добро. Помните, че на един друг конгрес преди няколко седмици имаше уж подадена оставка, която после бе оттеглена“, припомни той завоя на Корнелия Нинова на конгреса на БСП.", "date": "2019.07.07", "title": " Живко Тодоров: Кметовете от ГЕРБ вече ще плащат 100 лв. членски внос вместо 2 лв."}
{"url": "https://trud.bg/%d0%b8%d1%80%d0%b0%d0%bd-%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0-%d0%be%d0%b1%d0%be%d0%b3%d0%b0%d1%82%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%83%d1%80%d0%b0%d0%bd/", "text": "Иран обяви, че от днес започва да обогатява уран над допустимите от ядреното споразумение стойности. Властите в Техеран обясниха този ход с неспособността на европейските страни по договора да неутрализират американските санкции. Въпреки това Франция не се отказва от опитите си в рамките на една седмица преговорите да бъдат възобновени, предаде  . Съгласно постигнатото през 2015 година споразумение Иран има право да обогатява уран до 3,67 на сто съдържание на изотопа с масово число 235. Властите в Техеран обаче обявиха, че това вече няма да се спазва, защото повече от година след като Доналд Тръмп денонсира споразумението европейските страни по него не успяват да помогнат на Иран да се справи с американските санкции. Абас Арагчи, главен преговарящ за иранската ядрена програма: Причината да предприемаме тази стъпка в противоречие със споразумението е, че Европа и останалите страни по него не успяват да изпълнят изискванията ни, по-специално – за износа на петрол и банките. Нищо стойностно не направиха.  Първоначално Иран ще обогатява уран до 5 процента, което е достатъчно за гориво за ядрения реактор „Бушер“, и е доста по-малко от 20-те процента, достигнати преди ядрената сделка, и над 90-те процента, необходими за ядрено оръжие.", "date": "2019.07.07", "title": " Иран увеличава обогатяването на уран над предвидените в ядреното споразумение стойности"}
{"url": "https://trud.bg/%d1%84%d0%be%d0%bd%d0%b8%d0%bd%d0%b8-%d0%b4%d0%b0%d0%bd%d0%be-%d0%bf%d0%b0%d0%b4%d0%bd%d0%b5-%d0%b1%d0%be%d0%bc%d0%b1%d0%b0-%d0%bd%d0%b0-%d1%83%d0%b8%d0%bc%d0%b1%d1%8a%d0%bb%d0%b4%d1%8a%d0%bd/", "text": "Фабио Фонини последва примера на Ник Кириос и затвърди славата си на лошо момче на прощаване с „Уимбълдън“. Италианецът загуби с 3:6, 6:7 (12), 3:6 мача си от третия кръг с Тенис Сандгрен (САЩ), след което се възмути, че домакините го пратили на корт №14.  „Честно ли е да играя тук? – мърмореше на италиански Фонини на корта. – Скапани англичани, дано в този клуб падне бомба.“  Микрофоните обаче уловиха приказките му, които бързо се превърнаха в хит в интернет. Изправен пред възможността да получи сериозно наказание, италианецът побърза да се извини.  Сандгрен пък се оказа неподготвен за неочаквания успех. Оказа се, че резервацията на американеца за стаята, в която е настанен от организаторите е изтекла и той трябва да се премести в хотел.  „Не обичам да запазвам стаи за дълъг период от време, ако няма да ги ползвам – призна тенисистът. – Честно казано, не съм очаквал, че ще играя във втората седмица. Имах дълга серия с лоши резултати и съм изненадан, че сега нещата се подреждат толкова добре за мен. Понякога на корта се чувстваш сам и безпомощен, важно е в такъв момент да запазиш вяра в себе си.“", "date": "2019.07.07", "title": " Фонини: Дано падне бомба на „Уимбълдън“"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%bd%d0%b0-%d0%ba%d0%be%d1%80%d1%82%d0%b0-%d0%b2-%d1%81%d0%b0%d1%89-%d0%bf%d1%80%d0%b5%d0%b7-%d1%8e%d0%bb%d0%b8/", "text": "Григор Димитров ще започне рано сезона на твърди кортове в Северна Америка. Родният тенис ас ще участва на турнира в Атланта от 22 до 28 юли. Освен него в списъка са още предимно местни звезди като Джон Иснър, Франсис Тиафоу, Джак Сок, Тайлър Фриц, канадецът Феликс Оже-Алиасим, австралийците Алекс де Минор и Джордан Томпсън и др.  Междувременно Димитров се прибра за кратко в България и дори се е срещнал с министър-председателя Бойко Борисов.  „С Григор Димитров си говорих, казва ми: Ходих си до Хасково, толкова промени има в тая държава“, обяви премиерът.", "date": "2019.07.07", "title": " Григор на корта в САЩ през юли"}
{"url": "https://trud.bg/%d1%85%d0%b5%d0%b1%d1%8a%d1%80-%d1%81%d1%82%d1%8f%d0%b3%d0%b0-%d1%81%d1%83%d0%bf%d0%b5%d1%80-%d0%be%d1%82%d0%b1%d0%be%d1%80/", "text": "Носителят на Купата на България във волейбола „Хебър“ стяга сериозна селекция за предстоящия сезон. Тимът от Пазарджик привлече в състава си двама бивши национали – разпределителя Любомир Агонцев и посрещача Тодор Алексиев.  31-годишният Агонцев ще играе отново в отбора, след като прекара изминалия сезон като резерва на Георги Братоев в шампиона „Нефтохимик 2010“. 36-годишният Алексиев пък се завръща в българската Суперлига след дълги години в Турция, Русия, Италия и Аржентина, а тази пролет бе част от „Олимпиакос“, с който спечели титлата в Гърция.", "date": "2019.07.07", "title": " „Хебър“ стяга супер отбор"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd%d1%8a%d1%82-%d0%bd%d0%b0-%d1%82%d1%83%d1%80-%d0%b4%d1%8c%d0%be-%d1%84%d1%80%d0%b0%d0%bd%d1%81-%d1%81%d0%b5-%d0%bf%d1%80%d0%b5%d0%b1%d0%b8-%d0%bf%d1%80%d0%b5/", "text": "Герент Томас получи първи удар по амбициите си да защити миналогодишната си титла от Тур дьо Франс. Уелсецът се озова в центъра на масово падане 1,5 км преди финала на първия етап със старт и финал в Брюксел-Брюксел  и дистанция от 194 км из Белгия.  „За щастие точно в този момент се движех доста бавно и се измъкнах почти невредим  – заяви асът на „Инеос“. – Ще се опитам да помогна да тима да спечелим отборното бягане по часовник във втория етап.“  Втората отсечка завърши късно снощи, а „Инеос“ бяха поставени в неудобната позиция да минат първи по 27,6-километровото трасе от кралския дворец до монумента Атомиум в белгийската столица.  В първи притежател на жълтата фланелка на лидер в генералното класиране се превърна Майк Тойнесен (Холандия, „Джъмбо Висма“).  Междувременно четирикратният шампион Крис Фрум беше изписан от болницата в Сент Етиен, където бе настанен след тежкото падане по време на опознавателно каране месец преди Тура.  „Той вече си е у дома и това голяма стъпка напред във възстановяването му – обяви Дейв Брейлсфорд, директор на „Инеос“. – За пръв път от много време успя да стъпи сам на краката си.“", "date": "2019.07.07", "title": " Шампионът на Тур дьо Франс се преби преди финала на първия етап"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b4%d0%bd%d0%b8-%d0%b7%d0%bd%d0%b0%d1%86%d0%b8-%d0%b7%d0%b0-%d0%b2%d0%be%d0%b9%d1%81%d0%ba%d0%b0%d1%82%d0%b0-%d0%b7%d0%b0-70-%d0%b1%d0%be%d0%bd%d0%b0/", "text": "Отличията са различни степени за офицери и сержанти Министерството на отбраната купува и 30 000 спорти фанелки за 850 000 лв. Военното министерство пусна обществена поръчка за доставка на наградни знаци за войската. Поръчката е за 69 650 лв. без ДДС. Доставката е разделена на 7 категории според артикула, който се търси. Заявката е за почетен знак „Свети Георги”, знак „За вярна служба под знамената”, „За отлична служба”, „За принос към Министрество на отбраната”, „За пострадали във военен конфликт, мисия, операция” – за ранени и загинали, „За доблестна служба” и „За достойнство и чест” – общо 419 бр. Всеки от знаците е в комплект с дървена кутия в цвят махагон с гравирано лого на Министерството на отбраната върху капака на кутията. Тя пък трябва да е поставена в допълнителна опаковка, осигуряваща защита от нараняване и външни атмосферни влияния, е записано в условията на поръчката. Посочва се още, че връчването на наградни знаци е част от политиката на ведомството за стимулиране на достойната служба и добрите примери от армейската практика. Почти всяка категория знак, с изключение на няколко, е с различни степени за офицери и сержанти. С друга обществена поръчка ведомството се кани да купи 30 000 бр. спортни фланелки с яка и къс ръкав, като стойността на заявката е 850 000 лв. без ДДС. Фланелките са с гравиран надпис Българска армия.", "date": "2019.07.07", "title": " Наградни знаци за войската за 70 бона\t"}
{"url": "https://trud.bg/%d1%85%d0%b0%d0%bb%d1%84-%d0%be%d1%82-%d0%be%d1%81%d1%82%d1%80%d0%be%d0%b2%d0%b0-%d0%b3%d0%bb%d0%b5%d0%b4%d0%b0%d1%82-%d0%be%d1%82-%d0%b0%d1%80%d0%bc%d0%b8%d1%8f%d1%82%d0%b0/", "text": "Футболист с дълга кариера в английския футбол може да подсили ЦСКА през тази седмица. „Червените“ са набелязали халф, който играе в Чемпиъншип и е избиран за най-добър млад играч на сезона в отбора си. Футболистът е от африкански произход, но с британски паспорт. През това лято ЦСКА вече взе двама от Острова. Ирландецът Греъм Кери вече вкара първия си гол при 3:0 срещу „Вихрен“ при представянето на отбора. Шотландецът Тони Уот все още чака първото си попадение в „червено“. „ Отборът е готов за новия сезон – каза треньорът Добри Митов. – Новите много се стараят.“ ЦСКА ще изиграе първи официален мач за сезона във вторник срещу „Титоград“ в Лига Европа. „Червените“ са изпратили човек, който да разузнава представянето на черногорците. Митов предупреди, че подценяване на съперника е изключено.", "date": "2019.07.07", "title": " Халф от Острова гледат от „Армията“"}
