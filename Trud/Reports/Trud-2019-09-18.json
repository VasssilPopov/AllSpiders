{"url": "https://trud.bg/%d0%b4%d0%b0%d0%bd%d1%8a%d0%ba-%d1%82%d0%b5%d0%bb%d0%b5%d0%b2%d0%b8%d0%b7%d0%be%d1%80-%d0%b2%d0%bb%d0%b8%d0%b7%d0%b0-%d0%b2-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82/", "text": "18 г. СЕМ нарушава закона Предлагат фонд да управлява парите на БНР и БНТ Парламентът подхваща таксите, които трябва да плащат частните лица и бизнеса за обществените телевизия и радио (БНТ и БНР). По закон те са месечни и се събират на основата на всеки регистриран електромер. Сумите трябва да влизат във фонд „Радио и телевизия” към СЕМ. В Закона за радио и телевизия е записано, че „гражданите заплащат месечна такса в размер 0,6 на сто от минималната работна заплата за страната”. Така според закона гражданите трябва да плащат 3,36 лв., а юридическите лица 2,5% от минималната заплата, т.е. 14 лв. Предвидено е, хората които нямат приемници, да подадат декларации, за да се освободят от плащания. Абонатите на трите електроразпределителни дружества – частни и бизнес – са около 5 милиона, което означава, че на толкова електромери би следвало да се събира такса за телевизия. Минималната годишна такса би била 201 млн. лв., а бюджетите та БНТ и БНР за 2019 г. са съответно 67,7 млн. лв. и 44,3 млн. лв. Събраните пари от такси би трябвало да отиват във фонд „Радио и телевизия” към СЕМ, в който по закон задължително влизат по един представител на финансовото министерство и на министерството на транспорта и информационните технологии, както и на обществените и частните радио-телевизионни доставчици на медийни услуги. Такъв фонд, в нарушение на закона, СЕМ не е създал вече 18 години и парламентът, при приемането на всеки пореден бюджет, отлага спирането на държавното финансиране на БНР, БНТ и СЕМ. В Закона за радио и телевизия за пореден път е записано, че „от 1 януари 2020 г. субсидията от държавния бюджет на БНР, БНТ и Съвета за електронни медии се заменя изцяло с финансиране от фонд „Радио и телевизия”. „В момента подготвяме промени в Закона за радио и телевизия, които ще внесем до дни”, коментира пред „Труд” Крум Зарков от БСП. Новите текстове предвиждат създаването на фонд „Радио и телевизия” и отмяна на таксите. Според Зарков и Антон Кутев, които подготвят измененията в закона, не шефовете на БНР и БНТ трябва да разпределят бюджетите на двете медии, а фондът към СЕМ би следвало да управлява парите. Колкото до таксите, от отговор на финансовия министър става ясно, че няма как електроразпределителните дружества да събират такси по Закона за радиото и телевизията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Данък „телевизор” влиза в парламента\t"}
{"url": "https://trud.bg/%d1%80%d1%83%d1%81%d0%b8%d1%8f-%d0%b7%d0%b0%d0%b4%d1%8a%d1%80%d0%b6%d0%b0-%d0%bd%d0%b0%d0%b4-160-%d1%81%d0%b5%d0%b2%d0%b5%d1%80%d0%bd%d0%be%d0%ba%d0%be%d1%80%d0%b5%d0%b9%d1%86%d0%b8-%d0%b2-%d1%8f/", "text": "Граничните служители на Руската Федерация са задържали общо над 160 граждани на КНДР и двама севернокорейски учени в Японско море за бракониерство, съобщи ТАСС. Според агенцията има и пострадали сред задържаните граждани на комунистическата държава. „В резултат на координираните действия на бреговата охрана, авиацията и специалните части, граничарите ни задържаха двама учени, 11 моторни лодки и 161 граждани на КНДР. Сред чужденците има пострадали, които са получили необходимата помощ“, заявиха от Центъра за връзки с обществеността на Федералната служба за сигурност на Русия (ФСБ). раничните служители са иззели забранени риболовни принадлежности и незаконно получени морски биологични ресурси от задържаните.  „Нарушителите са предадени на за по-нататъшно разследване и процесуално решение“, добавиха говорителите на ФСБ.  Както бе уточнено, в акцията са били ранени и четирима руски граничари, които обаче не са получили сериозни наранявания. „Състоянието на здравето на четиримата граничари е задоволително. Няма заплаха за живота им“, заявиха руските служби за сигурност.", "date": "2019.09.18", "title": " Русия задържа над 160 севернокорейци в Японско море"}
{"url": "https://trud.bg/%d0%bd%d0%be%d0%b2-%d0%b2-%d0%b1%d0%b0%d1%80%d1%81%d0%b5%d0%bb%d0%be%d0%bd%d0%b0-%d1%85%d0%b0%d1%80%d0%b5%d1%81%d0%b0-%d0%bd%d0%be%d0%b2%d0%b8%d0%bd%d0%b0-%d0%b7%d0%b0-%d1%83%d0%b2/", "text": "Френки де Йонг, трансфер №2 на „Барселона“ през лятото, направи голям гаф след нулевото равенство срещу „Борусия“ в Дортмунд. Холандският национал хареса в социалните мрежи група, която иска уволнението на треньора Ернесто Валверде. Разбрал грешката си, Де Йонг веднага опита да заличи гафа, но безуспешно. „ Барса“ за пореден път показа, че не е.. „Барса“ без Лионел Меси. Капитанът влезе в последния половин час, не направи нищо, а „Борусия“ изпусна каталунците по всички показатели. Марко Ройс изпусна дузпа срещу Марк-Андре тер Щеген, а германците имаха още 4-5 чисти положения. „Не можете да искате повече от Лео – защити го Валверде. – Той е като всеки футболист, който не е правил подготовка. За половин час игра достатъчно добре.“ Антоан Гризман, купен за 120 милиона евро от „Атлетико“, призова феновете на „Барса“ да бъдат търпеливи и да изчакат да заработи партньорството му с Меси. Преди да влезе аржентинският идол, рекорд направи Ансу Фати. Момчето от Гвинея Бисау вече е най-младият футболист в историята на Шампионската лига. Фати игра на 16 години и 321 дни, а предишният рекорд отново беше на каталунско чедо – Боян Къркич влезе на 17 г. И 22 дни. В Испания вече разкриха колко получава Фати. През лятото нападателят подписа професионален договор до 2022 година, за който на ръка получи 700 000 евро. В контракта има откупна клауза на стойност 100 милиона евро.", "date": "2019.09.18", "title": " Нов в „Барселона“ хареса новина за уволнение на Валверде"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d1%88%d1%83%d0%bc%d0%b5%d0%bd%d0%ba%d0%b0%d1%82%d0%b0-%d0%ba%d0%be%d1%8f%d1%82%d0%be-%d1%81%d0%ba%d0%be%d1%87%d0%b8-%d0%be%d1%82-6-%d0%b8%d1%8f-%d0%b5%d1%82%d0%b0/", "text": "Почина 28-годишната жена от Шумен, която тази сутрин   от шестия етаж на блока, в който живее. Шуменката паднала върху циментова площадка на ул.“Васил Друмев“ и лекари се бориха повече от 5 часа за живота й. Била с травми на главата, таза и гръдния кош, каза директорът на МБАЛ д-р Димитър Костов. Медици оперирали белия дроб, но не успели да я спасят. Травмите й са били несъвместими с живота. От полицията потвърдиха за инцидента, по който работят. Не са ясни причините жената да направи фаталния избор. Според една от версиите, била наскоро съкратена от работа.", "date": "2019.09.18", "title": " Почина шуменката, която скочи от 6-ия етаж"}
{"url": "https://trud.bg/27-%d0%b4%d0%b5%d1%86%d0%b0-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%bf%d0%b0%d0%bd%d1%81%d0%b8%d0%be%d0%bd-%d0%b2-%d0%bb%d0%b8/", "text": "Най-малко 27 деца и двама учители загинаха при пожар в пансион. Инцидентът става в ранните часове на сряда в покрайнините на либерийската столица Монровия, пише Ройтерс. Пожарът избухнал докато децата спели в сграда, прикачена към джамия. Две деца са откарани в болница с изгаряния. Полицията в западноафриканската страна съобщи, че все още се търсят телата на някои от учениците. Президентът на Либерия Джордж Уеа изрази своите съболезнования в социалната мрежа „Тутър“. Причините за пожара се изясняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " 27 деца загинаха при пожар в пансион в Либерия"}
{"url": "https://trud.bg/%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-%d0%bf%d1%80%d0%b5%d1%81%d0%b5%d1%87%d0%b5%d0%bd-%d0%b5-%d0%ba%d0%b0%d0%bd%d0%b0%d0%bb-%d0%b7%d0%b0-%d1%82%d1%80%d0%b0%d1%84%d0%b8%d0%ba-%d0%bd/", "text": "ГДБОП и Спецпрокуратура, със съвместното участие на службите във Великобритания, разбиха престъпна група за трафик на оръжия и наркотици. Акцията е проведена на 17 септември на територията на България и Великобритания. Арестувани са трима души – двама български граждани и един британец. „Пресечен е сериозен канал за трафик на огромно количество оръжие, десетки пистолети и наркотични вещества – хероин, изнасяни за Обединеното кралство. На 17 септември беше проведена съвместна операция на територията на България и на територията на Великобритания“, каза на брифинг заместник-главният прокурор Иван Гешев. Установена е група лица, между които и английски граждани, които чрез използване на куриерски пратки, насочват към територията на Великобритания оръжие и наркотични вещества, съобщи шефът на Спецпрокуратурата Димитър Петров. Той допълни, че са установени 53 пистолета от различни марки и модели, огромно количество боеприпаси, заглушители, бронежилетки и около 80 кг хероин. „Информацията придобихме в началото на този месец. Лице, български гражданин, който ще се опита да извърши трафик на оръжие за Великобритания. В крайна сметка за около седмица нещата се развиха изключително бързо, като успяха колегите да установят още няколко лица, между които и чужд гражданин, свързани с този трафик на оръжие. Едното от лицата е обявено с европейска заповед за арест за наркоразпространението на територията на Великобритания. Колегите установиха къде живее, кои са му връзките“, обясни директорът на ГДБОП главен комисар Ивайло Спиридонов. Стана ясно, че издирваният е англичанин, който живее от близо година в България. Спиридонов допълни, че са открити 53 пистолета, наркотици, фалшиви лични документи на едно от лицата, бронежилетка, заглушители на част от оръжията, над 2000 патрона. „Този случай показва едно много добро взаимодействие. След получаване на оперативна информация взехме решение да се включи ГДБОП, спецпрокуратура, само в няколко седмици – изключително кратък срок по този случай, беше неутрализиран този канал“, подчерта главеният секретар на МВР Ивайло Иванов. По същото време във Великобритания също се е провела акция, при която има задържани лица, оръжия и наркотици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Иван Гешев: Пресечен е канал за трафик на оръжие и наркотици за Великобритания"}
{"url": "https://trud.bg/%d0%b4%d0%b8%d0%bb%d1%8f%d0%bd%d0%b0-%d0%bf%d0%be%d0%bf%d0%be%d0%b2%d0%b0-%d0%b8-%d0%ba%d0%b0%d0%bb%d0%b8%d0%bd-%d0%b2%d1%80%d0%b0%d1%87%d0%b0%d0%bd%d1%81%d0%ba%d0%b8-%d0%b7%d0%b0%d0%b5%d0%b4%d0%bd/", "text": "Само преди ден Диляна Попова се похвали, че е в Австралия,  , да прегърне коала. Малко след това и Калин Врачански публикува много подобен кадър, на който също държи в обятията си коала, а текста към кадъра също гласи, че мечтите се сбъдват. Освен с коали, двамата актьори са се снимали и с кенгура, като кадрите им са отново доста идентични, което предполага, че са си ги правили взаимно. Фактът, че двамата не са се отбелязали по снимките или в сторитата си, още повече подсилва слуховете, че между тях може би има нещо, което се опитват да прикрият. През годините многократно се е носила мълвата, че Диляна и Калин са двойка, но те упорито са отричали това.    ", "date": "2019.09.18", "title": " Диляна Попова и Калин Врачански заедно в Австралия (СНИМКИ)\t"}
{"url": "https://trud.bg/%d0%b6%d0%b5%d0%bd%d0%b8-%d0%ba%d0%b0%d0%bb%d0%ba%d0%b0%d0%bd%d0%b4%d0%b6%d0%b8%d0%b5%d0%b2%d0%b0-%d0%bd%d0%b0%d0%bf%d1%81%d1%83%d0%b2%d0%b0-%d0%bc%d0%b5%d0%b3%d0%b7-%d0%bf%d0%be-%d0%b2%d1%80%d0%b5/", "text": "Още първата вечер от Sofia Fashion Week две родни звезди – Жени Калканджиева и Миглена Каканашева-Мегз, влязоха в директна конфронтация, разменяйки си остри обиди и етикети. След ревюто на колекцията на Мегз тя решава да се възползва от краткото й време на сцената и да обърне внимание на благотворителната й капмпания, събираща дрехи и вещи. Секунди след началото на речта й се чува гласът на Жени Калканджиева: „Я млъкни веднага! И нямаш право да говориш 2-3 минути. Слез от сцената. Това, че те изгледахме, ми писна на…“ Малко след това идва и псувнята от страна на Калканджиева: „Ти си една т*па п*тка, разкарай се! Честно ти говоря!“. С разтреперен глас Мегз все пак продължава да говори, но отново е прекъсната от Жени: „Пак ли говориш, бе? Научи се на български!“, крещеше вече носителката на „Мис България 1995“. Очевидно и на дизайнерката й дойде в повече, поради което й отвърна: „Мутрите да млъкват!“, което предизвика овации и ръкопляскания сред гостите на ревюто. В опит да успокоята модната дизайнерка, ангелите на Мегз веднага я заобиколиха и прегърнаха групово.", "date": "2019.09.18", "title": " Жени Калканджиева напсува Мегз по време на ревю (ВИДЕО)"}
{"url": "https://trud.bg/9-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5-%d1%81%d1%80%d0%b5%d1%89%d1%83-%d0%b0%d0%b4%d0%bc%d0%b8%d0%bd%d0%b8%d1%81/", "text": "Най-малко девет души, включително жена и дете, бяха ранени при нападение срещу административна сграда в Източен Афганистан, предаде Ройтерс, като се позова на представители на местните власти. В атаката е участвал имало най-малко един атентатор самоубиец. Нападателите взривили експлозиви пред сградата, където се издават електронни карти за самоличност, в град Джалалабад, в източната провинция Нангархар. След това те нахлули в сградата, където се завързала престрелка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " 9 загинали при нападение срещу административна сграда в Източен Афганистан"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d1%81%d1%8a%d0%b4-%d0%be%d1%81%d1%82%d0%b0%d0%b2%d0%b8-%d0%b2-%d0%b7%d0%b0%d1%82%d0%b2%d0%be%d1%80%d0%b0-%d1%81%d0%bb%d1%83%d0%b6%d0%b8%d1%82%d0%b5%d0%bb-%d0%bd/", "text": "Турски съд постанови днес, че   на САЩ трябва да остане в затвора, докато процесът срещу него по обвинения в шпионаж продължава, предаде Ройтерс, позовавайки се на адвокат. Това означава, че той ще остане в ареста до следващото изслушване през декември.  Метин Топуз, преводач и сътрудник на място към Агенцията за борба с наркотиците в консулството, се намира в затвора от октомври 2017 г. по подозрения за връзки с живеещия в САЩ проповедник Фетхуллах Гюлен, когото турското правителство обвинява за опита за преврат през 2016 г. В обвинителния акт се иска доживотна присъда затвор за Топуз по обвинения в „опит за промяна на конституционния ред“, шпионаж и „опит за сваляне на правителството“. Според Вашингтон Топуз е невинен. Арестът на консулския служител през 2017 г. засили напрежението в отношенията между САЩ и Турция и доведе до продължило месеци временно прекъсване на визовите услуги от двете страни.  Съдът неколкократно заяви, че иска да чуе още един свидетел по случая. Днес обаче адвокатите заявиха пред съда, че адресът, на който е регистриран този свидетел, не съществува. Самият Топуз също обяви в последната си защитна пледоария преди заседанието, че не приема обвиненията и настоя да бъде оправдан. Адвокати на консулския служител се обърнаха през януари към Европейския съд за човешките права и той е приел молбата им, съобщи пред Ройтерс вчера запознат източник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Турски съд остави в затвора служител на консулството на САЩ, обвинен в шпионаж"}
{"url": "https://trud.bg/%d1%81%d1%83%d1%85%d0%b8-%d1%82%d1%80%d0%b5%d0%b2%d0%b8-%d0%b3%d0%be%d1%80%d1%8f%d1%82-%d0%ba%d1%80%d0%b0%d0%b9-%d0%b4%d0%b2%d0%b5-%d1%81%d0%b5%d0%bb%d0%b0-%d0%b2%d1%8a%d0%b2-%d0%b2%d0%b5%d0%bb%d0%b8/", "text": "Пожар е обхванал местност със сухи треви в района на с. Беляковец. Три екипа на Регионална дирекция „Пожарна безопасност и защита на населението” са на място, а към 15,30 ч. разпространението на огъня вече е овладяно. Продължава гасенето на пламъците, опасност за населението и за имоти в селото няма. Заради пожара, поривите и посоката на вятъра в отделни части на Велико Търново се усеща миризма на пушек. По-рано през днешния ден е потушено огнище край с. Хотница, където също са горели сухи треви. Кметът на Велико Търново Даниел Панов и заместник-кметът проф. Георги Камарашев са в постоянна връзка с екипите на пожарната. Даниел Панов благодари на огнеборците за бързата реакция и високия професионализъм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Сухи треви горят край с. Беляковец, овладяно е разпространението на огъня\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0%d0%b3%d1%80%d0%b0%d0%b4%d0%b8-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%8f-%d0%b5%d1%82/", "text": "Днес много хора извън България се възхищават от нашето народно творчество и това се дължи на хората, които приеха за своя кауза да го изследват и популяризират и един от тях е Мартин Кейниг. Това каза държавният глава Румен Радев днес на церемония на „Дондуков“ 2, на която отличи американския учен и изследовател с почетния знак на Президента на Републиката. Отличието е за приноса на американския учен за съхранението и популяризирането на българското фолклорно изкуство. По думите на държавния глава Мартин Кейниг не е просто авторитетен учен и изследовател, но и искрен, безкористен приятел на България и неин успешен посланик пред света. „Връченото от мен авторитетно отличие е признание на всички българи за неговата посветеност и неговата кауза, която високо ценим“, заяви още Румен Радев, съобщиха от прессекретариата на „Дондуков“ 2. Държавният глава изтъкна, че американският етнограф идва за първи път в България преди повече от 50 г. и до днес остава съпричастен с необятната вселена на българския дух, история и изкуство. Румен Радев припомни, че Мартин Кейниг е човекът открил Валя Балканска докато тя е още на 24 г. и записът, който прави в класната стая на едно селско училище, години по-късно се превръща в една от визитните картички на човечеството на сондата „Вояджър“. „Не само това – от тогава до днес г-н Кейниг организира множество изложби и у нас, и най-вече в чужбина, популяризиращи българския дух, българското народно творчество“, допълни президента. Под патронажа на вицепрезидента Илияна Йотова в София ще бъде представена изложбата на Мартин Кейниг „Ехо от Балканите. XX век: Портрети и звуци от България“. Изложбата се организира в партньорство с Националната художествена галерия и включва 73 фотографии от 7 балкански държави, най-много от България. Те са събрани в голям фотоалбум, който е допълнен с 2 аудио диска с автентичен фолклор. От своя страна Мартин Кейниг благодари за подкрепата на президента и вицепрезидента, както и за възможността да опознае България. „Аз получих една необичайна възможност, която много високо ценя и която оказа въздействие върху целия ми живот и го промени изцяло“, заяви той и допълни, че дължи много на българските музиканти и певци, с които е работил и на техните роднини, които са го подкрепили в днешния му проект.", "date": "2019.09.18", "title": " Президентът награди американския етнограф, изпратил „Излел е Делю хайдутин“ в космоса"}
{"url": "https://trud.bg/%d0%b7%d0%b0-%d0%ba%d0%be%d0%b6%d0%b0%d1%82%d0%b0-%d0%bd%d0%b0-%d0%b5%d0%b4%d0%bd%d0%b8-%d1%87%d0%bb%d0%b5%d0%bd%d0%be%d0%b2%d0%b5-%d0%bd%d0%b0-%d0%b5%d0%b4%d0%bd%d0%b0-%d0%ba%d0%be%d0%bc%d0%b8%d1%81/", "text": "Въпреки призивите работата на смесената българо-северомакедонска комисия по история и образование да не се подлага на политически натиск, тъкмо политическите съображения диктуват темпото и характера на дейността й Още в началото на този текст трябва да кажа съвсем открито- ако нещо ме тревожи в досегашната работа на съвместната българо-северомакедонска експертна комисия за история и образование, то е противоречието между призивите към политиците да стоят настрана от нея, и непрекъснатото пришпорване тъкмо от същите тези политици към членовете u да разчистват десетилетните наноси в отношенията между София и Скопие. И това да става чрез договореностите между експертите от двете държави, събрани по силата на Договора за добросъседство, приятелство и сътрудничество между България и Северна Македония от 1 август 2017 г. Защото на практика се получи така, че работата на Комисията се превърна в диоптрията, чрез която се разглеждат и оценяват резултатите на общия комплекс връзки между двете съседни държави. Има ли някакъв, макар и частичен, а както се оказва след последното заседание, и временен напредък в научния и експертен диалог за общата ни история, това се приема като знак за някаква нова динамика и ново лице на политическите, икономическите и културни отношения между София и Скопие. Направят ли някакъв гаф политиците (като правило- от най-високите нива на управлението!), това пък резонира в дейността на Комисията и в поведението на нейните членове- седем от наша страна и седем от Северна Македония. То, като погледнеш, Комисията и за това бе съставена и вписана в Договора- първо, да се превърне в място, където неизкушените от историята държавници от двете страни на границата да препращат неудобните въпроси оттук и оттам, на които поради незнание и по-малко поради нежелание, не искат да отговарят… Вижте там, за тези въпроси си има комисия, там членовете са хора експерти, професионални историци, те знаят отговорите, не ни пречете с това питане да въртим голямата политика на добросъседството, сътрудничеството и приятелството помежду ни. С други думи, Комисията бе измислена и учредена от политиците преди всичко за техния комфорт и удобство, за да амортизира и събира в себе всички въпроси, противоречия и недоволства, за които виновни трябва да излязат тъкмо членовете на този орган. А там, в Комисията членуват и истински се трудят хора, които си заслужават мястото в нея. Познавам повечето от тях, поне от българската част, с някои съм в отлични приятелски отношения и дълбоко ценя тяхната загриженост за това, че динамиката на работата на комисията не е такава, каквато се иска от нея. И че резултатите не са такива, каквито са били очакванията. Това са хора академични, със сериозни научни интереси и разработки, някои от тях и с познания за действителността в Северна Македония поради дългогодишната си дипломатическа работа там, това са хора, които имат ясна позиция за историческата истина и твърдо намерение да я отстояват. И познават добре постулатите на постмодернизма при оценката на историческите събития, та да видят отлично разликата в подхода към делото и живота на Гоце Делчев- от българска страна, желанието да се разгледа, анализира и оцени от гледна точка на общото минало дейността на Гоце в конкретно историческо време. От другата, северомакедонската- акцент на отношението към Делчев от по-късен исторически период и от „по-модерна“ гледна точка. Пак повтарям- говоря за седмината от българската част на комисията. И хич не ми е приятно да научавам за натиска, който директно или не толкова, хората от властта им оказват да бързат. Да бързат, пък каквото там решат, после ще му мислим. Тъкмо това „после ще му мислим“ е притеснителното. Особено след последното заседание в четвъртък и петък на Комисията в София, след което съпредседателят от българска страна проф. д-р Ангел Димитров разочаровано сподели, че това е била „най-безплодната и неуспешна“, „най-неспокойната“ среща с „резултати близки до нула“. Вродената деликатност на професора и семейното му възпитание не му позволиха да бъде по-остър, но и така всички разбраха, че нещата никак не вървят и че двудневната дискусия е била напълно безплодна. Е, може би не напълно безплодна и безрезултатна, защото в науката понякога и отрицателният резултат също е резултат. Поне е станало ясно на какво продължава да настоява северомакедонската част на Комисията, какво се е променило в нейните позиции от последното, при това твърде драматично заседание през юни в Скопие, когато избухна спора за неоспоримата българска идентичност на Гоце Делчев, какви нови аргументи са сложени на масата от тяхна страна, за да оспорват тази идентичност. И всичко това поднесено по такъв начин, че доколкото разбирам- вече договорени общи позиции са били подложени на ново обсъждане, появили са се нови претенции по уж приети тези и становища, като тази в учебниците по история за шести клас на българските училища да не се споменават „българските земи“, когато става дума за Средновековието. Защото територията на сегашна Северна Македония била представяна като част от „тези земи“, а това щяло да буди неприятно чувство у българските ученици към сегашната държава, която ние първи признахме като суверенна и независима на 15 януари 1992 г. Но какво да се прави, когато, според историческата наука, за македонци и Македония по същите тези земи по онова средновековно време изобщо, ама, изобщо не е ставало дума. Поне така сочат историческите документи. А дискусията така е задълбала в преразглеждането на вече разгледани и уж приети постановки, че до Гоце Делчев дори не се е стигнало. И сега, както много пъти досега, председателят на северомакедонската част на Комисията проф. Драги Георгиев посочи, че „нашата работа е академична“, значи, изисква време и търпение. Подобно мнение, чувам, споделят и членове на българската група учени в Комисията. Вероятно е така, но, първо, Комисията не работи в празно или бутиково пространство, и второ, което е по-важно, академичното време няма нищо общо с политическото. Политическото време е много по-динамично, то е компресирано и сгъстено дотолкова, че приближава неимоверно бързо хоризонта с окачените на него събития. Следващата среща на Комисията е насрочена за средата на октомври, но в случая октомври има и друг политически смисъл. Тогава в Скопие очакват Брюксел да реши дали ще даде дата на Северна Македония за преговори за членство в Европейския съюз. Има сигнали, че, както казва шефът на северомакедонската дипломация Никола Димитров, този път Европейската комисия много по-трудно щяла да каже „Не“ на очакването край Вардар страната да стартира преговорите за членство. Октомври беше и срокът, който българският премиер Бойко Борисов даде на 1 август тази година в Скопие, до който Комисията трябва да има такова решение, че да не го поставя в неудобното положение на „разкрачен стоеж“ да се чуди дали да вдигне ръка за „вето“ на брюкселското решение. Нали самият той заяви, че и през ум не му минава да бъде този, който ще спре Северна Македония по пътя на европейската интеграция. Все в този негов призив можем да включим и поканата на София да се проведе извънредно заседание на комисията в края на август, което проф. Драги Георгиев отхвърли с пълното с обидна ирония оправдание, че хората, пък и лично той, били в отпуска. Това си беше ясен знак, че дори и на редовната среща в София онзи ден, някаква нова скорост на работата не бива да се очаква, че северомакедонските учени ще следват академичното, а не политическото темпо. Така се стигна до „най-безплодната и неуспешната“ дискусия, в която „резултатите са близки до нулата“, която едва ли може да бъде в подкрепа на премиера Борисов да изпълни обещанието си да каже „Да“ през октомври. И понеже политиците не обичат да се оказват виновни, виновни- не дай си Боже, може да се окажат учените от Комисията, без да го заслужават. Каквото и да означава това.", "date": "2019.09.18", "title": " За кожата на едни членове на една комисия\t"}
{"url": "https://trud.bg/%d0%ba%d0%b0%d0%ba-%d1%81%d0%b5-%d0%bf%d1%80%d0%b0%d0%b2%d0%b8-%d0%bf%d1%80%d0%b5%d0%b2%d1%80%d0%b0%d1%82-%d0%b2-%d0%b1%d0%bd%d1%80/", "text": "Съветът за електронни медии е избрал неудобен на задкулисието и кръга „Капитал“ директор на БНР? Националното радио ще показва всички гледни точки и ще е обществена медия, а не такава, обслужваща интересите на Иво Прокопиев? Острието на протестърско-психодясното лоби в БНР Силвия Великова, вече трябва да е обективна? Няма проблем, грантовият мозъчен тръст, съставен от професионални автори на компромати, диверсанти на словото и политици на повикване, има решение: 1. Намира се удобен човек в радиото, който е достатъчно влиятелен, за да може да спре сигнала на „Хоризонт“ (без никой да е разрешило такова спиране), точно по времето, когато трябва да тече предаването на Великова „Преди всички“.  Няма нужда да се търси дълго – Пламен Костов, директор на дирекция „Техника“, е точно такъв и разполага с нужните контакти в НУРТС, за да организира „дърпането на шалтера“, което да представи като искане на ръководството. (Малка подробност е, че същият се издига в БНР по времето на Иван Костов). 2. Активират се изданията от кръга „Капитал“, които да пишат от сутрин до вечер за „цензурата“ в БНР и че виновен е генералният директор, който заглушава „гласът на истината“. 3. Организира се хепънинг от 20 журналисти от „Капитал“, „Дневник“, „Сега“, „Медиапул“ и от самото БНР, носещи листове „#КОЙ спря БНР“ и „Не на цензурата в БНР“, а Канна Рачева от бТВ е на мястото, за да тикне микрофон и камера под носа им. 4. Фейсбук гръмва от призиви генералният директор на БНР Светослав Костов да поеме вината за „цензурата“ и  спирането на сигнала на „Хоризонт“. 5. Ако прокуратурата и ДАНС разкрият техния човек, то той, разбира се, не е виновен. Цацаров и Гешев стават обект на дежурните подигравки. Пламен Костов е новият „клошар“ и „ром“. Нарочен и набеден е. Не е можел да го направи сам без шефа си. Иван Бедров, Атанас Чобанов и Илиян Василев пишат постове във фейсбук и статии в „Биволъ“, „Фрог“ и „Свободна Европа“. Ако Полина Паунова е забравила да каже нещо по темата цели три дни, а се занимава със снимки на кучета във фейсбук, й напомнят. Поправя се: „Така, имам въпрос: С какво професионално постижение е известен директорът на БНР, който в последните дни изглежда показва особено добри заложби на комик?“ А, и директорът на БНР Светослав Костов е освен за уволнение, и за затвора, защото е спрял „Хоризонт“ и е свалил Силвия Великова от ефира.  Ако има някой неразбрал (особено СЕМ), точките се повтарят. Такъв е сценарият за преврат в БНР – прост, но ефективен. Изпълнителите също са ясни.", "date": "2019.09.18", "title": " Как се прави преврат в БНР?\t"}
{"url": "https://trud.bg/%d0%b5%d1%80%d0%bb%d0%b8%d0%bd%d0%b3-%d1%85%d0%b0%d0%b0%d0%bb%d0%b0%d0%bd%d0%b4-%d1%82%d1%80%d0%b5%d1%82%d0%b8%d1%8f%d1%82-%d0%bd%d0%b0%d0%b9-%d0%bc%d0%bb%d0%b0%d0%b4-%d1%81-%d1%85%d0%b5%d1%82%d1%82/", "text": "Норвежецът Ерлинг Хааланд стана третият най-млад с хеттрик в Шампионската лига. На 19 години и 58 дни нападателят вкара 3 гола за „Залцбург“ при 6:2 над „Генк“. По-млади са го постигали само Раул (18 г. и 113 дни през 1995 г.) и Уейн Руни (18 г. и 340 дни през 2004 г.). Хааланд е вторият след Руни, който в дебюта си в турнира се разписва повече от два пъти. Норвежецът трети в историята се разписа до 2-ата минута на първия си мач след Андреас Мьолер (1995 г.) и Елаким Мангала (2009 г.) От началото на сезона Хааланд вече има 17 гола!", "date": "2019.09.18", "title": " Ерлинг Хааланд – третият най-млад с хеттрик"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d0%bd%d0%b0-%d0%b8%d1%81%d0%bf%d0%b0%d0%bd%d1%81%d0%ba%d0%b8%d1%82%d0%b5-%d0%b2%d0%be%d0%b5%d0%bd%d0%bd%d0%be%d0%b2%d1%8a%d0%b7%d0%b4%d1%83%d1%88%d0%bd/", "text": "Самолет на испанските военновъздушни сили се е разбил в морето в лагуната Мар Менор близо до град Мурсия, съобщава БГНЕС. Машината принадлежи на Генералната въздушна академия и на борда му са се намирали обучаващ се пилот и инструктор, които са загинали. Местната спешна служба съобщи, че е имала дузина телефонни обаждания за инцидента. Това се случва по-малко от месец след поредния инцидент със самолет в района, довел до смъртта на пилот. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Самолет на испанските военновъздушни сили се разби в морето край Мурсия, двама са загинали"}
{"url": "https://trud.bg/%d0%bd%d0%be%d0%b2%d0%b8-%d0%b4%d0%b5%d1%82%d1%81%d0%ba%d0%b8-%d0%bf%d0%bb%d0%be%d1%89%d0%b0%d0%b4%d0%ba%d0%b8-%d1%89%d0%b5-%d0%b8%d0%bc%d0%b0-%d0%b2-%d1%88%d0%b5%d1%81%d1%82-%d0%ba%d0%b2%d0%b0%d1%80/", "text": "Нови детски площадки за близо 160 хил.лева ще има в шест квартала на Сливен, съобщиха от местната администрация. Три от съоръженията – в кв.„Сини камъни”, „Даме Груев” и „Клуцохор”, са вече готови. При огледа на обектите кметът Стефан Радев съобщи, че започва изграждането на нови детски площадки и в кварталите „Дружба”, „Младост”, „Стоян Заимов”. Проектите за всяка площадка за изготвени отделно. Те включват комбинирани съоръжения, люлки, ксилофони, затревени кътове, занимателни игри, поставянето на ударопоглъщащи настилки.  Площадките са оградени, с вход и изход, поставят се пейки, закрити беседки, кошчета за битови отпадъци. Извършва се демонтаж на негодни, стари съоръжения.", "date": "2019.09.18", "title": " Нови детски площадки ще има в шест квартала в Сливен"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%81%d1%8a%d0%b7%d0%b4%d0%b0%d0%b2%d0%b0%d0%bc%d0%b5-%d1%87%d0%b5%d1%82%d0%b8%d1%80%d0%b8-%d0%b8%d0%bd%d0%b4%d1%83%d1%81%d1%82%d1%80%d0%b8/", "text": "„Създаваме четири индустриални зони. Голямата индустриална зона ще се намира в северните територии – „Кремиковци“, „Нови Искър“, „Връбница“. Това е нашата надежда за привличане на стратегически инвеститор в нашия град. Това обяви кметът на София Йорданка Фандъкова, която участва във форум на тема „Германските инвестиции в България 1990-2017. Германо-българските търговски отношения 2001-2018“. Индустриални зони ще бъдат изградени и в „Младост“, Надежда“ и „Овча купел“, но те ще бъдат по-малки по размери. „Територията , особено тази в „Кремиковци“ е изключително привлекателна със своята транспортна свързаност – жп транспорт, близост до летище, пътища. В нашите планове сме поели ангажимент да осигурим връзка с метро до тази зона – наземно, леко метро. Това е един процес, който започваме“, обяви кметът и добави, че успоредно с това ще бъдат създадени условия за здравно обслужване в района, както и ще създадат учебни центрове. Фандъкова подчерта, че страната ни е предпочитана от чуждестранните инвеститори, заради инфраструктурата, хората и данъчната политика. Тя добави, че се работи и по промяна на методиката за определяне на такса смет, за да може бизнесът и гражданите да плащат справедливо за тази услуга. Наред с това, градоначалникът заяви, че германия е стратегически партньор за България и столицата и изрази надежда възможностите за партньорство да продължат да се разрастват. „Поканихме 12 хотелски вериги, като сред тях има и германски. Бихме искали да продължим да развиваме града си като туристическа дестинация и по-точно като конгресен център“, заяви тя и добави, че през последните години София привлича все повече чуждестранни инвеститори. „По данни на института за пазарна икономика София е привлякла 54% от инвестициите в България и произвежда 40% от БВП на страната. В икономиката на града, през последните години, най-голям ръст има ай ти сектора и аутсорсинга на бизнес услуги, ръстът там е близо с 200% за последните 10 години. В града ни са базирани над 92% от българските технологични компании и 72% от служителите са тук“, описа настоящата ситуация Фандъкова. От своя страна ръководителят на бюрото на фондация „Конрад Аденауер“ в България Торстен Гайслер каза, че немските инвестиции у нас са на второ място и те съставляват 8.49% от всички, които се правят у нас. По негови думи София е пример за успех, с който управляващите могат да се гордеят. „Чуждестранните инвестиции в България значително се покачиха откакто страната стана пълноправен член на ЕС. Заедно с повишаването на инвестициите се повишиха заплатите в страната и възможностите за развитие“, каза Гайслер. Фандъкова пък добави, че повечето инвестиции означават повече работни места и по-висок стандарт на живот. Стана ясно още, че откакто е създадена Столичната общинска агенция за приватизация и инвестиции общината води проактивна политика за привличане на инвестиции и не чакат инвеститорите да дойдат сами в нашия град, а се опитваме да ги привличат по различни линии. Тя обяви още, че предвижда въвеждането на специален ресор, който ще бъде ангажиран с дигитализирането и въвеждането и използването на технологиите на общината и добави, че плащането на данъци и такси вече се извършва по електронен път. „Все още административното ни обслужване има нужда от повече удобства за бизнеса и повече прозрачност. Това е един от водещите приоритети за следващите години, върху който вече работим“, заяви тя и добави, че предстои да бъде въведена електронната система за таксуване в градския транспорт. По време на форума, в който се включиха различни представители на немския бизнес, главният архитект на София Здравко Здравков, зам.-председателят на Столичния общински съвет Николай Стойнев стана ясно, че от 1 ноември провеждането на обществени поръчки ще се извършва изцяло по електронен път. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Фандъкова: Създаваме четири индустриални зони в София"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%be%d1%82%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be-%d1%83%d0%b4%d1%8a%d0%bb%d0%b6%d0%b8-%d0%bc%d0%b0%d0%bd/", "text": "Германското правителство реши да разшири мандата на своите войници, участващи в операциите срещу близкоизточната радикална групировка „Ислямска държава“, съобщава FAZ. Министерската среща в Берлин днес даде зелена светлина за нов мандат в Ирак. Ако Бундестагът се съгласи, то тогава Бундесверът ще може да остане част от международната коалиция против „Ислямска държава“. Следователно разполагането на германските разузнавателни самолети „Торнадо“ в Йордания и използването на цистерни за коалицията трябва да бъде удължено до 31 март 2020 г. Помощта за обучение на силите за сигурност в Ирак, от друга страна, може да продължи цяла година. Мандатът предвижда горна граница от 700 разположени в Ирак войници.", "date": "2019.09.18", "title": " Германското правителство удължи мандата Бундесвера срещу ИДИЛ в Ирак"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5-%d1%81-%d0%bd%d0%be%d0%b2-%d0%b3%d0%bb%d0%b0%d0%b2%d0%b5%d0%bd-%d0%b0%d1%80%d1%85%d0%b8%d1%82%d0%b5%d0%ba/", "text": "Община Търговище е с нов главен архитект, който от тази седмица е временно изпълняващ длъжността, съобщиха от местната администрация. На поста е назначен арх. Христослав Цонев, който е от Търговище. Учил е в София и Варна, но избрал да се реализира в родния си град. От Община Търговище допълват, че новият главен архитект от 2013 г. се занимава с проектантска и консултантска дейност в частна фирма. Арх. Цонев е временно изпълняващ длъжността до провеждане на конкурс. Тя беше овакантена от арх. Дарина Димитрова, която премина на работа в министерство.", "date": "2019.09.18", "title": " Община Търговище с нов главен архитект"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%b7%d0%b0%d0%ba%d1%80%d0%b8%d0%b2%d0%b0-%d0%bf%d0%be%d1%87%d0%b5%d1%82%d0%bd%d0%be%d1%82%d0%be-%d0%ba%d0%be/", "text": "България закрива почетното си консулство в Княжество Монако, реши Министерският съвет. Почетният ни консул Жан-Пол Картерон ще бъде освободен от своите функции на 1 октомври 2019 г. Той е изпратил писмо до МВнР, в което е уведомил за намерението си да напусне поста.", "date": "2019.09.18", "title": " Правителството закрива почетното консулство в Монако"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%82%d1%83%d1%80%d1%86%d0%b8%d1%8f-%d0%b5-%d0%bf%d1%80%d0%b8%d0%b5%d0%bb%d0%b0-36-%d0%bc%d0%bb%d0%bd-%d0%b1%d0%b5%d0%b6%d0%b0%d0%bd%d1%86%d0%b8-%d0%b7/", "text": "Турция ще осъществи своите собствени планове след две седмици, в случай, че сделката между Вашингтон и Анкара за зоната за сигурност в Северна Сирия не доведе до резултати, заяви президентът на Турция Реджеп Тайип Ердоган, цитиран от Anadolu Agency. Изказването му дойде по време на откриването на новата академична година в Анкара. „Два или три милиона сирийски бежанци в Турция и Европа могат да бъдат преселени обратно в зоната за сигурност на изток от (река) Ефрат в Северна Сирия“, заяви турският президент. Той подчерта, че Анкара ще очаква „по-конкретна подкрепа“ от Европейските страни в Идлиб и зоната за сигурност, като заяви, че „Турция вече няма нужда от прости думи“. „Страната ни е приела безпрецедентните 3,6 млн. бежанци. Тогава запада трябва да направи същото“, каза Ердоган и добави, че Анкара не може да поеме отговорност за 4 млн. мигранти без да е осигурен мирът в Идлиб. По-рано Белия дом и Турция се споразумяха за създаването на Зона за сигурност в северната част на Сирия, където да провеждат съвместни патрули, както и да осигурят „мирен коридор“ , чрез който бежанците да се върнат по родните си места.", "date": "2019.09.18", "title": " Ердоган: Турция е приела 3,6 млн. бежанци, Западът трябва да направи същото"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%ba%d0%bc%d0%b5%d1%82%d0%b0-%d0%bd%d0%b0-%d0%bf%d0%b5%d1%80%d0%bd%d0%b8%d0%ba-%d0%b7%d0%b0-%d0%b8%d0%b7/", "text": "Поздравявам кмета на Община Перник Вяра Церовска за изграждането на игрищата, които ще могат да се ползват безплатно от всички. Това написа във фейсбук министър-председателят Бойко Борисов. „Призовавам жителите на Перник и Батановци да ги използват редовно и да пазят новите придобивки“, пише премиерът. „Още две нови площадки отвориха врати днес за спорт и забавление. Спортните съоръжения се намират в двора на училището в град Батановци и в кв. „Ралица“, в близост до Профилакториума“. Това написа по-рано днес в социалната мрежа Вяра Церовска. „Всеки от терените е на стойност 60 000 лв. и може да се използва напълно безплатно от жителите на Общината. Спортът е сред основните приоритети в управленската ми програма и затова насочихме усилията си към оптимално подобряване на условията за физическа активност и жизненост на населението. Изградихме общо 17 спортни площадки, съвсем скоро се очаква и откриването на още една в село Големо Бучино“, пише кметът на Перник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Борисов поздрави кмета на Перник за изграждането на нови игрища"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8%d1%8f-%d0%b0%d1%80%d1%81%d0%b5%d0%bd%d0%b0%d0%bb-%d0%be%d1%82%d0%ba%d1%80%d0%b8%d1%82-%d0%bf%d1%80%d0%b8-%d0%b0/", "text": "МВР публикува кадри от съвместната операция на британските и българските служби, при която бяха иззети 53 пистолета, над 2000 боеприпаса и около 80 кг хероин. Действията на територията на страната са реализирани от спецполицаи от ГД „Борба с организираната престъпност“, под наблюдението на Специализираната прокуратура. В резултат на отлична координация е неутрализирана организирана престъпна група за трафик на оръжие и наркотици от България за Великобритания. У нас са задържани трима души – двама български и един британски гражданин. Трима са и задържаните при паралелните действия, предприети на територията на Великобритания.", "date": "2019.09.18", "title": " Вижте незаконния арсенал, открит при акцията на ГДБОП (СНИМКИ)"}
{"url": "https://trud.bg/%d0%b7%d0%b0%d0%b2%d1%8a%d1%80%d1%88%d0%b8-%d1%80%d0%b5%d0%bc%d0%be%d0%bd%d1%82%d1%8a%d1%82-%d0%bd%d0%b0-%d0%b2%d0%b8%d0%b0%d0%b4%d1%83%d0%ba%d1%82%d0%b0-%d0%bf%d1%80%d0%b8-37-%d0%b8-%d0%ba%d0%b8/", "text": "Завършиха ремонтно-възстановителните дейности на платното в посока София на виадукта при 37-и километър на автомагистрала „Хемус“. Движението вече е възстановено в двете платна на съоръжението. При изпълнението на ремонтните работи то се осъществяваше двупосочно в платното в посока Варна. Това съобщиха от пресслужбата на АПИ. По време на строително-монтажните работи на виадукта са изградени нови стоманобетонови пътна плоча и тротоари, монтирани са нови дилатационни фуги, отводнители и съвременни системи за пътна безопасност. Положена е хидроизолация и асфалтобетонова настилка. Продължава работата по долното строене на съоръжението, която включва и осигуряване на противоземетръсна устойчивост. Тя ще се изпълнява без да затруднява трафика. Екипът от инженери, технически персонал и строителни работници на „Автомагистрали“ ЕАД положи максимални усилия ремонтните работи да приключат преди трите почивни дни по повод Деня на независимостта. Така движението в участъка на АМ „Хемус“ ще бъде облекчено значително и през предстоящите почивни дни във връзка с официалния празник ще може да се пътува по-комфортно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Завърши ремонтът на виадукта при 37-и километър на магистрала „Хемус“ към София"}
{"url": "https://trud.bg/%d0%bf%d0%b5%d1%82-%d0%b4%d0%bd%d0%b8-%d0%ba%d0%be%d0%bd%d1%86%d0%b5%d1%80%d1%82%d0%b8-%d0%b8-%d1%81%d1%8a%d1%81%d1%82%d0%b5%d0%b7%d0%b0%d0%bd%d0%b8%d1%8f-%d0%b2%d1%8a%d0%b2-%d0%b2%d1%8a%d1%80%d0%b1/", "text": "Община Върбица открива традиционния си есенен панаир. Началото ще бъде дадено в сряда вечерта с общоградско шествие. Традиция е колоната да се води от виртуозни музиканти и от екипа на кмета инж.Мердин Байрям. Веселото дефиле тръгва от 19 часа от сградата на общината до площада – сцена на панаира. Жителите и гостите на Върбица ще бъдат приветствани от градоначалника и още в първата вечер ще се насладят на концерт с участието на фолк дивата Десислава.   Във втората панаирна вечер организаторите от общината са поканили ансамбъл „Добруджа”, на третия ден е дуетът Павел и Венци Венц, а на следващия звездата Галена. Панаирът няма да мине и без дългоочакваните народни борби и конни надбягвания, които ще се проведат на 22 септември при осигурен голям награден фонд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Пет дни концерти и състезания във Върбица"}
{"url": "https://trud.bg/%d0%b3%d0%bd%d0%b5%d0%b2%d0%b5%d0%bd-%d0%b1%d0%b0%d1%89%d0%b0-%d1%81%d0%b5-%d1%80%d0%b0%d0%b7%d0%ba%d1%80%d0%b5%d1%89%d1%8f-%d0%bd%d0%b0-%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81/", "text": "Британският премиер Борис Джонсън стана обект остра критика от бащата на болно 7-годишно момиченце в лондонска болница. На видеозапис от краткия разговор между двамата се вижда как мъжът заявява в очите на Джонсън, че дъщеря му не е получила адекватна медицинска грижа и, че британското здравеопазване на унищожено. „В детското отделение няма достатъчно хора – няма достатъчно доктори, няма достатъчно сестри. Здравеопазването ни беше унищожено, а сега Вие идвате за да се покажете пред медиите“, недоволства мъжът пред видимо смутения министър-председател. „Тук няма медии“, опитва се да се защити Борис Джонсън. „А тези хора какви са?“, сочи бащата към камерата.", "date": "2019.09.18", "title": " Гневен баща се разкрещя на Борис Джонсън: Здравеопазването ни е унищожено (ВИДЕО)"}
{"url": "https://trud.bg/%d0%b3%d0%be%d0%bb%d1%8f%d0%bc-%d0%bf%d0%be%d0%b6%d0%b0%d1%80-%d0%bb%d1%83%d0%bc%d0%bd%d0%b0-%d0%b2-%d1%81-%d0%ba%d0%b0%d0%bc%d0%b5%d0%bd%d0%b0%d1%80/", "text": "Голям пожар лумна в сряда следобед във варненското с. Каменар. Гъстите облаци дим стигаха чак до покрайнините на морската столица. Сигнал за инцидента е подаден в 16,15 ч и на мястото веднага са изпратени два екипа огнеборци, съобщи говорителят на Областната дирекция на МВР Ивана Милева. По данни на полицията горят сухи треви, но няма опасност да бъдат засегнати къщи в селото. Няма и пострадали хора. Огненият инцидент е втори за денонощие, след като във вторник 6 пожарни гасиха пламнали треви и боров масив в близост до гробището в кв. Виница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Голям пожар лумна в с. Каменар"}
{"url": "https://trud.bg/%d0%b8%d0%bd%d1%81%d1%82%d0%b0%d0%bb%d0%b0%d1%86%d0%b8%d1%8f%d1%82%d0%b0-%d0%b7%d0%b0-%d0%b1%d0%b8%d0%be%d0%b3%d0%b0%d0%b7-%d0%b2-%d0%bd%d0%be%d0%b2%d0%b0-%d0%b7%d0%b0%d0%b3%d0%be%d1%80%d0%b0-%d1%81/", "text": "Представители на фирма „Енерджи – 2” информираха кмета на Нова Загора Николай Грозев и екипа му, че до средата на октомври ще бъде инсталирано ново съоръжение за очистване на газовия поток, съобщиха от общината. В срещата са участвали председателят на общинския съвет Георги Николов и зам.кметът по екологията Ивайло Енев. Градоначалникът е подчертал, че недоволството на гражданите относно разнасящите се неприятни миризми в част от денонощието, са основателни. От ръководството на „Енерджи 2” ООД са представили инвестиционния проект за подобряване на пречистването. По техните думи, поставянето на биофилтър ще окаже положително въздействие. Инсталацията за биогаз бе изградена преди няколко години. В града имаше граждански протести заради неприятните остри миризми, които се излъчват при производството. Издаваните от екоинспекторите наказателни постановления падаха пред съда. В края на 2016 г. с решение на общинския съвет бе създадена временна комисия, която да извърши проверка. На заседанието си през април 2017 г. съветниците решиха да информират институциите. Последният протест на гражданите под надслов „Нова Загора иска да диша” се проведе на 16 септември, както „Труд“ съобщи.  Участниците в него заявиха, че дори през лятото не могат да отварят прозорците си заради неприятната миризма. Те съобщиха, че не бойкотират инвестицията, но искат въздуха в града да остане чист от миризмите.", "date": "2019.09.18", "title": " Инсталацията за биогаз в Нова Загора слага филтър за пречистване"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%80%d0%b0%d0%b7%d0%b2%d0%b8%d1%82%d0%b8%d0%b5%d1%82%d0%be-%d0%bd%d0%b0-%d0%be%d1%82%d0%bd%d0%be/", "text": "Развитието на отношенията с Бразилия е дългосрочен приоритет на българската външна политика в региона на Латинска Америка. Това заяви президентът Румен Радев на „Дондуков“ 2 при награждаването на посланика на Бразилия у нас Ана Мария Сампайо Фернандес с орден „Мадарски конник“ първа степен. Дипломатът, чийто мандат в страната ни приключва, получи държавното отличие за нейните големи заслуги за укрепването и развитието на българо-бразилските отношения. Това съобщиха от пресслужбата на държавния глава. По време на церемонията в Гербовата зала държавният глава Румен Радев отбеляза ролята на посланик Сампайо за развитие на традиционно приятелските отношения между България и Бразилия. Ценим особено активната работа на посланик Сампайо за активизиране на политическите контакти и за доброто взаимодействие по отношение на кандидатурите на двете страни за членство в Организацията за икономическо сътрудничество и развитие, посочи президентът. Държавният глава открои приноса на бразилския дипломат и за задълбочаване на търговско-икономическото сътрудничество между България и Бразилия, стокообменът за миналата година е нараснал с 80%. Развитие бележи и договорно-правната база между двете страни в областта на икономиката, търговията, науката и технологиите. Богатият професионален опит и активна работа на посланик Сампайо допринесоха безспорно за развитие на политическите отношения, на търговско-икономическото сътрудничество и за укрепване на деловите и културните връзки между нашите страни, отбеляза още държавният глава. Посланик Сампайо благодари за оказаната й чест и подчерта, че приема ордена като награда за отличните взаимоотношения между Бразилия и България през последните десетилетия. Дипломатът отбеляза ролята на България в поддържането и насърчаването на регионалния мир и просперитет. Общи са интересите на двете страни в областта на устойчивото развитие, правата на човека и международния мир. България е престижен магнит за бразилските професионални музиканти и студенти в областта на класическа музика, каза още дипломатът. На церемонията днес присъстваха представители на дипломатическия корпус у нас, на изпълнителната и законодателната власт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Президентът Радев: Развитието на отношенията с Бразилия е приоритет на българската външна политика в Латинска Америка"}
{"url": "https://trud.bg/%d0%ba%d0%bc%d0%b5%d1%82%d1%81%d1%82%d0%b2%d0%be-%d0%b8-%d0%bc%d0%b0%d0%bd%d0%b4%d1%80%d0%b0-%d1%82%d0%be%d1%87%d0%b0%d1%82-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%be-%d0%be%d1%82-%d1%87/", "text": "Полицията установи три случая на неправомерно присъединяване към електропреносната мрежа на ЧЕЗ, съобщиха от МВР-Монтана. На 17 септември сутринта в районното управление във Вършец е получен сигнал от екип на ЧЕЗ за констатирано незаконно присъединяване на местна мандра. При проверката на място е установен ел. проводник между вход на главен предпазител и изход на вторичен предпазител в електрическо табло. Същият ден в полицията е получен сигнал за неправомерно присъединяване към мрежата в село Спанчевци в сградата на кметството. При извършения оглед в мазето на сградата на кметството е установено електрическо табло с трифазен електромер и титуляр на партидата община Вършец, с непълно отчитане на потреблението, поради направено присъединяване преди мерене, директно от главните шини на таблото. Униформените констатирали и неправомерно присъединяване към мрежата в местността Водопада във Вършец. Установен е железобетонен стълб, извън дворното място, с монтирано табло и наличие на мост-шина между входящ и изходящ проводници от таблото, допълниха от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Кметство и мандра точат незаконно от ЧЕЗ"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d0%ba%d0%be%d0%b9-%d0%b5-%d0%b2%d0%b8%d0%bd%d0%be%d0%b2%d0%b5%d0%bd-%d0%b7%d0%b0-%d1%81%d0%bf%d0%b8/", "text": "Започналото от Софийската градска прокуратура досъдебно производство ще покаже кой е отговорен за това, че почти пет часа миналия петък програма „Хоризонт“ нямаше ефирен ридиосигнал. Това каза пред журналисти главният прокурор Сотир Цацаров и уточни, че всичко, установено в рамките на тридневната проверка, тепърва ще бъде проверявано със средствата, предвидени в Наказателно-процесуалния кодекс, предаде  . „Ще предстоят разпити, ще предстоят сравнявания на документи, ще предстоят сравнявания на показания. Нека приемем, че това са установените факти досега, а вината, ние ще я решаваме в наказателния процес и на един по-късен етап в съда. Никой не е казал, че е оневинено горното стъпало, и как да кажа, вината е стоварена върху долното стъпало“. Вчера от прокуратурата обявиха, че не е имало технически причини за неизлъчването на сигнала на „Хоризонт“ в петък, 13 септември, и че до това се е стигнало по искане на техническия директор Пламен Костов.", "date": "2019.09.18", "title": " Главният прокурор: Кой е виновен за спирането на „Хоризонт“, ще покаже наказателният процес"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bd%d0%b0%d0%bf%d1%80%d0%b0%d0%b2%d0%b8-%d0%bf%d1%8a%d1%80%d0%b2%d0%b0-%d0%ba/", "text": "Учениците на 8 СУ „Арсени Костенцев“ скоро ще тренират на модерна, отговаряща на всички изисквания спортна площадка. Днес кметът на Община Благоевград – д-р Атанас Камбитов и училищният директор Сергей Биров направиха първа копка за изграждане на съоръжението. Проектът ще се реализира със съвместното финансиране на Община Благоевград и Министерството на образованието и науката, съобщиха от местната администрация. „Благодаря на министър Вълчев, че тази и миналата година МОН осигури достатъчно средства за образователната инфраструктура. Благодарение на тези средства в Благоевград няма училище, което да не е ремонтирано“, заяви кметът д-р Камбитов. „Във всички училища условията са повече от отлични. Разбира се, продължаваме да надграждаме. Днес даваме старт на строителството на спортната площадка, изпълнителят ще се справи в срок, а ние ще контролираме строителните дейности. Доволен съм, че се оформя истински голям и модерен спортен комплекс – наблизо е общинският плувен басейн, тук са и тенис кортовете, скоро ще има и модерно футболно игрище. Децата имат всички необходими съоръжения, за да спортуват“, подчерта кметът. Директорът на 8 СУ „Арсени Костенцев“ – Сергей Биров, не скри вълнението си от старта на този проект. Той благодари на общинското ръководство, в лицето на кмета д-р Атанас Камбитов, за грижите, които се полагат за обновяване на материалната база на учебното заведение. „Днес е важен ден за нас, защото правим първа копка на футболно игрище. Благодарение на помощта на Община Благоевград беше изградена добра материална база, беше изградена оградата на училището, която 30 години не бе незавършена, беше завършена залата за хранене и други части от сградата на училището, за което съм признателен“, каза Биров. За доброто начинание бе отслужен водосвет, а кметът д-р Атанас Камбитов пожела на всички ученици здраве и успешна учебна година. На церемонията присъства председателят на Общинския съвет Радослав Тасков, заместник -кметът по хуманитарните дейности Христина Шопова, заместник-кметът по финансите Иво Николов, заместник-кметът по строителството инж. Емилия Тунева. Директорът на VII СУ и преподавателят по изобразително изкуство Димитрина Гошева подариха специално изработена икона с лика на св. Иван Рилски на кмета д-р Атанас Камбитов, с пожелание за здраве и успехи.", "date": "2019.09.18", "title": " Кметът на Благоевград направи първа копка на модерна спортна площадка в СУ „Арсени Костенцев“"}
{"url": "https://trud.bg/%d0%be%d0%b1%d0%b8%d1%87%d0%b0%d0%bc-%d0%b4%d0%b0-%d0%b8%d0%b3%d1%80%d0%b0%d1%8f-%d0%bd%d0%b0-%d1%84%d0%b8%d0%bd%d0%b0%d0%bb%d0%b8%d1%82%d0%b5-%d0%b7%d0%b0%d1%8f%d0%b2%d0%b8-%d0%ba%d0%b0%d0%bb%d0%b5/", "text": "Обичам да съм на финалите – заяви Боряна Калейн след петото място на обръч и топка на световното в Баку. – Всичко изиграх така, както мога. За нас е важен многобоя в петък, а надпредварата започва и Невяна Владинова. Тя е боец и страшно много ни помага, дори и когато не е на терена. Трите заедно сме още по-силни.“ Първите 16 от индивидуалния многобой ще вземат квоти за олимпиадата. Катрин Тасева не успя да попадне във финалите на първите два уреда, а за бухалки и лента се включва и Владинова.  „Трябва да защитим среброто в отборното“, каза и Катрин. Снимка БФХГ", "date": "2019.09.18", "title": " Обичам да играя на финалите, заяви Калейн"}
{"url": "https://trud.bg/%d1%81%d0%be%d0%ba%d0%be%d0%bb%d0%be%d0%b2-%d1%81%d0%bb%d0%b5%d0%b4-%d0%b7%d0%b0%d0%b3%d1%83%d0%b1%d0%b0%d1%82%d0%b0-%d0%be%d1%82-%d0%b8%d1%82%d0%b0%d0%bb%d0%b8%d1%8f-%d0%bf%d0%be%d1%81%d1%82%d0%b0/", "text": "Мъжкият национален отбор по волейбол остана на трето място в група „А“ на европейското първенство в Монпелие. „Лъвовете“ отстъпиха с 1:3 (22, -23, -21, -17) на Италия в последния си мач и така завършват фазата с 3 победи и 2 загуби.  „Срещу Франция и Италия си пролича къде мястото на нашия отбор в момента – призна звездата Цветан Соколов, който бе най-резултатен с 22 точки. – Започнахме добре в първия гейм, но си пролича, че те са по-добри. Имаме няколко дни почивка и след това ще мислим да следващия съперник.“  Българите бяха равностойни на „скуадра адзура“ в първите два гейма, но когато нещата тръгнаха зле, не успяха да намерят отговор. Крайният изход стана известен доста преди края на четвъртия гейм, а за Италия блеснаха Иван Зайцев с 21 т. и Османи Хуанторена с 20.  „Отборите като Италия не прощават – добави капитанът Виктор Йосифов. – Има огромна разлика в класите, нашата скамейка е много по-къса. Малкото, което не ни достига, всъщност е доста много.“  България все пак продължава на осминафиналите, но националите ще трябва да напуснат Франция и да отпътуват за словенската Любляна. Там те ще срещнат втория от група „С“, който бе определен късно снощи след мача между Словения и Русия. Теодор Салпаров:  Няколко леки топки направиха разликата Либерото на волейболните национали Теодор Салпаров призова съотборниците си да подхождат по-отговорно във важните моменти от мачовете. Според ветерана „лъвовете“ са играли като равни в първите три гейма с Италия.  „Но това беше докато паднаха няколко леки топки, които направиха разликата – заяви Салпаров. – Големите отбори са перфектни в лесните ситуации. Ние започнахме много мотивирано и ни се отвори мач, който би трябвало да спечелим. Разликата с големите отбори е до липса на умения, опит, концентрация.“", "date": "2019.09.18", "title": " Соколов след загубата от Италия: Поставиха ни на място"}
{"url": "https://trud.bg/%d1%86%d0%b0%d1%86%d0%b0%d1%80%d0%be%d0%b2-%d0%b5-%d0%b7%d0%b0-%d0%be%d1%82%d0%bf%d0%b0%d0%b4%d0%b0%d0%bd%d0%b5-%d0%bd%d0%b0-%d1%81%d1%8a%d0%ba%d1%80%d0%b0%d1%82%d0%b5%d0%bd%d0%be%d1%82%d0%be/", "text": "Главният прокурор Сотир Цацаров подкрепи предложенията на БСП, ВМРО и „Воля“ да отпаднат съкратените съдебни следствия при умишлени убийства и при тежка телесна повреда. Това е една от посоките, които дебатират депутатите от правната комисия, а другата е предложението на ГЕРБ, свързано с промяна в Наказателния кодекс, предаде БНР. ГЕРБ, БСП и „Обединени патриоти“ вече внесоха отделни законопроекти за промени в наказателното производство при тежки престъпления. Цацаров заяви, че е убеден, че трябва да отпадне съкратеното съдебно следствие за тежките умишлени престъпления, тъй като това е ценностен избор между това дали искаме бърз и ефективен процес, или да бъде задоволено общественото чувство за справедливост. Той заложи на второто. Що се отнася до проекта на ГЕРБ, неговите опасения са, че ако тази промяна, свързана със съкратеното следствие, бъде направена през Наказателния кодекс, това ще даде възможност, когато се стигне до финала на разследванията и до дела, подсъдими или обвиняеми да се възползват от по-леката мярка, тоест, отново, въпреки че има промяна, те да могат да получат редукция от 1/3. На заседанието на правната комисия присъстват представители на Върховния касационен съд и правосъдният министър, както и близки на жертви на тежки престъпления, а това дава основание да се очаква, че ще се постигне съгласие по тези законопроекти, които днес се очаква да бъдат приети на първо четене. Председателят на правната комисия и депутат от ГЕРБ Анна Александрова обясни мотивите, с които ГЕРБ предлагат да се запази съкратеното производство и да има субективна преценка на съда: „Съдът да преценява с оглед на това, че смятаме, че той е господар в наказателното съдебно производство. Той да прецени за най-тежките престъпления да бъде дадена възможност за най-тежките наказания. Това е нашето предложение с оглед на това, че въвеждайки отмяна на съкратеното съдебно следствие, общият ред ще продължи много дълго. Това е изключително болезнена тема за пострадалите хора, много дълъг процес“. На протест пред Народното събрание граждани и близки на жертви на тежки престъпления поискаха да отпадне възможността за намаляване на наказанията при такива престъпления, ако извършителят е направил самопризнания. От името на близките беше внесена подписка, подкрепена от близо 15 000 души, които настояват съкратеното следствие да отпадне изцяло при тежки умишлени престъпления. Близки на починалото, след като беше малтретирано, момиченце от село Сотиря, внесоха в парламента подписка с исканията си. Пред журналисти в Народното събрание бабата на детето настоя: „Да се хванем всички партии за ръце, да не се делим на бели, червени, жълти, зелени и сини, и да изградим този закон веднъж завинаги. Да няма следващи убийци, които са на свобода“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Цацаров е „за“ отпадане на съкратеното производство при умишлено убийство"}
{"url": "https://trud.bg/%d1%8e%d0%bb%d0%b8%d1%8f%d0%bd%d0%b0-%d1%8f%d0%bd%d0%b5%d0%b2%d0%b0-%d1%81-%d1%88%d0%b0%d0%bd%d1%81-%d0%b7%d0%b0-%d0%b1%d1%80%d0%be%d0%bd%d0%b7%d0%b0/", "text": "Юлияна Янева запази шансове да се бори за бронза в неолимпийската категория до 65 кг на световното в Нур-Султан (Казахстан). Българката стартира с успех срещу канадката Брулет с 11:0, но на четвъртфиналите падна от опитната Инна Тражукова с 0:3. Рускинята обаче стигна финал и световната вицешампионка за девойки продължи на репешажите. Там тя очаква победителката от двубоя между корейката Чой и казахстанката АинаТемиртасова, пета на мондиал 2017. Другите ни две представителки – Мими Христова (57) и Мария Оряшкова (76) паднаха на старта в своите олимпийски категории и приключиха участието си.  Утре на тепиха излиза най-голямата ни надежда за медал и съответно квота Тайбе Юсеин (62), №1 в света и Европа за 2018-а.", "date": "2019.09.18", "title": " Юлияна Янева с шанс за бронза"}
{"url": "https://trud.bg/%d0%b8%d1%80%d0%b0%d0%bd-%d0%b2-%d0%bf%d0%b8%d1%81%d0%bc%d0%be-%d0%b4%d0%be-%d1%81%d0%b0%d1%89-%d0%bd%d1%8f%d0%bc%d0%b0%d0%bc%d0%b5-%d0%bd%d0%b8%d0%ba%d0%b0%d0%ba%d0%b2%d0%b0-%d1%80%d0%be%d0%bb%d1%8f/", "text": "Иран изпрати на САЩ дипломатическа нота, в която отрича каквато и да е роля в нападенията срещу петролните съоръжения на Саудитска Арабия и предупреди, че ще отговори на каквито и да е действия, съобщи AFP. Официалният документ, изпратен в понеделник чрез швейцарското посолство, което представлява интересите на САЩ в Техеран, „подчертава, че Иран не е изиграл никаква роля в това нападение и отрича и осъжда“ твърденията на САЩ за обратното, съобщава официалната информационна агенция на близкоизточната република IRNA.", "date": "2019.09.18", "title": " Иран в писмо до САЩ: Нямаме никаква роля при атаките в Саудитска Арабия"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bb%d1%8e%d0%b1%d0%b8%d0%bc%d0%b0%d1%82%d0%b0-%d0%b4%d0%b5%d1%81%d1%82%d0%b8%d0%bd%d0%b0%d1%86%d0%b8%d1%8f-%d0%bd%d0%b0-%d0%b3%d0%be%d0%bd/", "text": "ЦСКА (Москва) е първият съперник на „Лудогорец“ в груповата фаза на Лига Европа. Грандът от Русия пристигна у нас в сряда по обед, предвождан от своя наставник Виктор Гончаренко. За 42-годишния специалист това е трета визита в България. Роденият в Беларус треньор пази само положителни спомени от мачовете у нас. Именно мач в София изстреля кариерата му в Орбита. През 2008 година воденият от него БАТЕ (Борисов) сензационно срази „Левски“ с 1:0, а на реванша в Минск измъкна 1:1, за да се класира за исторически първи път в групите на Шампионската лига. Година по-късно БАТЕ отново опря до мач в България. Този път съперник на „жълтите“ бе „Литекс“, а воденият от Станимир Стоилов тим спечели първия мач като гост с 1:0. Реваншът обаче бе кошмарен за „оранжевите“. В Ловеч Гончаренко и компания вкараха двубоя в продлъжения след 1:0 в редовното време. Край река Осъм беларусите ликуваха след 120 минути след нови три гола в двете полувремена по 15 минути.  „Нямаме контузени играчи – отсече на официална пресконференция Станислав Генчев, треньорът на „Лудогорец“. – Като гледаме двата отбора, наистина ние сме с повече опит, ЦСКА (Москва) е по-младият отбор. Това играе голяма роля в евротурнирите. Трябва да наблегнем на този фактор и да се възползваме от неопитността им. Също така трябва да сме по-спокойни по време на самия мач.“  Стадионът отваря врати в 20 часа, два часа преди първия съдийски сигнал.", "date": "2019.09.18", "title": " България – любимата дестинация на Гончаренко"}
{"url": "https://trud.bg/%d1%81-%d0%ba%d0%b0%d0%bc%d0%b1%d0%b0%d0%bd%d0%b5%d0%bd-%d0%b7%d0%b2%d1%8a%d0%bd-%d0%b2%d1%80%d0%b0%d1%86%d0%b0-%d0%bf%d0%be%d1%81%d1%80%d0%b5%d1%89%d0%bd%d0%b0-%d0%b1%d1%8a%d0%bb%d0%b3%d0%b0%d1%80/", "text": "Още осем митрополити – от България, Гърция и Румъния, участваха в празничното богослужение в чест на св. Софроний Врачански Тържествено и с празничен звън във Враца беше посрещнат Негово Светейшество Българският патриарх Неофит, който оглави празничните богослужения в чест на небесния покровител на града – Св. Софроний Врачански. Патриарх Неофит бе посрещнат пред Възнесенския храм „Св. Софроний Врачански” от Врачански митрополит Григорий, кмета Калин Каменов и областния управител Малина Николова, след което оглави архиерейска света литургия. В празничното богослужение участие взеха: Врачански митрополит Григорий, Великотърновски митрополит Григорий, Старозагорски митрополит Киприян, Неврокопски митрополит Серафим, Видински митрополит Данаиил, Ловчански митрополит Гавраил, митрополитът на Верия, Науса и Кампания, Гърция – Пантелеймон, митрополит Варсануфий от Румъния, висши духовници и свещеници от други Поместни православни църкви. Пристигането на Българския патриарх Неофит и отслужената света литургия е кулминацията на честванията, посветени на три годишнини, свързани с небесния покровител на епархията – св. Софроний Врачански: 280-та годишнина от рождението на светеца, 225-та годишнина от ръкоположението му за епископ и 55-та годишнина от неговата канонизация.", "date": "2019.09.18", "title": " С камбанен звън Враца посрещна Българския патриарх Неофит (СНИМКИ)"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d1%81%d0%b5-%d0%b3%d0%be%d1%82%d0%b2%d0%b8-%d0%b4%d0%b0-%d0%bd%d0%b0%d0%bf%d0%b0%d0%b4%d0%bd%d0%b5-%d1%80%d1%83%d0%b8%d1%81-%d0%b8-%d0%b4%d0%b6%d0%be%d1%88/", "text": "Анди Руис и Антъни Джошуа ще си дадат реванш на 7 декември в Саудитска Арабия за титлите в тежка категория. Но Кубрат Пулев се готви да смути дългоочакваното шоу. Българският боксьор разкри, че планира да се качи на ринга, за да предизвика победителя на бой.  „Първо имам един мач в Калифорния и след това ще срещна победителя от Джошуа – Руис – заяви Кобрата. – Ще отида в Саудитска Арабия, може и да се кача на ринга. Шансовете са 50 на 50, но мисля, че Руис може да спечели отново. На Джошуа няма да му е лесно от психологическа гледна точка. С Джошуа би било по-забавно, защото той е едър и силен, на феновете би им харесало повече. Който и да е от двамата, ще е вторият най-добър в света. В близкото бъдеще хората ще видят Кубрат Пулев като световен шампион.“", "date": "2019.09.18", "title": " Кобрата се готви да нападне Руис и Джошуа"}
{"url": "https://trud.bg/%d0%bc%d0%b2%d0%bd%d1%80-%d0%bd%d0%b0-24-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8-%d0%b5-%d0%be%d0%b1%d1%8f%d0%b2%d0%b5%d0%bd%d0%b0-%d1%81%d1%82%d0%b0%d1%87%d0%ba%d0%b0-%d0%bd%d0%b0/", "text": "Министерство на външните работи съобщи, че за 24 септември е обявена общонационална стачка на всички плавателни съдове в цяла Гърция. Предполага се, че тя ще обхване и фериботните връзки в страната. Началото на стачните действия е обявено за 06:00 часа на 24-и септември, а за край – 06:00 часа на 25-и септември 2019 г. Телефони за връзка с Посолството на Р България в Атина: +30 210 67 48 105 и мобилен телефон за спешни случаи на тел.: +30 693 70 96 220; и с Генералното консулство на България в Солун: +30 2310 829 210 и в извън работно време на тел.: +30 2310 869 520. Сигнали и молби за съдействие при бедствени ситуации на български граждани се приемат денонощно и на телефонните линии на Дирекция „Ситуационен център“: +359 2 948 24 04; +359 2 971 38 56 или имейл: crisis@mfa. МВнР препоръчва на българските граждани, при пътувания в чужбина, да се възползват от възможността да се регистрират в ", "date": "2019.09.18", "title": " МВнР: На 24 септември е обявена стачка на всички плавателни съдове в Гърция\t"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d0%b8%d0%bd%d1%82%d0%b5%d0%b3%d1%80%d0%b0%d1%86%d0%b8%d1%8f/", "text": "Темповете на напредък в работата на Съвместната комисия по исторически и образователни въпроси между България и Република Северна Македония изостават драстично от развитието на процеса за европейска интеграция на югозападната ни съседка. Това заяви президентът Румен Радев на срещата си с българските представители в Съвместната мултидисциплинарна експертна комисия по исторически и образователни въпроси между България и Република Северна Македония. Държавният глава подчерта, че настъпващият месец октомври може да се окаже ключов в двустранните отношения, защото Съветът на ЕС може да вземе решение за започване на преговори за членство на Република Северна Македония. „Искам да ви благодаря за положените от вас значителни усилия за постигане на положителни резултати в изпълнение на Договора от август 2017 година. Напредъкът във вашата работа е основният критерий за неговото изпълнение“, обърна се президентът към участниците в комисията. Президентът добави, че последната среща на комисията обаче буди безпокойство. „Ако можете да гарантирате, че в рамките на оставащия един месец комисията ще реши всички спорни въпроси, включително събития, личности, корекции на учебници, на надписи в музеи и на паметни плочи, на позиции на обществените медии – то българското правителство може да продължи политиката си на безусловна на практика подкрепа за членството на Република Северна Македония в Европейския съюз“, заяви Румен Радев. Държавният глава подчерта, че ако такава гаранция не може да бъде дадена, следва правителството да предприеме екстрени мерки за изработване на нова национална позиция с ясни изисквания и критерии в защита на българския национален интерес, които да залегнат изрично в преговорната рамка за Република Северна Македония като задължително условие за членство. С тази нова позиция следва да бъде запознат и българският парламент. „Искам да подчертая изрично, че България трябва да продължи да подкрепя европейската интеграция на Република Северна Македония. Винаги съм настоявал ние да бъдем най-активните застъпници за тази кауза, но при ясни условия“, посочи още президентът и подчерта, че тази открита, коректна и конструктивна позиция: Ще бъде от полза за ЕС, защото няма да допусне нерешени междусъседски проблеми да се внасят в нашето европейско семейство и България ще покаже зрялост и отговорност за стабилността на съюза. Ще бъде от полза за самата Република Северна Македония, защото ще внесе ясни европейски критерии и устойчивост в процеса на нейното европейско приобщаване. Ще бъде от полза и за България, защото не може тази интеграция да става за сметка на употребата на българската история, език и идентичност като разменна монета. Българските представители запознаха държавния глава с постигнатото от комисията до момента, както и с предизвикателствата пред нейната работа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Румен Радев: Европейската интеграция на Северна Македония не трябва да е за сметка на българската история"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d1%81%d1%8a%d0%b1%d1%80%d0%b0%d0%bb%d0%b0-%d0%bd%d0%b0%d0%b4-325-%d0%bc%d0%bb%d0%bd-%d0%bb%d0%b2-%d0%be%d1%82-%d0%bf%d1%80%d0%be%d0%b4%d0%b0/", "text": "До момента са продадени над 6,5 млн. електронни винетки на стойност повече от 325 млн. лв. За сравнение за цялата 2018 година приходите от винетки са 357 млн. лв. В летните месеци има съществен ръст в постъпленията от транзитния трафик и в резултат на завишения контрол. Това отчете проф. Олег Асенов, член на Управителния съвет на Агенция „Пътна инфраструктура“, на среща с Камарата на автобусните превозвачи в Асеновград, съобщиха от националното тол управление. „Средствата, събирани от електронни винетки и от тол такси, могат да се използват само за изграждане и реконструкция на пътища. В обществения съвет за въвеждане на тол системата към министъра на регионалното развитие и благоустройството решихме да направим обществен борд, който да решава всяка година за ремонта на кои пътни участъци ще се използват средствата от тол таксите“, каза още проф. Асенов. На срещата с автобусните превозвачи днес бяха представени т.нар. тол калкулатор и особеностите при покупка на маршрутна карта, чрез изнесен демонстрационен център. Проф. Асенов подчерта, че в заложените около 6 000 км пътища, с които ще стартира търговското опериране на тол системата, третокласните пътища са сведени до минимум. Това са участъци около ГКПП и са част от международни транспортни коридори. Целта е да се обхване транзитният трафик на тежкотоварни превозни средства и няма да засегне междуселския автобусен превоз, отбеляза той. Проф. Асенов посочи, че при покупката на маршрутни карти – тол услугата, която ще предлага Агенция “Пътна инфраструктура”, има възможност фирмите да заяват маршрутните си карти до 7 дни предварително и така да планират разходите си за седмица напред. Необходимо е само да си направят регистрация в системата с електронен адрес. Ако не се регистрират – маршрутната карта ще може да се купува до два дни предварително. Тол калкулаторът дава възможност на превозвачите да изчислят на база тестови тарифи и тестовия обхват на тол системата разходите си за типичните маршрути и типичните си превозни средства", "date": "2019.09.18", "title": " Електронни винетки за над 325 млн. лв. са продадени от началото на годината\t"}
{"url": "https://trud.bg/%d0%bf%d0%b0%d0%bd%d1%82%d0%b0%d0%bb%d0%b5%d0%b5%d0%b2-%d0%b4%d0%be%d0%bd%d0%b5%d1%81%d0%b5-%d0%bc%d0%b5%d0%b4%d0%b0%d0%bb-%d0%bd%d0%b0-%d0%b1%d0%be%d0%ba%d1%81%d0%b0/", "text": "Радослав Панталеев стигна до медалите на световното по бокс в Екатеринбург (Русия), след като се класира за полуфиналите в категория до 91 кг. Българинът си осигури поне бронз след престижна победа над поставения под №1 в категорията кубинец Ерисланди Савон Котия, племенник на легендата Феликс Савон.  Преди боя всички предимства бяха на страната на действащия световен шампион – ръст, техника и движение по ринга. Но Панталеев се хвърли с голямо сърце и Савон очевидно се уплаши от юмруците му като проведе доста пасивно срещата. В един момент Панталеев дори изхвърли звездата от ринга и веднага тръгна да го дърпа обратно, за да не му даде и миг почивка. Съдиите нямаше как да му откажат победата – 5:0 гласа (29:28, 30:27, 29:28, 29:28, 29:28).  Българинът ще има още една трудна задача на полуфиналите – представителя на домакините Муслим Гаджимагомедов, който се наложи с 5:0 над англичанина Чийвън Кларк.  Преди това съдиите порязаха надеждата ни при 52-килограмовите Даниел Асенов като дадоха единодушно победата на съперника му Шахобидин Зоиров (Узбекистан), въпреки че Тайсъна беше по-активен през голяма част от боя. БФБокс подаде контестация, но нито една жалба на първенството досега не бе уважена.", "date": "2019.09.18", "title": " Панталеев донесе медал на бокса"}
{"url": "https://trud.bg/%d0%ba%d1%80%d0%b0%d0%b9-%d0%bd%d0%b0-%d1%86%d0%b8%d0%b3%d0%b0%d1%80%d0%b8%d1%82%d0%b5-%d0%b2-%d0%b4%d0%b5%d1%82%d1%81%d0%ba%d0%b8-%d0%b3%d1%80%d0%b0%d0%b4%d0%b8%d0%bd%d0%b8-%d0%b8-%d0%be%d1%82%d0%ba/", "text": "Нова наредба с която се слага край на пушенето по детските площадки и други открити места, където децата се движат, ще бъде внесена скоро в парламента от здравния министър Василис Кикилиас. Новите промени ще бъдат включени в законопроект за актуализиране на законодателството за борба с тютюнопушенето, което правителството ще внесе в парламента през следващите седмици. Мерките ще обхванат, както магазини. така и спортните площадки на закрито за деца. Нарушителите ще бъдат глобявани според нарушението. През м. октомври правителството ще започне голяма информационна кампания, за да помогне на гражданите да се запознаят с техните права и задължения. Припомняме, че според гръцкото законодателство глобата за пушене на обществено място варира между 50 и 500 евро. Ако пушачът ползва цигари в затворено помещение, може да бъде санкционирано и заведението или място, в което той пуши. Глобите, както и за продажба на цигари на непълнолетни започват от 500 и могат да достигнат 10 хил. евро при четвърто констатирано нарушение. Тогава магазинът или заведението могат да бъдат затворени за 10 дни от здравните инспектори. При пето нарушение на закона пък заведението може да бъде затворено от властите. Забраните включват не само конвенционалните, но и електронните цигари. Туристите могат да пушат на обособени места за пушене извън сградите, както и до момента.  Глоба от 500 до 10 хил. евро грози и всеки, който продава алкохол и цигари на малолетни, както и всеки, който насърчава тютюнопушенето на забранени за това места. Тютюнопушенето не е забранено у дома, но пък е забранено в личните автомобили. Ако шофьорът или пътник пуши в колата, глобата е 1500 евро и отнемане на шофьорската книжка за един месец. Ако в колата има дете на възраст под 12 г., глобата нараства до 3000 евро, като няма значение дали водачът или пътниците са пушили. Двойната глоба ще се прилага и за водачите на обществения транспорт, ако пушат в кабинката си. Законът забранява тютюнопушенето на всички обществени и частни работни места (с изключение на цигарените фабрики), в лечебните заведения, барове и клубове, затворени чакални зони, летища (с изключение на обозначените зони за пушене), в градския транспорт и пристанищните гари, хранителни магазини, както и целия обществен транспорт. Освен това в списъка с обществени места попадат учебните заведения и всички институции, в които се предоставят услуги на обществеността. Забраната се разпростира и върху обществените чакални, приемни, конферентни зали и амфитеатри. В заведенията с музика на живо и казината могат да бъдат обособени зони за пушене, като собствениците трябва да платят годишна такса от 200 евро на квадратен метър за тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Край на цигарите в детски градини и открити площадки с деца в Гърция"}
{"url": "https://trud.bg/%d1%82%d0%b5%d1%85%d0%bd%d0%be%d0%bb%d0%be%d0%b3%d0%b8%d1%87%d0%bd%d0%b8-%d0%bf%d1%80%d0%b5%d0%ba%d1%8a%d1%81%d0%b2%d0%b0%d0%bd%d0%b8%d1%8f-%d0%be%d0%b3%d1%80%d0%b0%d0%bd%d0%b8%d1%87%d0%b0%d0%b2%d0%b0/", "text": "От Дирекция „Комуникационни и информационни системи” информират за възможни технологични прекъсвания на достъпа до услугите, предоставяни от портала за електронни административни услуги на Министерство на вътрешните работи. Това съобщиха от пресслужбата на МВР. Причината е, че днес от 17.30 до 24.00 часа ще бъде извършена подмяна на ключови комуникационни устройства за доставка на интернет в интернет инфраструктурата на Министерството на вътрешните работи. Експертите ще положат усилия за възстановяване на пълния достъп и преди предвидените крайни срокове. От МВР поднасят извиненията си за евентуалните затруднения, които могат да възникнат в достъпа до електронни услуги, предлагани от ведомството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Технологични прекъсвания ограничават достъпа до електронните услуги на МВР"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b7%d0%b0%d0%b1%d0%be%d0%b3%d0%b0%d1%82%d1%8f%d1%85%d0%b0-%d1%81-29-%d0%b7%d0%b0-%d0%b3%d0%be%d0%b4%d0%b8%d0%bd%d0%b0/", "text": "На 37-о място сме по финансови активи  Нетните финансови активи в България се увеличават само с 2,9% през 2018 г., което е най-слабото увеличение за последните две десетилетия. С нетни финансови активи на глава от населението от 8 030 евро, България остава на 37-о място в класацията на най-богатите страни.  Това показва десетото издание на Global Wealth Report на  Allianz, който разглежда състоянието на активите и дълга на домакинствата в повече от 50 държави. На върха САЩ отново замениха Швейцария, не на последно място благодарение на силния долар. В същото време брутните финансови активи на българските домакинства се повишават с 3,8% през 2018 г., отчитайки най-бавния растеж за повече от две десетилетия. Това доста неприятно представяне се дължи  главно на ценни книжа, а именно акции и друг собствен капитал, посочват анализаторите. Банковите депозити в България обаче нарастват силно с 8,2% през 2018 г., което е най-бързото увеличение за пет години. Растежът на пасивите се ускори до 7%, което сигнализира за по-нататъшно нормализиране и то след години, в които българските домакинства сдържаха апетита си за нови заеми. Коефициентът на дълга на домакинствата нараства до 28,8% в края на 2018 г., което все още е около пет процентни пункта под пика през 2009 г., сочи още анализът. Според него застраховките и пенсионните спестявания  също постигат доста разочароващ темп на растеж – 7,3% през 2018 г., което е най-слабото увеличение след финансовата криза. „Източноевропейските страни стареят бързо и много хора спестяват повече за повишаване на своите пенсии. Но изглежда те не възприемат онези продукти, които им гарантират най-ефективната защита на старини, а именно животозастраховане и годишни ренти“, посочва Михаела Грим, съавтор на доклада. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Българите забогатяха с 2,9% за година"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-54-%d0%be%d1%82-%d1%87%d1%83%d0%b6%d0%b4%d0%b5%d1%81%d1%82%d1%80%d0%b0%d0%bd%d0%bd%d0%b8/", "text": "Искам още един мандат, защото съм убедена, че работата за София трябва да продължи и то със скоростта, която наложихме. Имам много ясна програма и конкретни приоритети. Това заяви пред БТВ Йорданка Фандъкова, кандидат за нов мандат като кмет на София от ГЕРБ. Тя посочи, че е поискала промяна в екипа си, защото се променят приоритетите. „Вече на дневен ред са работата в кварталите, чистотата на въздуха, дигитализацията. За новите приоритети има нужда от нови хора с нови идеи“, обясни Фандъкова. Тя съобщи, че един от хората от новия екип ще е архитект Ивайло Петков – един от учредителите на група „Град“, които са сериозни критици на това как се строи в София. „Те имат и грижата за градската среда,имат конкретни идеи“, обясни Фандъкова. Улица „Граф Игнатиев“ беше голям урок за нас“, призна кметът на София. По думите й в изпълнението на целия проект е имало „проблеми“ и в проекта, и в надзора и в изпълнението. Фирмата обаче е санкционирана и глобата се изплаща, увери Фандъкова. „В дълг на софиянци сме по отношение на планината Витоша и на достъпа до нея, както и за Борисовата градина – по специално къпалнята „Мария Луиза“, отбеляза още столичният кмет. „Механизмът вече го подготвихме, трябва да бъде приет планът за Борисовата градина, който да гарантира, че нищо друго не може да се прави там, освен да се възстанови къпалнята. Убедена съм, че това ще се случи“, заяви Йорданка Фандъкова. По въпроса за сметосъбирането и извозването на отпадъците на София, Йорданка Фандъкова отбеляза, че договорите изтичат в края на месец май. „Те са публични, намират се на сайта на Столична община и могат да бъдат прочетени. По-важното е друго – ценовите оферти се отварят след изборите. Решенията ще се вземат след изборите по тази поръчка“, обясни тя. Интересът на инвеститорите към София показва, че имаме напредък в развитието на града, отбеляза Фандъкова. По думите й 54% от чуждестранните инвестиции са в столицата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Йорданка Фандъкова: 54% от чуждестранните инвестиции са в София"}
{"url": "https://trud.bg/%d0%bc%d1%8a%d0%b6-%d0%be%d1%82%d0%ba%d1%80%d0%b8-%d1%81%d1%82%d1%80%d0%b5%d0%bb%d0%b1%d0%b0-%d0%b2-%d0%ba%d0%b8%d0%b5%d0%b2-%d0%b7%d0%b0%d0%bf%d0%bb%d0%b0%d1%88%d0%b2%d0%b0-%d0%b4%d0%b0-%d0%b2%d0%b7/", "text": "Неизвестен мъж е заплашил да взриви мост в Киев, където се намира метростанция, и е открил огън, според ръководителят на полицията в украинската столица Андрей Крищенко, предава РИА Новости. „Провеждаме специална полицейска операция. На място има представители на всички служби. Трафикът на автомобили и влакове по моста е блокиран“, заяви прес-секретаря на Крищенко във „Фейсбук“, като цитира ръководителя на силите за сигурност. Случаят е квалифициран като подготовка на терористична атака. Движението на киевското метро е временно спряно в района на атаката. Според очевидци мъжът пристигнал на моста с кола, извадил предмет, подобен на експлозивно устройство, както и автоматично оръжие и е открил огън. Той е бил облечен в камуфлажни дрехи и е бил на видима възраст около 30-35 години. На мястото на инцидента е изпратено ръководството на Главната и на местната полицейска дирекция, патрулни отряди, полицейски кучета, специалните части и специалисти-сапьори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Мъж откри стрелба в Киев, заплашва да взриви мост (СНИМКИ и ВИДЕО)"}
{"url": "https://trud.bg/%d0%b8%d0%b7%d0%be%d1%81%d1%82%d0%b0%d0%b2%d0%b5%d0%bd%d0%b0-%d0%ba%d1%8a%d1%89%d0%b0-%d0%b3%d0%be%d1%80%d1%8f-%d0%b2-%d0%ba%d0%b2%d0%b0%d1%80%d1%82%d0%b0%d0%bb-%d0%bb%d0%be%d0%b7%d0%b5%d0%bd%d0%b5/", "text": "Пожар избухна в столичния квартал „Лозенец“. Инцидентът се случи на ул. „Цветна градина“, предаде БТВ. Няма информация за пострадали.От пожарната казаха, че огънят е тръгнал от изоставена къща, а пламъците са обхванали и къщата в съседство. Общо 3 пожарни се включиха в гасенето. Пожарът е овладян. Причините за огъня все още се изясняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Изоставена къща горя в квартал „Лозенец“ в София"}
{"url": "https://trud.bg/%d0%bf%d0%be-%d0%b4%d1%8a%d0%bb%d1%8a%d0%b3-%d1%81%d1%80%d0%be%d0%ba-%d0%b7%d0%b0-%d0%ba%d0%b0%d1%81%d0%be%d0%b2%d0%b8%d1%82%d0%b5-%d0%b1%d0%b5%d0%bb%d0%b5%d0%b6%d0%ba%d0%b8-%d0%be%d1%82-%d0%b1%d0%b5/", "text": "Ще изчакат становище на Европейската комисия за отпечатване на покупната цена Срокът за въвеждане на изискването върху касовите бележки от бензиностанции за бъде отпечатвана покупната цена на горивото ще бъде удължен. Вероятно ще се изчака становище на Европейската комисия дали това изискване нарушава правилата за конкуренция в ЕС. Това става ясно след обществено обсъждане на промените в Наредба Н-18 за отчитане на оборота в търговските обекти, с които срокът за изпълнение на новите изисквания от фирмите със софтуер за управление на продажбите, ще бъде удължен до 31 януари 2020 г. Членовете на Българската петролна и газова асоциация (БПГА) неколкократно изразиха притеснения, че отпечатването на покупната цена върху касовите бележки ще се отрази негативно на конкуренцията на пазара на горива. Проблем ще има и за компании, които доставят горива както за България, така и за съседни страни, защото техните клиенти ще видят доставните цени у нас. Затова БПГА сезира еврокомисаря по конкуренцията Маргрете Вестагер и поиска изискването за отпечатване на доставната цена да бъде отложено поне до получаване на отговор от ЕК. Това би предпазило както търговците, така и страната от негативите от приемането на подобна мярка, преди ЕК да прецени дали това изискване нарушава правилата за конкуренцията в ЕС. Друга промяна в Наредба Н-18 предвижда облекчение за хотелите. В съвременните канали за продажба съществуват поредици от резервационни системи. Резултатът от това е онлайн продажба на хотелските услуги от милиони точки по целия свят, с които хотелът няма директен договор, но чрез които е възможно да получи резервация, обясняват от Националния борд по туризъм. Затова в Наредбата ще отпадне задължението за деклариране на всички резервационни системи, чрез които хотелът може да получи резервация, а ще се декларират само сайтове, с които хотелите имат директни договори.", "date": "2019.09.18", "title": " По-дълъг срок за касовите бележки от бензиностанции"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%82%d0%b5%d1%85%d0%bd%d0%b8%d0%ba%d0%b0-%d0%b2-%d0%b1%d0%bd%d1%80-%d0%bd%d0%b5-%d0%b1%d0%b8%d0%bb-%d0%bd%d0%b0%d1%80%d0%b5%d0%b6%d0%b4/", "text": "Редколегията иска среща със СЕМ „Предстоят разпити, сравнение на доказателства и на показания. Лицето, което е източник на мейлите за спиране на излъчването, т.е. директорът на дирекция „Техника”, при първоначалните си обяснения в хода на проверката категорично отрича не само да е пращал мейли до НУРТС, но и да е пращал уведомление до генералния директор, а такова уведомление е входирано.” Това съобщи пред журналисти главният прокурор Сотир Цацаров. „Нека приемем, че това са установените факти досега, а вината ще я решава наказателният процес и на по-късен етап съдът”, подчерта обвинител №1. На въпрос дали „долното стъпало” е „бушон”, каквито съмнения има, главният прокурор каза, че този въпрос е ирелевантен. „Ако работим с подозрения, ще ни упрекнете, че не работим с факти, и това са фактите, които ви представих”, каза Цацаров. Още сутринта редколегията на програма „Хоризонт” поиска среща с членовете на Съвета за електронни медии, на която да се обсъди ситуацията в Българското национално радио от последните дни. В документа се отхвърлят внушенията за политически интереси в протеста от 13 септември пред сградата на БНР.", "date": "2019.09.18", "title": " Шефът на „Техника” в БНР не бил нареждал спиране\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0%d0%bf%d0%be%d1%87%d0%b2%d0%b0%d0%bc%d0%b5-%d0%b4%d0%b0/", "text": "Международен консорциум може да строи АЕЦ „Белене”  България започва да строи продължението на Турски поток през страната. „Това е така нареченият Балкански поток. Огромни усилия ни струваше, но при една много прозрачна процедура, държавната компания на Саудитска Арабия се класира първа и от утре започваме изпълнението. Това е огромна инвестиция”, заяви премиерът Бойко Борисов. Той присъства на подписването на договора между „Булгартрансгаз” и саудитския консорциум „Аркад”, който ще изгражда българския участък на Турски поток. На церемонията присъстваха още енергийният министър Теменужка Петкова, министърът на промишлеността и търговията на Руската Федерация Денис Мантуров и посланикът на Кралство Саудитска Арабия Масфер Бил Абдулрах. Стойността на договора е 1,102 млрд. евро. Срокът, за който трябва да бъде реализиран и въведен в експлоатация газопроводът, е 615 дни, като в рамките на първите 250 дни трябва да бъде изградена линейна инфраструктура с дължина около 308 километра. Борисов подчерта, че от този договор печелим, тъй като оставаме на газовата карта. „Ще печелим от транзитни такси, този газопровод ще си остане български в момента, в който се изплати. Нашите съседи от Северна Македония, Сърбия, Унгария също ще имат алтернативен газ. Плюс интерконектора ние оставаме на картата на газоразпределението, иначе просто изчезвахме”, продължи премиерът. И обясни, че 90% от тръбите за проекта вече са в България, а финансирането е осигурено. Преди това премиерът разговаря с руския министър Денис Мантуров. Отношенията между България и Русия не са влошени, заяви Борисов след срещата. „Русия разчита да участва и е подала съответната заявка за строежа на АЕЦ „Белене”. Смятаме, че оптималният вариант е тя да се изгради от международен консорциум и Русия би участвала в него”, каза от своя страна Мантуров. В момента се работи активно за създаването на консорциум, потвърди и премиерът Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Премиерът Бойко Борисов: Започваме да строим Турски поток през България (обзор)\t"}
{"url": "https://trud.bg/%d0%b3%d0%be%d0%bb%d1%8f%d0%bc-%d0%bf%d0%be%d0%b6%d0%b0%d1%80-%d0%b1%d1%83%d1%88%d1%83%d0%b2%d0%b0-%d0%ba%d1%80%d0%b0%d0%b9-%d0%bb%d0%b5%d1%82%d0%b8%d1%89%d0%b5-%d1%81%d0%be%d1%84%d0%b8%d1%8f/", "text": "Голям пожар пламна близо до летище София, предаде „Нова тв“. Горят сухи треви и храсти. Огънят е на около 500-600 метра от цистерните с авиационно гориво и заплашва складовите бази. Вятърът също допринесъл за разрастването на стихията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Голям пожар край летище София (ВИДЕО)\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bd%d0%b0%d0%b7%d0%bd%d0%b0%d1%87%d0%b8-%d0%bd%d0%be%d0%b2-%d1%81%d1%8a%d0%b2%d0%b5%d1%82%d0%bd%d0%b8%d0%ba-%d0%bf%d0%be-%d0%bd%d0%b0%d1%86%d0%b8%d0%be%d0%bd%d0%b0/", "text": "Президентът на САЩ Доналд Тръмп обяви в профила си в социалната мрежа „Туитър”, че се е спрял на Робърт О`Брайън за приемник на Джон Болтън на поста съветник по националната сигурност на Белия дом. Новината дойде само часове, след като западни медии разкриха, че Тръмп е изготвил списък с петима потенциални кандидати за поста на Болтън. Робърт О`Брайън е близък сътрудник на държавният секретар Майк Помпейо и отговаря тясно за преговорите за освобождаване на американски заложници зад граница. Преди седмица Доналд Тръмп обяви, че обмисля между 15 кандидата, кой да заеме поста на уволнения Джон Болтън, преди да отхвърли възможността да назначи държавният секретар Майк Помпейо, бивш директор на ЦРУ, който да съвместява и двете позиции, припомнят наблюдатели. По-рано в сряда пред репортери Тръмп обяви списък от петима възможни кандидати за поста на Болтън. В коментар тогава президентът на САЩ се изказа ласкаво за О`Брайън, който според него „е фантастичен” в работата си.", "date": "2019.09.18", "title": " Тръмп избра приемник на Болтън\t"}
{"url": "https://trud.bg/%d0%bf%d0%b8%d1%82%d0%b1%d1%83%d0%bb-%d0%bd%d0%b0%d1%85%d0%b0%d0%bf%d0%b0-%d0%b6%d0%b5%d1%81%d1%82%d0%be%d0%ba%d0%be-%d0%bc%d0%bb%d0%b0%d0%b4-%d0%bc%d1%8a%d0%b6-%d0%b2%d1%8a%d0%b2-%d0%b2%d0%b0%d1%80/", "text": "Млад мъж е бил нахапан жестоко от питбул във Варна. Инцидентът се е разиграл на централна улица в морския град и на метри от училище, предаде . По един от централните булеварди във Варна Мартин Янчев и неговия приятел се прибирали, когато срещнали мъж с питбул. „Кучето е било със стопанина си без намордник и без повод“, разказва бащата на Мартин – Енчо Янчев. „Кучето се нахвърлило върху двамата младежи. Стопанинът му няколко пъти го дърпал от мелето, но после пак го пускал. Питбулът нахапал ръката и крака на Мартин. Захапва го за крака, след което синът ми се опитал да се освободи със здравата си ръка, тъй като лявата му ръка е контузена и е започнала една борба“, допълва бащата. Хора от близките заведения се намесили, за да помогнат на момчетата и се обадили на телефон 112. Пострадалите младежи са подали жалба и предстои собственикът на агресивното куче да бъде издирен. Спешните медици, оказали помощ на Мартин Янчев, са преброили 18 нахапвания само по ръката му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Питбул нахапа жестоко млад мъж във Варна"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%b7%d0%b0%d0%ba%d1%80%d0%b8%d0%bb%d0%b8-1000-%d0%ba%d0%bc%d0%b5%d1%82%d1%81%d1%82%d0%b2%d0%b0/", "text": "Разрешават назначаване на наместници в селища до 350 жители Хората могат да останат без административно обслужване Депутатите от предишното Народно събрание на практика закрили около 1000 кметства в страната. В момента в тях не могат нито да се избира, нито да се назначават местна власт. „С промени в Закона за административно-териториалното устройство бяха направени промени, когато се правеха промени и в Изборния кодекс. Направи се един прост запис – че кметствата са населени места, които имат над 100 жители, а в последствие текстът стана над 350 жители. Целта е в населените места под 350 жители да не се избират кметове.” Така шефът на регионалната комисия в парламента Искрен Веселинов обясни гафа. По новите изисквания на закона в близо 1000 населени места (всички с жители над 100 души и по-малко от 350 души) не само, че не могат да се проведат избори за кметове, но в тях не могат да се назначат и кметски наместници. Това означава, че в тези селища хората ще останат без административно обслужване, обясни Веселинов. За да се избегне проблемът народни представители от всички парламентарни групи внесоха промени в закона за местната власт, които предвиждат и във въпросните близо 1000 селища да се назначат кметски наместници.", "date": "2019.09.18", "title": " Депутатите „закрили” 1000 кметства\t"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82%d0%b8-%d0%bd%d0%b5-%d1%85%d0%b0%d1%80%d0%b5%d1%81%d0%b2%d0%b0%d0%bb%d0%b8-%d0%b3%d0%b5%d1%88%d0%b5%d0%b2-%d0%b0%d1%85/", "text": "Висши адвокати обявиха, че не харесвали Иван Гешев за главен прокурор. Бил казал това, бил казал онова, но то не било казано така в конституцията, а било казано еди как си. – Има си хас, адвокатин да хареса прокурор, и то главен – отсече нашият юридически консултант бай Спиро. На адвокатите им се ще някой по-мек човек, дето ще могат да му се качат на главата. Този Гешев май не е от тия. И те сега реват, че не го харесвали. Право говори бай Спиро. Не разбрах само адвокатите гадже ли си търсят в прокуратурата, та тоя харесват, а оня – не.", "date": "2019.09.18", "title": " Адвокати не харесвали Гешев, ах"}
{"url": "https://trud.bg/%d0%be%d0%be%d0%bd-%d1%89%d0%b5-%d0%b8%d0%b7%d0%bf%d1%80%d0%b0%d1%82%d0%b8-%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%ba%d0%be%d0%b8%d1%82%d0%be-%d0%b4%d0%b0-%d0%b0%d0%bd%d0%b0%d0%bb%d0%b8/", "text": "Очаква се ООН да изпрати свои експерти в Саудитска Арабия, които ще водят международна комисия, която да анализира атаките срещу нефтените и на близкоизточната страна, заявиха представители на организацията, съобщава АФП. „Много е добре, че ще бъде проведено международно разследване“, заяви представител на ООН, който пожела да остане анонимен. Експертите на международната организация са били изпратени според договореностите на резолюцията на Съвета за сигурност от 2015 г., която се отнася до ядрената сделка с Иран, както и според друга резолюция, свързана с ембаргото на оръжия, наложено на Йемен. Според Рияд, зад атаките „без съмнение“ стои Иран, а по-рано държавният секретар на САЩ Майк Помпео също изрази съмнения, че атаката е дошла от Йемен, както твърдят подкрепяните от Техеран йеменски бунтовници, които поеха отговорност за нападението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " ООН ще изпрати експерти, които да анализират атаките над рафинериите в Саудитска Арабия"}
{"url": "https://trud.bg/%d0%b8%d0%b4%d0%b2%d0%b0-%d1%81%d1%83%d1%85%d0%b0-%d0%b8-%d1%82%d0%be%d0%bf%d0%bb%d0%b0-%d0%b5%d1%81%d0%b5%d0%bd/", "text": "Прогнози за бури по Черноморието в края на септември Очаква ни суха и топла есен, съобщи пред „Труд” синоптикът Петър Янков. Няма да има екстремни затопляния, но средните температури за септември ще са около 24-29 градуса. През декември времето ще е топло и има вероятност на Коледа да няма сняг. Очакват се, обаче и вълни на захлаждане и валежи в края на лятото. Първата от тях ще е днес, когато Западна и Северна България ще се събудят с есенно време. Преминаването на тази хладна вълна ще даде съвсем слаби валежи в северните и североизточните райони още от сряда вечер, и нейният ефект ще е понижаването на температурите между 18 и 24 градуса. „С това понижение на температурите метеорологичната есен ще даде сериозна заявка за своето настъпване. Астрономическата есен настъпва на 23 септември”, каза Янков. Следващият по-сериозен валеж идва около 19-ти 20-ти септември. Той бързо ще отмине, ще доведе до понижаване на температурите на между 17 и 23 градуса. След това е ще настъпи сух период до 28-ми и 29-ти септември. В тези два дни отново ще превалява, особено в източните райони на страната. „Типично есенно време, но условията за мощна купесто-дълждовна облачност и летни валежи ги има. Особено по Черноморието е възможно да има и по-силни гръмотевични бури. Обикновено в края на септември по нашето Черноморие се появяват такива явления”, коментира Янков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Идва суха и топла есен\t"}
{"url": "https://trud.bg/%d1%83%d0%b1%d0%b8%d0%b9%d1%86%d0%b8%d1%82%d0%b5-%d0%b1%d0%b5%d0%b7-%d0%bf%d1%80%d0%b0%d0%b2%d0%be-%d0%b7%d0%b0-%d0%bd%d0%b0%d0%bc%d0%b0%d0%bb%d1%8f%d0%b2%d0%b0%d0%bd%d0%b5-%d0%bd%d0%b0-%d0%bf%d1%80/", "text": "15 882 подписа събрани срещу съкратеното съдебно следствие Депутатите от Правната комисия подкрепиха на първо четене предложението да има промяна в съкратеното съдебно следствие за тежки престъпления. Ако парламентът приеме поправките, извършителите на убийства няма да могат да се възползват от възможността да се намали с една трета присъдата им. Предложенията са четири – на ГЕРБ, БСП, „Обединени патриоти” и „Воля”. Управляващите предлагат съкратеното производство да остане, но съдът да не бъде задължен да намали присъдата, както е сега. Освен това наказанието да може да се намалява с 1/5, а не с 1/3. Останалите предложения са съкратеното производство въобще да отпадне при тежки престъпления. Предложението за ограничаване на съкратеното съдебно следствие при тежка телесна повреда и умишлено убийство категорично трябва да се  приеме, каза Сотир Цацаров пред Комисията. Той коментира и разпространената позиция на Висшия адвокатски съвет против кандидатурата на Иван Гешев за обвинител №1 като каза, че той не е кандидат за техен председател. По време на обсъждането пред парламента родители на убити деца организираха протест срещу съкратеното съдебно производство, срещу което бяха събрани 15882 подписа. Те бяха сложени в раничката на убитата Кристи от с.Сотиря.", "date": "2019.09.18", "title": " Убийците без право за намаляване на присъдата"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-485/", "text": "Данък „телевизор” влиза в парламента По закон се плаща на електромер – по 3,36 лв. месечно за частни лица и по 14 лв. за фирми.                Облагане на заеми между свързани лица Данъчен консулт на „Труд“.           Редовната казарма – ах, този политмираж Ако върнат наборната служба, ти предписвам апартамента, обеща ми боен командир – коментар на Евгени Генов.                 Задкулисни сили внасят хаос в здравната система Нужни са спешни мерки срещу недостига на кадри, казва доц. д-р Андрей Кехайов, президент на ЮЕМФ, в интервю за „Труд“.         Комисарите от новата ЕК като министрите на султана Източна Европа не присъства в ключовите секторни политики на Евросъюза – анализ на Димитър Гърдев.                 Чешитът-бохем Силует на Димитър Маринов-Пищова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Вижте акцентите в броя на вестник „Труд“ в четвъртък, 19 септември 2019"}
{"url": "https://trud.bg/%d0%bd%d0%b5%d1%82%d0%b0%d0%bd%d1%8f%d1%85%d1%83-%d0%be%d1%82%d0%bc%d0%b5%d0%bd%d0%b8-%d1%83%d1%87%d0%b0%d1%81%d1%82%d0%b8%d0%b5%d1%82%d0%be-%d1%81%d0%b8-%d0%b2-%d0%be%d0%b1%d1%89%d0%be%d1%82%d0%be/", "text": "Израелският премиер Бинямин Нетаняху съобщи, че анулира планираното си участие в Общото събрание на ООН следващата седмица заради политическата ситуация в Израел, предаде Франс прес, като се позова на официални източници. Парламентарните избори не излъчиха категоричен победител, който да има мнозинство за съставяне на правителство, и сега започват преговори за формиране на коалиция, за да се избегнат нови избори. По време на сесията на Общото събрание израелският премиер щеше да се срещне с американския президент Доналд Тръмп, за да обсъдят сключването на договор за взаимна отбрана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Нетаняху отмени участието си в Общото събрание на ООН заради политическата обстановка в Израел след изборите"}
{"url": "https://trud.bg/%d0%b8%d0%bb%d0%be%d0%bd-m%d1%8ack-%d0%bf%d0%be%d0%ba%d0%b0%d0%b7%d0%b0-%d1%81%d0%bd%d0%b8%d0%bc%d0%ba%d0%b8-%d0%be%d1%82-%d1%80%d0%b0%d0%b1%d0%be%d1%82%d0%b0%d1%82%d0%b0-%d0%bf%d0%be-%d0%bd%d0%be/", "text": "Илон Mъcĸ пyблиĸyвa в туитър двe cнимĸи нa пoчти гoтoвия пpoтoтип нa ĸocмичecĸия ĸopaб Ѕtаrѕhір. Bиждa ce, чe тoй e мнoгo пo-гoлям oт cвoятa тecтoвa вepcия Ѕtаrhорреr, пише Kaldata. Πъpвитe тecтoви пoлeти нa Ѕtаrѕhір ca плaниpaни зa cлeд eдин мeceц. ЅрасеХ вeчe пoдaдe зaявĸa дo Фeдepaлнaтa ĸoмиcия пo ĸoмyниĸaциитe нa CAЩ (FСС), зa пoлyчaвaнe нa paзpeшeниe зa извeждaнe нa ĸopaба в opбитa. Koмпaнията нa Mъcĸ възнaмepявa пo вpeмe нa пъpвия тecт дa издигнe ĸopaбa нa виcoчинa 20 ĸм и дa гo пpизeми oбpaтнo нa ĸocмoдpyмa. Koмepcиaлнитe пoлeти нa Ѕtаrѕhір тpябвa дa зaпoчнaт ĸъм ĸpaя нa 2021 гoдинa, cлeд ĸoeтo тoй ce oчaĸвa дa cтaнe ocнoвaтa нa ĸocмичecĸия бизнec нa ЅрасеХ. Moжe дa ce ĸaжe, чe oт тoзи пpoeĸт зaвиcи бъдeщeтo нa ĸoмпaниятa и вcичĸo тpябвa дa бъдe внимaтeлнo тecтвaнo и нacтpoeнo. Дa нaпoмним, чe Ѕtаrѕhір и Ѕuреr Неаvу ca ĸocмичecĸият ĸopaб и cyпepтeжĸaтa paĸeтa нocитeл нa ЅрасеХ, ĸoитo щe зaмeнят ceгaшнaтa фaмилия paĸeти Fаlсоn и ĸopaби Drаgоn. Именно Ѕtаrѕhір ще може да транспортира и 100 човека до Марс.", "date": "2019.09.18", "title": " Илон Mъcĸ показа снимки от работата по новия ĸocмичecĸи ĸopaб Ѕtаrѕhір"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d1%8a%d1%82-%d0%bd%d0%b0-%d0%b1%d0%b0%d0%bb%d0%ba%d0%b0%d0%bd-%d0%bd%d0%b0%d0%bf%d1%80%d0%b0%d0%b2%d0%b8%d1%85%d0%bc%d0%b5-%d1%81%d0%bb%d0%b0%d0%b1/", "text": "Направихме слаб мач, допуснахме тактически грешки – обяви Йовица Арсич, старши треньор на баскетболния „Балкан“. – А много от момчетата се представиха под възможностите си. Надявам се да се представим по-добре пред нашите фенове. Но дали ще можем да спечелим с 15 точки, не знам. Тимът от Ботевград загуби при гостуването на швеския „Сьодертале Кингс“ с 64:79 в първи мач на старта от квалификациите за Шампионската лига. Най-резултатен за нашите бе Марко Радонич с 14 точки, а за домакините Дино Пита заби 20 т. . Реваншът е в петък в Ботевград.", "date": "2019.09.18", "title": " Треньорът на „Балкан“: Направихме слаб мач, с грешки"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b7%d0%b0%d1%81%d1%82%d0%be%d1%8f%d1%82-%d0%b2-%d0%b4%d0%b2%d1%83%d1%81%d1%82%d1%80%d0%b0%d0%bd/", "text": "Президентът Румен Радев се срещна днес с Денис Мантуров – министър на промишлеността и търговията на Руската федерация, който е и съпредседател на Междуправителствената българо-руска комисия за икономическо и научно-техническо сътрудничество. Държавният глава прие министъра на „Дондуков“ 2, след като вчера се състоя 17-ото заседание на междуправителствената комисия. Президентът Радев и министър Мантуров изразиха очакване успешните резултати от заседанието да имат положително влияние върху двустранните икономически отношения. На срещата беше обсъдено сътрудничеството в сферата на икономиката, енергетиката, търговията, туризма, съобщиха от прессекретариата на „Дондуков“ 2. Българският държавен глава посочи, че през последните две години срещите на високо политическо ниво са ясен сигнал, че застоят в двустранните отношения между България и Русия е преодолян. Знак за това е и подписването днес на договора за разширението на газопреносната мрежа от турско-българската до българо-сръбската граница, който касае реализацията на газопровода „Турски поток“ на българска територия. Президентът изтъкна важността енергийните проекти да се реализират на прагматична и взаимноизгодна основа. Румен Радев приветства изпълнението на дейностите по удължаване на срока на експлоатация на 5-и енергоблок на АЕЦ „Козлодуй“ и изрази надежда за успешното приключване на мерките по 6-и блок на централата в указания времеви график. По време на срещата беше обсъдено и двустранното военнотехническо сътрудничество и свързаните с него лицензионни въпроси. Президентът Радев изрази очакването на България въпросът да бъде разрешен чрез рационален подход, изгоден и за двете държави, като не се обвързва с други теми от двустранното партньорство.", "date": "2019.09.18", "title": " Президентът Радев: Застоят в двустранните отношения с Русия е преодолян"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d1%81%d0%bf%d0%b0%d1%80%d1%82%d0%b0%d0%bd-%d0%bd%d0%b0-%d0%b2%d0%b2%d1%81-%d0%b8%d0%b7%d0%bf%d1%8a%d0%bb%d0%bd%d0%b8-%d1%83%d1%81%d0%bf%d0%b5%d1%88/", "text": "Военно-транспортен самолет C-27J „Spartan“ от състава на военно формирование 24 900 – Враждебна излетя днес, 18 септември, за извършване на донорска задача по искане на Министерството на здравеопазването. Това съобщиха от пресслужбата на военното министерство. Самолетът излетя от летище София за летище Варна в 06.53 ч. със задача да осигури въздушен транспорт на медицински екипи. Командир на екипажа е майор Георги Стоименов, помощник-командир – капитан Йордан Димитров и борден инженер капитан Огнян Лидански. В 15,18 ч. самолетът кацна обратно на летище София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.18", "title": " Самолет „Спартан“ на ВВС изпълни успешно донорска задача от Варна до София"}
