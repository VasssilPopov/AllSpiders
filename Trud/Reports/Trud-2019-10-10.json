{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b8-%d0%b3%d1%80%d1%8a%d1%86%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80/", "text": "Партньорство между България и Гърция в сферата на сигурността и увеличения миграционен натиск към Европа, обсъдиха днес в Атина държавният глава Румен Радев и министър-председателят на Република Гърция Кириакос Мицотакис, съобщават от президентството. Двамата бяха единодушни, че отчетеното засилване на миграционните потоци в Югоизточна Европа изисква общи усилия от страна на засегнатите страни и своевременна реакция и подкрепа от страна на Европейския съюз за охраната на външните европейски граници. Румен Радев отново подчерта, че ЕС трябва да изработи план за действие в случай на рязко увеличение на миграционния натиск по сухопътните граници на съюза и България и Гърция следва да обединят усилия в тази насока. Двете държави споделят отношения на стратегическо партньорство и ще продължат да задълбочават сътрудничеството си в областта на отбраната, беше общата позиция на Румен Радев и Кириакос Мицотакис. Двамата постигнаха принципно съгласие Военновъздушните сили на България и Гърция да си сътрудничат и за охраната на въздушното пространство на Република Северна Македония. Българският президент и гръцкият министър-председател откроиха като общ приоритет укрепването на стабилността и сигурността в Югоизточна Европа, които изискват продължаване на подкрепата за европейската перспектива на страните от Западните Балкани, при изпълнение на критериите за членство и необратимост в процеса на развитие на добросъседски отношения в региона. Енергийната диверсификация, строежът на междусистемната газова връзка между България и Гърция и транспортната свързаност в региона, също бяха сред акцентите на разговора. Румен Радев и Кириакос Мицотакис обсъдиха и възможността българската страна да участва в бъдеща приватизация на пристанището в Александруполис. На срещата беше коментирана и ескалацията на напрежение в Близкия Изток и беше споделена обща позиция за намирането на мирно решение на кризисната ситуация. Българският президент е на работно посещение в Гърция за участие в срещата на върха на държавните глави от групата „Арайолуш“, която ще се проведе утре в Атина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.10", "title": " Президентът Радев и гръцкият премиер обсъдиха миграционния натиск към Европа"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0%d1%80%d0%b8-%d1%81%d0%bf%d0%b0%d1%81%d0%b8%d1%85%d0%b0-%d0%b1%d0%b5%d0%b4%d1%81%d1%82%d0%b2%d0%b0%d1%89-%d1%80%d0%be%d0%b7%d0%be%d0%b2-%d0%bf%d0%b5%d0%bb%d0%b8/", "text": "Служители на община Девня спасиха розов пеликан, бедстващ в района на местната пречиствателна станция. Гражданин забелязал изнемощялата птица и подал сигнал на дежурния в кметството. Инспектори от екологичния отдел отишли на мястото и прегледали рядката птица, която се придвижвала много трудно заради подуване на крака.   Пеликанът веднага бил транспортиран до спасителния център във варненския зоопарк. Там ще бъде излекуван, а после пуснат обратно в блатистата местност „Балтата“, където гнезди малка колония от включените в Червената книга на изчезващите видове розови пеликани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.10", "title": " Общинари спасиха бедстващ розов пеликан"}
{"url": "https://trud.bg/%d1%80%d0%be%d0%b4%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%b8%d0%b7%d0%be%d1%81%d1%82%d0%b0%d0%b2%d0%b5%d0%bd%d0%be%d1%82%d0%be-%d0%b1%d0%b5%d0%b1%d0%b5-%d1%81%d0%b0-%d1%82%d1%8a/", "text": "Родителите на   в София са посетили вчера Агенцията за социално подпомагане (АСП) в район „Люлин“, съобщи  . Съобщили, че не могат да гледат детето и искали да го изоставят. Бащата казал, че лелята биела жена му, защото бебето плачело постоянно. Това се случило около 17 ч., след което изчезнали. А социалните не могли да установят контакт с тях след това. До момента, в който мобилният екип получил сигнал късно снощи за изоставено бебе. Справката днес показала, че ставало дума за едно и също семейство. Преди няколко месеца двамата родители кандидатствали за помощ, но от АСП установили, че бащата е управител на няколко фирми и не отговаряли на критериите за доход. Затова помощи не са отпуснати.Мъжът заявил, че те били фиктивни и нямали достатъчно средства. Също така имал заболяване и ТЕЛК. 24-годишната майка не е работила до този момент. Майката е получила еднократна помощ при раждане.На този етап няма информация дали родителите имат собствено жилище. Ще бъде направен опит от социалните за работа със семейството. Детето може да остане в дома за медико-социални грижи до един месец от постъпването му. Единствено чрез решение на съда този срок може да бъде удължен. В това време ще се търси възможност 6-месечното момченце да бъде настанено при близки или далечни родинини, за да бъде в семейна среда. От началото на годината социалните в район „Люлин“ са получили сигнали за 10 изоставени деца на различна възраст. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.10", "title": " Родителите на изоставеното бебе са търсили помощ от социалните"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%b2-%d1%80%d1%83%d0%bc%d1%8a%d0%bd%d0%b8%d1%8f-%d0%bf%d1%80%d0%b8%d0%b5-%d0%b2%d0%be%d1%82%d0%b0-%d0%bd%d0%b0-%d0%bd%d0%b5%d0%b4/", "text": "Вотът на недоверие срещу лявото правителство на премиера Виорика Дънчила, подкрепен от шест опозиционни партии, беше одобрен днес на пленарно заседание на двете камари на румънския парламент, съобщи Аджерпрес, цитирана от БТА. В подкрепа на вота на недоверие са гласували 238 парламентаристи, съобщи депутатът от партия Про Румъния Каталин Некифор. За да бъде свалено правителството от власт, вотът трябваше събере минимум 233 гласа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.10", "title": " Парламентът в Румъния прие вота на недоверие срещу премиера Виорика Дънчила"}
{"url": "https://trud.bg/%d0%ba%d0%bf%d0%ba%d0%be%d0%bd%d0%bf%d0%b8-%d1%83%d1%81%d1%82%d0%b0%d0%bd%d0%be%d0%b2%d0%b8-%d0%ba%d0%be%d0%bd%d1%84%d0%bb%d0%b8%d0%ba%d1%82-%d0%bd%d0%b0-%d0%b8%d0%bd%d1%82%d0%b5%d1%80%d0%b5%d1%81/", "text": "Комисията за противодействие на корупцията и за отнемане на незаконно придобитото имущество (КПКОНПИ) прие решение, с което установи конфликт на интереси при Александър Манолев – в качеството му на заместник – министър на икономиката и като такъв член на Управителния съвет на Държавен фонд „Земеделие“. Манолев е оказал влияние на други органи и лица в частен интерес на свързано с него лице, във връзка с мониторинга по изпълнение на договора за отпускане на финансова помощ, свързан с функционирането на обект „Жилищна сграда – къща за гости“, находяща се в гр. Сандански. Пълният текст на решението: Р Е Ш Е Н И Е №  РС – 10473 – 19 – 063  гр. София, 10.10.2019 г. \tДнес, 10.10.2019 г., Комисията за противодействие на корупцията и отнемане на незаконно придобито имущество /КПКОНПИ/, в състав: \tЗаместник – председател: Антон Славчев  Член: Антоанета Цонкова  Член: Пламен Йоцов  Член: Силвия Къдрева У С Т А Н О В И:  Производството е образувано по реда на чл. 71, ал. 1, пр. 1 от Закона за противодействие на корупцията и за отнемане на незаконно придобитото имущество (ЗПКОНПИ), въз основа на сигнал, който е регистриран в Комисия за противодействие на корупцията и за отнемане на незаконно придобитото имущество (КПКОНПИ) с рег. № ЦУ01/10473/18.04.2019 г.  Сигналът е подаден срещу Александър Д. Манолев – заместник-министър на икономиката и член на Управителния съвет на Държавен фонд „Земеделие“.  По същество, сигнала се твърди, че Александър Д. Манолев, с нотариален акт за учредяване на право на строеж на недвижим имот от 13.02.2013 г. и нотариален акт за поправка на нотариален акт за учредяване право на строеж на недвижим имот от 25.10.2013 г., е учредил на ЕТ „********“ право на строеж на „Жилищна сграда – къща за гости“, басейн и ограда в собствения си поземлен имот с идентификатор № ******** по кадастралната карта на гр.С., както и правото да извърши всички мероприятия, предвидени в част „вертикална планировка“, да реализира озеленяване по одобрения проект, както и да извърши всички мероприятия по план за паркоустройство във връзка с подадено от ЕТ „********“ заявление за подпомагане по мярка 311 „Разнообразяване към неземеделски дейности“ по Програма за развитие на селските райони 2007 – 2013 г. с наименование “Изграждане на жилищна сграда за гости в УПИ ******** „а“, отдел 199, подотдел „а“, м. „********“ гр. С. /необходимо условие, за да отговаря кандидатът за подпомагане на изискванията за получаване на безвъзмездна финансова помощ по ПРСР/. С договор за отдаване под наем на земеделска земя от 01.10.2011 г. е предоставил на А. Б. Д. ползването на собствената си земеделска земя – лозе с площ от 9,7 дка., представляваща имот № ********, находящ се в землището на с.К./ необходимо условие, за да отговаря кандидатът за подпомагане на изискванията за получаване на безвъзмездна финансова помощ по ПРСР/. Предоставил е средства  за осъществяване на инвестицията по проекта, предавайки в  собственост на ЕТ „********“ по договор за паричен заем от 03.08.2015 г. сума от 700 000лв., в качеството си на управител и представител на „********“ ЕООД. Представлявал е ЕТ „********“ като упълномощено лице, при извършената проверка на място преди плащане на осъществената инвестиция по проекта, като е предоставил и документи, свързани с нея, изискани от експерти от Регионален технически инспекторат – Б., съгласно контролен лист от 27.11.2015 г.  Договорът с Държавен фонд „Земеделие“ за отпускане на безвъзмездна финансова помощ по проекта на ЕТ „********“ е сключен на 06.10.214 г.  Към сигнала са приложени следните доказателства: Нотариален акт от 13.02.2013 г., нотариален акт от 25.10.2013 г., договор за паричен заем от 03.08.2015 г., договор за отдаване под наем на земеделска земя от 01.10.2011 г., документи, касаещи извършена проверка на място преди плащане по проекта на ЕТ „********“ и писмо с изх.№ 11-185/18.04.2019 г. на министъра на земеделието, храните и горите с приложения.  От ръководителя на Главния инспекторат към Министерски съвет са изискани и представени доказателства за служебното качество на Манолев, като заместник-министър на икономиката.  От ръководителя на Инспектората към Министерство на земеделието, храните и горите са изискани доказателства за служебното качество на Манолев, като член на Управителния съвет на ДФ „Земеделие“ и такива, свързани със сключения договор за отпускане на финансова помощ, по подаденото заявление за подпомагане от ЕТ „********“.  Служебно е извършена справка в Търговския регистър, в Регистър НБД „Население“ и Регистър НОИ.  С писмо изх.№ ЦУ01/18628/09.09.2019 г. от административния ръководител на Окръжна прокуратура – Б. са изискани и представени следните доказателства: пълномощно с рег. № 32912 от 27.10.2015 г., протокол за разпит на свидетел от 22.04.2019 г., договор за наем на земеделска земя от 01.10.2011 г., писмо с изх.№ 24-00-54/03.06.2019 г. на Министерство на икономиката, писмо с изх.№ 12887/26.06.2019 г. от „***“ ЕАД, писмо с изх.№ 12131/17.06.2019 г. от „***“ ЕАД, съдебно-икономическа и банкова експертиза, заявление за подпомагане, заявка за плащане по Мярка 311 – Разнообразяване към неземеделски дейности, заявление за категоризиране на място за настаняване, Постановление за привличане на Александър Д. Манолев в качеството на обвиняем от 25.04.2019 г., писмо с изх.№ 01-6500/6672/о4.09.2019 г. на ДХ „Земеделие“, документи удостоверяващи плащане към Община С., местни данъци и такси, писмо с рег.№ Е-1772/03.05.2019 г. на „***“, пълномощно с рег.№ 2363 от 07.02.2013 г., пълномощно с рег.№ 10290 от 27.04.2016 г., нотариален акт за учредяване право на строеж на недвижим имот и договор за гражданско дружество от 26.05.2017 г.  С молба вх.№ ЦУ01/18965/17.09.2019 г. Александър Д. Манолев, чрез пълномощника си адв. А. е изискал да бъде запозната с конкретно посочени материали по преписката и е получил копие от тях. Допълнително са предадени и копия от предоставените от Окръжна прокуратура – Б. документи.  На основание чл. 72, ал. 5 от ЗПКОНПИ Александър Д. Манолев е поканен на изслушване на 18.09.2019 г.  С молба вх.№ ЦУ01/18966/17.09.2019 г. Александър Д. Манолев, чрез пълномощника си адв. А. е поискал промяна на определената дата за изслушване, поради служебна ангажираност на упълномощения представител.  На заседание на комисията от 02.10.2019 г., обективирано в т. 1 от Протокол  № 909 от същата дата, Александър Д. Манолев е изслушан по реда на чл.72, ал. 5 от ЗПКОНПИ.  В обясненията си пред Комисията Александър Д. Манолев заявява, че познанството му с А. Б. Д. е от близо 10 години, но нямат родствена връзка. Преотстъпеното право на строеж е направено с цел реализиране на приходи и не е безвъзмездно. Фирмата „***“ ЕООД, на която е бил собственик и управител е търгувала с доста сериозни обеми и сумата от 700 000 лв., която е била предоставена на ЕТ „****“ не е единственото задължение, което е било в някаква посока – дали като кредитор или като кредитополучател. Имало е стокови кредити на доставчици, които са били може би доста над тази сума, оборотите на дружеството са били милиони, извършвани са проверки и ревизии от контролни органи и всичко е било прозрачно. Като член на Управителния съвет на ДФ „Земеделие“ в правомощията на управителния съвет не влизат отговорности като осъществяване на контрол по такъв тип проекти. Не са взимани решения, които да касаят този проект, като това е видно  и от протоколите и от писмото, което е изискано и получено от ДФ „Земеделие“. По никакъв начин Управителният съвет на Фонда не може да слезе на това микрониво, за да окаже влияние или по какъвто и да е начин да се намеси в тази част, която всъщност е мониторинга на изпълнението на проекти във ДФ „Земеделие“, а това е част от оперативната дейност на самия фонд, по никакъв начин не е в правомощията на Управителният съвет.  След проведеното изслушване Александър Д. Манолев, чрез адв. А. допълнително представя писмени обяснения с вх.№ ЦУ0123441/08.10.2019 г., в които сочи, че договорът за отдаване под наем на земеделска земя, учреденото право на строеж, както и договорът за предоставяне на заем в полза на ЕТ „***“ са реализирани в периода 2011 г. до 2015 г., които предхожда с близо от шест до две години, датата на която Манолев е встъпил в длъжността заместник-министър на икономиката, съответно на член на управителния съвет на ДФ „Земеделие“. Видно от събраните по преписката доказателства не може да се направи какъвто и да е обоснован извод за наличие на трите кумулативни предпоставки, обуславящи конфликт на интереси, съгласно разпоредбата на чл. 53 от ЗПКОНПИ. Видно от писмо с изх.№ 02-0400/537 от 13.05.2019 г. на ДФ „Земеделие“ се установява, че не е наличен протокол от заседание на Управителния съвет на ДФ „Земеделие“, от който да е видно, че има решение на управителния съвет по чл. 19, ал. 1, т. 4 от Закона за подпомагане на земеделските производители, свързано с осъществения контрол за целево разходване на средствата на фонда по отношение на конкретния проект на ЕТ „***“ и не е налице каквото и да е било упражнено властническо правомощие от страна на Манолев, повлияно от частен интерес. Не е налице частен интерес, който от своя страна да води до облага от материален или нематериален характер за Манолев в периода на заеманата от него висша публична длъжност по смисъла на чл. 6, ал. 1, т. 3 от ЗПКОНПИ – заместик-министър на икономиката. Липсват два от елементите на състава на конфликт на интереси по смисъла на чл. 52 от ЗПКОНПИ: частен интерес, който да води до облага от материален или нематериален характер за Манолев при упражняване на правомощията му по служба в качеството му на заместик-министър на икономиката, съответно на член на Управителния съвет на ДФ „Земеделие“, както и упражнено правомощие, повлияно от частния интерес и и наличието на частен интерес от упражненото правомощие по служба, който да води до облага за лицето, заемащи висша публична длъжност или за свързаното с него лице по смисъла на § 1, т. 15 от ДР на ЗПКОНПИ. От събраните в хода на административното производство доказателства Комисията установи следното от фактическа страна: \tСигналът е подаден от лице, с посочени имена, адрес и е подписан.  Александър Д. Манолев с ЕГН ******** е назначен на длъжност заместник-министър на икономиката със Заповед № КВ-221 от 05.05.2017 г. на министър-председателя на Република България, считано от същата дата.  В това си качество Александър Д. Манолев е подал декларации по чл. 12, т. 1 във вр. с чл. 5 от ЗПУКИ (отм.) и по чл. 12, т. 2 във вр. с чл. 14 от ЗПУКИ (отм.) на 10.05.2017 г. В декларацията по чл. 12, т. 2 от ЗПУКИ (отм.) е декларирал, че дванадесет месеца преди датата на назначаването му е имал участие в Сдружение „***“ и в Сдружение „***“, като не е декларирал наличие на частен интерес към дейността на свързани с него лица по смисъла на § 1, т. 1 от ДР на ЗПУКИ (отм.).  Александър Д. Манолев, в качеството си на заместник-министър на икономиката е подал декларация с вх.№ Г582/08.06.2018 г., за имущество и интереси по чл. 35, ал. 2 от Закона за противодействие на корупцията и за отнемане на незаконно придобитото имущество.  Със Заповед № КВ-227 от 18.04.2019 г. на министър-председателя на Република България Александър Д. Манолев е освободен като  заместник-министър на икономиката, считано от 18.04.2019 г.  Със Заповед № РД 09-399 от 19.05.2017 г. на министъра на земеделието, храните и горите за утвърждаване на състав на Управителния съвет на Държавен фонд „Земеделие“ Александър Д. Манолев, в качеството му на заместник-министър на икономиката, е определен за член на УС на ДФ „Земеделие“.  Със Заповед № РД 09-386 от 18.04.2019 г. на министъра на земеделието, храните и горите, на основание чл. 25 от Закона за администрацията във връзка с чл. 18 , ал. 2 от Закона за подпомагане на земеделските производители и освобождаването на Александър Манолев като заместник-министър на икономиката, същият е заличен като член на Управителния съвет на Държавен фонд „Земеделие“, считано от същата дата.  Видно от справка в Национален осигурителен институт – Данни за осигурените лица –Актуално състояние, в периода от м.ноември 2015 г. до м. август 2016 г. Александър Д. Манолев е осигурявано лице от Министерство на туризма, като заместник-министър. В периода от м. ноември 2011 г. до м. юни 2015 г. същият е самоосигуряващо се лице като Едноличен търговец „********“ с Булстат ********, с. К., ул. „********“.  От извършената справка в Търговския регистър е установено, че ЕТ „********“ с ЕИК ******** е с едноличен търговец А. Б. Д. с ЕГН ********. Едноличният търговец е вписан в Търговския регистър на 28.01.2013 г.  От извършената справка в Търговски регистър е установено, че „********“ ЕООД с ЕИК ******** е с управител и едноличен собственик на капитала Д. А. М. с ЕГН ********. Дружеството е вписано в Търговския регистър на 10.01.2013 г. с управител и едноличен собственик на капитала Александър Д. Манолев. На 01.12.2015 г. Александър Д. Манолев е прехвърлил дружествения си дял на Д. А. М. и заличил участието си в дружеството, като едноличен собственик на капитала и управител.  От извършената справка в Регистър НБД „Население“ е установено, че Д. А. М. с ЕГН ******** е баща на Александър Д. Манолев. Не се установява родство между А. Д. М. и А. Б. Д..  На 01.10.2011 г. между Александър Д. Манолев, в качеството му на физическо лице, като „Наемодател“  и А. Б. Д., в качеството й на физическо лице, като „Наемател“ е сключен договор за отдаване под наем на земеделска земя – лозе с площ от 9.7 дка, представляващо имот № 019029, пета категория, находящ се в местността „М.“ в землището на с.К., Община П., за срок от една стопанска година, в сила за 2011/2012 г., с цена в размер на 1000 лв. (хиляда лева).  С нотариално заверено пълномощно с рег.№ 2363 от 07.02.2013 г. А. Б. Д. в качеството си на управител на ЕТ „********“ упълномощава Александър Д. Манолев, в качеството му на физическо лице да представлява дружеството пред всички държавни, административни, общински, финансови и съдебни органи, служби и администрации в Република България, пред органите на МВР, на социалното и здравно осигуряване ДАГ, АГКК, пред съответните ВиК, топло и електроразпределителни дружества, пред всички мобилни оператори, както и пред трети лица по всички въпроси свързани със запазване на интересите на ЕТ „********“ и упражняване на дейността му, като подписва, представлява и получава от негово име и за негова сметка всякакъв вид договори, заявления, молби, декларации, жалби и други документи, както и да изисква и получава изготвените в тази връзка книжа и документи. Пълномощното е безсрочно и следва да се тълкува разширително в полза на упълномощения.  С Нотариален акт за учредяване право на строеж на недвижим имот № 29, Том I, рег.№ 350, дело № 27 от 2013 г. на 13.02.2013 г. Александър Д. Манолев с ЕГН ********, в качеството си на учредител, и А. Б. Д. с ЕГН ********, в качеството си на управляващ и представляващ  ЕТ „********“ с ЕИК ********, Александър Д. Манолев учредява на ЕТ „********“, безсрочно и възмездно  право на строеж на „Жилищна сграда – къща за гости“ със ЗП от 530, 47 кв.м. и РЗП от 530, 47 кв.м., която да изгради  по одобрени инвестиционни проекти в поземлен имот с идентификатор № ********по КК на гр.С., с адрес на поземления имот: гр.С., п.к. 2800, местност „Ч“, с площ от 1799 кв.м., с трайно предназначение на територията: Урбанизирана, начин на трайно ползване: Ниско застрояване, за сумата от 7 000 лв. (седем хиляди лева), платена напълно на учредителя.  Със Заявление за подпомагане № 01/311/00624 от 13.05.2013 г. по Мярка 311 „Разнообразяване към неземеделски дейности“, подадено от  ЕТ „********“ до ДФ „Земеделие“ едноличният търговец е направил предложение за финансово подпомагане по проект „Изграждане на жилищна сграда за гости в УПИ 000784„а“, отдел 199, подотдел „а“, м. „Ч“, гр.С., Община С..  С Нотариален акт за поправка на нотариален акт за учредяване право на строеж на недвижим имот № 104, Том II, рег.№ 2801, дело № 269 от 2013 г. на 25.10.2013 г. в Нотариален акт за учредяване право на строеж на недвижим имот № 29, Том I, рег.№ 350, дело № 27 от 2013 г. е добавено и право на строеж на ограда, басейн и извършване на всички мероприятия по план за паркоустройство.  С договор за възлагане на строителство от 21.04.2014 г., сключен между ЕТ „********“ с ЕИК ********, представляван от А. Б. Д., в качеството си на физическо лице – търговец – Възложител и „********“ ООД с ЕИК ********, представлявано от Н.С.Н., в качеството му на управител – Изпълнител, Възложителят възлага, а Изпълнителят приема да извърши строително-монтажни работи, в т.ч. доставка на материали и оборудване за обект: „Жилищна сграда за гости в УПИ 000784 „а“, отдел 199, подотдел „а“, м. Ч“, землище на гр.С., съгласно Приложение № 1 – Спецификация на работите за изпълнение, неразделна част от договора. Съгласно т. 2.1. от Договора общата стойност на договорените работи за изпълнение възлиза на сумата от 571 463.35 лв. с ДДС.  С Анекс 2 към договор за възлагане на строителство от 21.04.2014 г., сключен на 01.09.2015 г. между ЕТ „********“ и „********“ ООД, се променя чл. 2.1.1 Приложение № 2 – Спецификация на работите за изпълнение, с Приложение № 3 – Спецификация на работите за изпълнение, отразяващо направени промени и са намалени със стойността на разходите за декоративно дървено мостче и декоративна водна площ с каскада.  С договор № 01/311/00624 от 06.10.2014 г. за отпускане на финансова помощ по Мярка 311 „Разнообразяване към неземеделски дейности“ по Програмата за развитие на селските райони за периода 2007 – 2013 г., подкрепена от Европейския земеделски фонд за развитие на селските райони, сключен между ДФ „Земеделие“, представляван от д-р Л. В., в качеството си на изпълнителен директор на ДФ „Земеделие“ и ЕТ „********“ с ЕИК ********, представлявано от А. Б. Д. с ЕГН ********, в качеството и на физическо лице – търговец „ПОЛЗВАТЕЛ“, на основание чл. 31, ал. 2 от Наредба № 30 от 11.08.2008 г. за условията и реда за предоставяне на безвъзмездна финансова помощ по мярка „Разнообразяване към неземеделски дейности“ от Програмата за развитие на селските райони за периода 2007 – 2013 г., Фондът предоставя на Ползвателя, регистриран под УРН 602410, безвъзмездна финансова помощ, представляваща до 70% от одобрените и реално извършени от Ползвателя разходи, свързани с осъществяването на проект № 02/311/00624 от 13.05.2013 г. (СМР сграда и двор на обект „ЖИЛИЩНА СГРАДА ЗА ГОСТИ в УПИ I – 000784 „а“, м. Ч, гр.С.).  Съгласно т. 2.1 от Договора първоначално одобрената безвъзмездна финансова помощ въз основа на представените документи е в размер на 391 160.00 лева (триста деветдесет и една хиляди сто и шестдесет лева), съгласно Таблица за одобрени инвестиционни разходи (Приложение 1).  С Анекс I от 09.06.2015 г. към договор № 01/311/00624 от 06.10.2014 г. е променена банковата сметка на „ПОЛЗВАТЕЛЯ“ от BG************** на BG**************, при ***, както и първоначално одобрената безвъзмездна финансова помощ в размер на 391 160.00 лв. е определена в размер на 365 075.35 лв.  С договор за паричен заем от 03.08.2015 г., сключен между „********“ ЕООД с ЕИК ********, представлявано от Александър Д. Манолев – „ЗАЕМОДАТЕЛ“ и ЕТ „********“ с ЕИК ********, представлявано от А. Б. Д. „ЗАЕМАТЕЛ“, Заемодателят предава в собственост на Заемателя сума в размер на 700 000 лв. (седемстотин хиляди лева), като предаването на заемната сума следва да се извърши по банков път в сметка BG************** в срок от три месеца от подписване на договора, като Заемателят дължи връщане на заемната сума по банков път, в срок от пет години.  С Анекс II от 07.09.2015 г. към договор № 01/311/00624 от 06.10.2014 г. отново е одобрената първоначално одобрената безвъзмездна финансова помощ в размер на 391 160.00 лв.  Въз основа на фактури № 1000000244 от 02.09.2015 г.  и  № 1000000246 от 09.09.2015 г. ЕТ „********“ е заплатил на „********“ ООД обща сума в размер на 681 357,79 лв. (шестотин осемдесет и една хиляди триста петдесет и седем лв. и седемдесет и девет стотинки) по договор от 21.04.2014 г. с предмет: Строително-монтажни работи, доставка на материали и оборудване на обект Жилищна сграда за гости в УПИ 000784а, отдел 199, подотдел „а“, м. „Ч.“, землище на гр.С.. Видно от извлечение по сметка BG**************, при ******** на ЕТ „********“ сумите са преведени, съответно на 02.09.2015 г. и на 09.09.2015 г.  С нотариално заверено пълномощно с рег.№ 32912 от 27.10.2015 г. А. Б. Д. в качеството си на управител на ЕТ „********“ упълномощава Александър Д. Манолев, в качеството му на физическо лице да представлява дружеството пред ДФ „Земеделие“ – Разплащателна агенция при извършване на посещения на място и/или проверки на място във връзка с изпълнение на проект по Договор за отпускане на финансова помощ № 01/311/00624 от 06.10.2014 г., сключен между ДФ „Земеделие“ и ЕТ „********“. Да подписва вместо нея, когато и където е необходимо, и да представлява необходимата информация и документи във връзка с упражняване на предоставените  с пълномощното права.  С Анекс III от 11.11.2015 г. към договор № 01/311/00624 от 06.10.2014 г. Приложение 1 към договора е заменено с Приложение 1 към настоящия Анекс  III – Таблица за одобрени разходи по проект с ИД 01/311/00624.  С Удостоверение № 43/10.09.2015 г. за въвеждане в експлоатация на строеж: „Жилищна сграда за гости“ (обект с идентификатор 65334.226.7841.1), строеж V категория – чл. 137 от ЗУТ, находящ се в УПИ 000784 „а“, отдел 199, подотдел „а“, местност „Ч.“, издадено от главния архитект на Община С. строежът е въведен в експлоатация.  На 01.10.2015 г. кметът на Община С. е издал Удостоверение № 00650 за категория ЕДНА ЗВЕЗДА на обект Къща за гости, с адрес гр.С., м.“Ч.“, с валидност до 01.10.2020 г.  Със Заповед № 302722/04.11.2015 г. на Началник отдел на Регионален технически инспекторат при ДФ „Земеделие“ – Н. Д. М. е наредено А. С. Р., в периода от 05.11.2015 г. до 09.11.2015 г.  да извърши проверка на място и да представи контролния лист за процедурна проверка на 10.11.2015 г. на кандидат с УРН 602410, относно заявление с УИН 01/130513/99245.  Видно от Контролен лист за проверка на място – Развитие на селските райони – Проверка преди плащане, с уникален номер на заявката 0131100624301, УИН на проекта: 0131100624 и уникален номер на кандидата: 602410, с  описание на инвестицията : Къща за гости с двор, място на инвестицията: гр.С., с обект на проверката: Сграда, помещения и инфраструктура, както и проверка на документи, изготвен от старши експертите А. Р. и О. А. е констатирано, че сградите, помещенията, инфраструктурата и др. се използват съгласно одобрения проект. Видно от Приложение № 10 – Проверка на място по документи, Таблица 1 – Проверка на фактури и платежни документи е установено авансово плащане от страна на ЕТ „********“ към „********“ ООД по фактура № 1000000244 в размер на 350 000 лв. на 02.09.2015 г. и плащане по изпълнение на СМР по фактура 1000000246 в размер на 331 357, 8 лв. на 09.09.2015 г. – без забележка.  В „Опис на приложените към досието документи, взети при проверка на място“ от 27.11.2015 г., като упълномощено лице на бенефициента – ЕТ „********“ е вписан Александър Манолев.  С Писмо за оторизация на плащането /окончателно (единично) плащане/ № 01/311/00624/3/01N01 от 04.12.2015 г. до Дирекция „Финансова“, Отдел „Финансова отчетност“, с копие до Отдел „Електронни разплащания и постъпления“ на ДФ „Земеделие“ е одобрена сума в общ размер на 391 160, 00 лв. (триста деветдесет и една хиляди и сто и шестдесет лева), по сключения договор № 01/311/00624 от 06.10.2014 г. за отпускане на финансова помощ по Мярка 311 „Разнообразяване към неземеделски дейности“ по Програмата за развитие на селските райони за периода 2007 – 2013 г. между ДФ „Земеделие“ и ЕТ „********“.  Писмото за оторизация на плащането /окончателно (единично) плащане/ № 01/311/00624/3/01N01 от 04.12.2015 г. е изготвено от експертите: А. Г. и В. Д., Началник отдел ПЧП/ОППМРСР – Ц. С., Директор дирекция ПЧП/ОППМРСР – А. П. и е подписано от Заместник-изпълнителния директор на ДФ „Земеделие“ – А. А. – В..  С Уведомително писмо за одобрение № 762/311 с изх.№ 01-6500/2702 от 23.02.2016 г. Заместник-изпълнителният директор на ДФ „Земеделие“ – А. А. – В. уведомява А. Б. Д., в качеството и на  ЕТ „********“ за извършено плащане по банковата сметка според договора за отпускане на финансова помощ и подадена заявка за плащане в размер на 391 160, 00 лв. (триста деветдесет и една хиляди и сто и шестдесет лева), с дата на плащане – 11.12.2015 г.  С нотариално заверено пълномощно с рег.№ 10290 от 27.04.2016 г. А. Б. Д. в качеството си на управител на ЕТ „********“ упълномощава Александър Д. Манолев, в качеството му на физическо лице да представлява дружеството при воденето на преговори с трети лица, включително с право да сключва и подписва от името на дружеството всякакви договори, каквито намери за добре, да представлява дружеството пред органите на централна власт и местно самоуправление, както и пред трети лица във връзка с осъществяване дейността на дружеството; да представлява дружеството пред банки и финансови институции в България, с право да извършва всякакви действия от името на дружеството, да открива и закрива сметки, да оперира и да се разпорежда със суми в неограничен размер, да нарежда преводи в неограничен размер, да подписва и подава платежни нареждания, да получава от името на дружеството извлечения от банкови сметки и всякакви други документи; да извършва от името и за сметка на дружеството всякакви разпоредителни сделки със собствените на дружеството недвижими имоти и движими вещи, включително да сключва договори в тази връзка от името и за сметка на дружеството, при условия каквито намери за добре и каквито договори и с когото намери за добре, както и да представлява дружеството пред общинската и държавна администрация по повод подаването и получаването на необходими и/или изискуеми от закона документи за оформянето, включително нотариалното оформяне, когато такова се изисква, на разпоредителни сделки с недвижими имоти и движими вещи на дружеството; да приема учредяване в полза на дружеството на всички и всякакви обезпечения, договорни ипотеки и особени залози по Закона за особените залози, както и да подписва от името и за сметка на дружеството договори за учредяване на обезпечения, при условия каквито намери за добре; да извършва всички и всякакви управителни действия и/или сделки с, включително, но не само, да отдава под наем, притежаваните от дружеството движими вещи и недвижими имоти, при условия и цени, каквито намери за добре, и с когото намери за добре, както и да получава сумите по такива управителни действия и/или сделки; да сключва , изменя и прекратява от името и за сметка на дружеството всички и всякакви видове договори, сделки и/или спогодби, чрез които се обезпечава дейността на дружеството, да купува, продава, да придобива или отчуждава, от името и за сметка на дружеството, всякакви и всички изделия, съоръжения и услуги; да издава, подписва и приема от името на дружеството записи на заповеди, менителници и други документи за суми, при условия и в полза на лица, каквито намери за добре, както и да подписва договори от името и за сметка на дружеството за отпускане на трети лица и/или ползване от трети лица на заеми/кредити, включително и стокови; да представлява дружеството пред съдилищата и други правораздавателни органи, да извършва всякакви процесуални действия, допустими по българското законодателство, включително предявяване на искове и водене на дела във всички инстанции на съдебното и досъдебно-изпълнително производство; да изисква плащане, да предприема извънсъдебни методи за изискване на плащане, да иска от името на дружеството издаването на изпълнителни лостове, да образува и води изпълнителни дела, както и да получава от името на дружеството сумите, набрани по изпълнителни производства. Пълномощникът има право да договаря сам със себе си и като представител на други лица на основание чл. 38 от ЗЗД. Пълномощното не се ограничава със срок и се прекратява с оттеглянето му от упълномощителя.  С Договор за гражданско дружество от 26.05.2017 г., сключен между дружествата „********“ ООД с ЕИК ********, представлявано от управителя И. А. К., „********“ ЕООД с ЕИК ********, представлявано от управителя И. С. М. и А. Б. Д., в качеството й на ЕТ „********“ съдружниците се споразумяват да обединят усилията си за съвместното изграждане и експлоатация на Водопровод за минерална вода на хотел „***“ в имот ********, хотел „***“ в имот  ******** и „Къща за гости“ в имот ******** по КК на гр.С., като дружеството се представлява пред трети лица от И. С. М. – управител на „********“ ЕООД.  За ЕТ „********“ договорът е подписан от Д. А. М. с ЕГН ********, като пълномощник на едноличния търговец.  С докладна записка № 03-0416/1588 от 10.04.2019 г. от А. П. – Директор на дирекция „ОППМРСР“ при ДФ „Земеделие“ – Разплащателна Агенция, относно: Извършване проверка на място след плащане на бенефициент ЕТ „********“, УРН 602410, с договор № 01/311/00624 от 06.10.2014 г.  до С. А. – Директор на Дирекция „Технически инспекторат“ при ДФ „Земеделие“, копие до А. А. – В. – Заместник-изпълнителен директор на ДФ „Земеделие“ е предложено да се извърши проверка на място след плащане по проект № 01/311/00624, във връзка с проявен журналистически интерес и това, че проектът не е попадал в извадката от риска анализ, а периодът на мониторинга изтича на 06.10.2019 г.  Със Заповед № 373200/07.05.2019 г. за извършване проверка на място на Н. Д. М. – Началник отдел на Регионален технически инспекторат при Областна дирекция – Б. на ДФ „Земеделие“, във връзка с кандидат с УРН 602410, относно заявление с УИН 01/130513/99245, на служителите Н. Б. М., С. И. А. и О. И. А. е разпоредено извършване проверка на място за периода 18.04.2019 г. до 19.04.2019 г., с крайна дата за предаване на контролен лист за процедурна проверка на 07.05.2019 г.  С докладна записка изх.№ 03-2-012/82/08.05.2019 г. от Н. М. – Началник отдел РТИ- Б. до С. А. – Директор на дирекция ТИ на ДФ „Земеделие“, относно: ПнМ по ДЗ № 03-0416/1588 от 10.04.2019 г. на заявка № 373200 по Мярка 311 – след плащане от ПРСР (2007 – 2013) на бенефициент ЕТ „********“, УИН 01/130513/99245, УРН: 602410 е констатирано, че във връзка с извършена проверка на място от старши експертите О. А., Н. М. и С. А., с предмет на инвестицията „Къща за гости и двор“ е установено, че:  са изискани платежни документи за реализираните обороти за отделните периоди от началото на функционирането на къщата за гости, като процентното изпълнение на финансовите параметри  по бизнес плана са както следва: 2015 г. – 0%, 2016 г. – 35%, 2017 г. – 58%, 2018 г. – 26%, 2019 г. – 19%. За периода от  06.10.2015 г. до 31.12.2015 г. не са реализирани приходи. От 01.01.2019 г. до 31.03.2019 г. са осчетоводени 11 нощувки на стойност 5 500 лв., като са представени фактури за предоставените услуги.  на базата на представените фактури е отчетено, че бенефициентът не е изпълнил прогнозните стойности от продажби, заложени в бизнесплана за всички проверени периоди, не са достигнати и параметрите, свързани средногодишната натовареност на къщата за гости.  представени са 2 бр. граждански договори за нает персонал от 02.01.2019 г., като по бизнесплана се предвижда поддържане на три работни места. От въвеждането в експлоатация до началото на 2019 г. не е бил наеман персонал и не е изпълнен ангажимента по бизнесплана.  бенефициентът е сключил договор с туроператора „********“ ООД, според който фирмата се ангажира до края на 2019 г. да предостави основни туристически услуги за минимум 98 000 лв. без ДДС.  ЕТ „********“ няма задължения за местни данъци и такси към Община С..  Изготвен е контролен лист и приложен снимков материал.  В резултат на извършената проверка е отправена препоръка за последващ анализ или допълнителна проверка дали са осъществени реални нощувки от получателите на услугите, като индикация за това е плащането на туристическите такси към Община С. м. април 2019 г. за целия период.  С писмо изх.№ 01-6500/6672 от 04.08.2019 г. на изпълнителния директор на ДФ “Земеделие“ до управителя на ЕТ „********“ – А. Б. Д., същият уведомява търговското дружество, че открива производство по издаване на акт за установяване на публично държавно вземане във връзка с констатации, установени след проверка на изпълнението на задълженията по договор № 01/311/00624 от 06.10.2014 г., сключен между ДФ “Земеделие“ и ЕТ „********“, при условията на Наредба № 30 от 11.08.2008 г. за условията и реда за предоставяне на безвъзмездна финансова помощ по мярка „Разнообразие към неземеделски дейности“ от Програмата за развитие на селските райони за периода 2007 – 2013 г. Въз основа на извършена проверка на място след плащане в периода 18.04.2019 г. – 19.04.2019 г. по проект 01/311/00624 е установено неспазване на договорни и нормативни задължения, изразяващи се в неспазване на бизнес планът, установени са факти и обстоятелства налагащи заключение за изкуствено създадени условия, необходими за получаване на помощта по мярката, дирекция „Противодействие на измамите“ е установила индикатори, водещи до съмнение, че реален собственик на къщата за гости е Александър Манолев – същият, като управител на дружеството „********“ ЕООД е предоставил на 03.08.2015 г. паричен заем в размер на 700 000 лв. в полза на ЕТ „********“, Александър Манолев е присъствал при проверка на място, в качеството му на упълномощено лице на ЕТ „********“, а Д. М. (баща на Александър Манолев) плаща на 17.04.2019 г. дължимите суми за туристически данък към Община С. от страна на ЕТ „********“.При извършена административна проверка в НАП е установено, че за периода 28.11.2012 г. – 01.10.2018 г. А. Б. Д. е имала сключени трудови договори при различни работодатели и за различни длъжности в гр.София, като същевременно не имала нает персонал, нито назначен управител, което води до съмнение, че не е изпълнявала задълженията си по обслужване и управление на къщата за гости, находяща се в гр.С.. Установено е, че общият размер на констатираното нарушение, за което ДФ “Земеделие“ ще издаде акт за установяване на публично държавно вземане е в размер на 391 160 лв., представляващи 100% от получената субсидия.  Представената съдебно-икономическа и банкова експертиза по досъдебно производство № 224-ЗМ-85/2019 г. по описа на ОД МВР – гр.Благоевград удостоверява факти и обстоятелства свързани с финансовите отношения между „********“ ЕООД и ЕТ „********“, реализирани доходи от нощувки в къщата за гости, находяща се в гр.С., м. „Ч.“, както и несъответствия между заявените приходи от дейността и реализирани такива. При така установената фактическа обстановка Комисията стигна до следните правни изводи: \tСигналът е подаден от лице, идентифицирано по реда на чл. 48, ал. 1, т. 1  от ЗПКОНПИ.  За да е осъществен конфликт на интереси по смисъла на чл.2 от ЗПУКИ (отм.) и чл. 52 от Закона за противодействие на корупцията и за отнемане на незаконно придобитото имущество (ЗПКОНПИ), трябва да са налице три кумулативни предпоставки: лице, заемащо висша публична длъжност, наличие на негов или на свързани с него лица частен интерес, който може да повлияе върху обективното и безпристрастно изпълнение на правомощията или задълженията му по служба и упражнено властническо правомощие, повлияно от частния интерес.  Легалните дефиниции на понятията частен интерес и облага се съдържат в чл.2 от ЗПУКИ (отм.), респективно в чл. 53 и чл. 54 от ЗПКОНПИ. Частен интерес е всеки интерес, който води до облага от материален или нематериален характер за лицето, заемащо висша публична длъжност или за свързани с него лица, включително всяко поето задължение, т.е. за да е налице частен интерес, следва да има реална възможност за настъпване на облага. Облага е всеки доход в пари или имущество, включително придобиване на дялове или акции, както и предоставяне, прехвърляне или отказ от права, получаване на стоки или услуги безплатно или на цени, по- ниски от пазарните, получаване на привилегия или почести, помощ, глас, подкрепа или влияние, предимство, получаване на или обещание за работа, длъжност, дар, награда или обещание за избягване на загуба, отговорност, санкция или друго неблагоприятно събитие.  Александър Д. Манолев, в качеството си на заместник-министър на икономиката  от 05.05.2017г. до 23.01.2018г. и член на Управителния съвет на Държавен фонд „Земеделие“ от 19.05.2017 г. до 23.01.2018 г., когато влиза в сила ЗПКОНПИ, е бил лице, заемащо публична длъжност по смисъла чл. 3, т. 4 и т. 23 от ЗПУКИ (отм.), а след тази дата и до освобождаването му от длъжност на 18.04.2019 г. – лице, заемащо висша публична длъжност по смисъла на чл. 6, ал. 1, т. 3 от ЗПКОНПИ.  От събраните доказателства в хода на производството се установява свързаност по смисъла на § 1, т. 1, предложение четвърто от ДР на ЗПУКИ (отм.) и по смисъла на § 1, т. 15, б. “а“ от ДР на ЗПКОНПИ между Александър Д. Манолев с ЕГН ********,  Д. А. М. с ЕГН ******** (родство по права линия), както й такава между Александър Д. Манолев и ЕТ „********“, с едноличен търговец А.Б.Д. с ЕГН ********, под формата на икономическа зависимост по смисъла на § 1, т. 1, предложение четвърто от ДР на ЗПУКИ (отм.) и по смисъла на § 1, т. 15, б. “б“, предложение първо от ДР на ЗПКОНПИ.  Изводът за икономическа зависимост между Александър Д. Манолев и ЕТ „********“ се обуславя от обстоятелствата, че между тях е налице стопанско-финансово обвързване, свързано със сключването на Договор за отдаване под наем на земеделска земя, учредяването на право на строеж на недвижим имот за „Жилищна сграда – къща за гости“ и басейн и ограда в собствения му поземлен имот с идентификатор № ********по КК на гр.С., договор за паричен заем, сключен между дружеството „********“ ЕООД и ЕТ „********“, както и от издадените нотариално заверени пълномощни от страна на ЕТ „********“ по отношение на Александър Д. Манолев, както и от установените обстоятелства, отразени в съдебно-икономическа и банкова експертиза по досъдебно производство № 224-ЗМ-85/2019 г. по описа на ОД МВР – гр.Благоевград.  В хода на производството е установено, че осъществените сделки между Александър Д. Манолев и ЕТ „********“, представлявано от А. Б. Д. свързани с учредяване право на строеж на недвижим имот за „Изграждане на жилищна сграда за гости в УПИ 000784“а“, отдел 199, подотдел „а“, м. „Ч.“, гр.С. на 13.02.2013г. и на 25.10.2013г., Договорът за отдаване под наем на земеделска земя от 01.10.2011г., Договорът за паричен заем от 03.08.2015г., Договор № 01/311/00624 от 06.10.2014 г. за отпускане на финансова помощ по Мярка 311 „Разнообразяване към неземеделски дейности“ по Програмата за развитие на селските райони за периода 2007 – 2013 г., присъствието в качеството му на упълномощен представител на ЕТ „********“ при извършената проверка въз основа на заповед № 302722/04.11.2015г. на началник отден на Регионален технически инспокторат при ДФ „Земеделие“, въвеждането в експолатация на строеж: „Жилищна сграда за гости“ с удостоверение № 43/10.09.2015 г., както и към дадата на извършване на окончателно плащане от страна на Държавен фонд „Земеделие“ по договор № 01/311/00624/06.10.2014г., извършено на 11.12.2015г.  предхождат назначаването на Александър Д. Манолев на длъжността заместник-министър на икономиката, както и на член на Управителния съвет на Държавен фонд „Земеделие“. Сключените договори касаят правни действия между лица, участници в гражданскоправния оборот.  В периода от м.ноември 2011 г. до м.юни 2015 г. Александър Д. Манолев не е бил лице, заемащо публична длъжност, по смисъла на чл. 3 от ЗПУКИ (отм.), видно от справка в Национален осигурителен институт – Данни за осигурените лица, което е основание за прекратяване на производството в тази му част.  Още повече, че от датата на извършване на описаните действия са изминали повече от предвидения в чл. 73 от ЗПКОНПИ срок от три години.  Разпоредбата на чл. 7, ал. 2 от ЗПУКИ (отм.), съответно чл. 57 от ЗПКОНПИ предвижда, че лице заемащо публична длъжност, няма право да използва служебното си положение, за да оказва влияние в частен интерес върху други органи или лица при подготовката, приемането, издаването или постановяването на актове или при изпълнението на контролни или разследващи функции.  В случая влиянието следва да се разглежда, като указване на определено въздействие от лицето, заемащо висша публична длъжност върху друго лице от публичния сектор, с цел постигане на определен резултат в частен интерес. Съществено е указващият влияние да разполага с лостове за въздействие върху втория субект.  Осъществяването на фактическия състав на чл. 7, ал. 2 от ЗПУКИ (отм.), съответно чл. 57 от ЗПКОНПИ, не е скрепено с изискване за резултат. Ирелевантно е дали влиянието е постигнало целеният резултат, тоест дали поставеният под влияние се е поддал и извършил съответните действия в рамките на правомощията му.  Държавен фонд „Земеделие” е създаден със Закона за подпомагане на земеделските производители (ЗПЗП). Съгласно разпоредбата на чл. 11, ал. 1 от ЗПЗП, Държавен фонд „Земеделие”  е юридическо лице на бюджетна издръжка, а съгласно ал. 4 изпълнява функциите на Разплащателна агенция от датата на издаване на акта за акредитация.  Съгласно чл. 18, ал. 1 от ЗПЗП органи на фонда са Управителният съвет и изпълнителният директор, а съгласно ал. 2 Управителният съвет се състои от 11 членове. Министърът на земеделието, храните и горите е член и председател на управителния съвет по право. Четирима от членовете на управителния съвет се определят от министъра на земеделието, храните и горите, като най-малко двама от тях са заместник-министри. Министърът на финансите, министърът на икономиката, министърът на околната среда и водите, министърът на труда и социалната политика и министърът на регионалното развитие и благоустройството определят по един заместник-министър за член на управителния съвет.  Съгласно разпоредбата на чл. 19, ал. 1, т. 4 от ЗПЗП Управителният съвет на ДФ „Земеделие“ осъществява контрола за целевото разходване на средствата на фонда, а съгласно чл.11а, ал. 1 и ал. 4 от Закона за подпомагане на земеделските производители Разплащателната агенция контролира използването на помощите по схемите и мерките за подпомагане на Общата селскостопанска политика, които изискват последващ контрол.  Съгласно чл. 11а от ЗПЗП ДФ „Земеделие“ – Разплащателната агенция: приема, проверява и взема решение по заявления за подпомагане, формуляри за кандидатстване, искания и заявки за плащане по схеми и мерки за подпомагане на Общата селскостопанска политика и приема, проверява и взема решение по заявки за плащане по схеми и мерки на Общата политика по рибарство; извършва разплащания по схемите и мерките за подпомагане на Общата селскостопанска политика; осчетоводява операциите по схемите и мерките за подпомагане на Общата селскостопанска политика; контролира използването на помощите по схемите и мерките за подпомагане на Общата селскостопанска политика, които изискват последващ контрол; администрира нередности по Програмата за развитие на селските райони за периода 2007 – 2013 г. и по Програмата за развитие на селските райони за периода 2014 – 2020 г.; извършва проверки за изкуствено създадени условия.  Съгласно чл. 1 от Устройствения правилник на Държавен фонд „Земеделие“ с правилника се уреждат структурата и организацията на работа на ДФ „Земеделие“, както и функциите на неговите организационни структури, Фондът изпълнява функциите на Разплащателна агенция от датата на издаване на акта за акредитация.  Съгласно чл. 6, ал. 1 от Устройствения правилник на ДФ „Земеделие“ Управителният съвет определя основните насоки и осъществява общи ръководство и контрол на дейността на фонда съгласно приложимото национално законодателство и правото на Европейския съюз, а съгласно ал. 2, т. 12 Управителният съвет взема решения по всички други въпроси, свързани с дейността на фонда, ако това е предвидено в нормативен акт или ако прецени, че това е необходимо.  Съгласно чл. 41, ал. 1, т. 1 от Устройствения правилник на ДФ „Земеделие“ Дирекция „Технически инспекторат“ ръководи методически, възлага задачи и извършва последващ контрол на дейността на областните дирекции при изпълнение на задълженията им по извършването на проверки на място на кандидатите/ползвателите по схемите и мерките, които се прилагат.  С Наредба № 30 от 11.08.2008 г. за условията и реда за предоставяне на безвъзмездна финансова помощ по мярка „Разнообразяване към неземеделски дейности“ от Програма за развитие на селските райони за периода 2007 – 2013 г., издадена от министъра на земеделието и храните се уреждат условията и редът за финансово подпомагане на проекти по мярка „Разнообразяване към неземеделски дейности“ от Програма за развитие на селските райони за периода 2007 – 2013 г., подкрепена от Европейския земеделски фонд за развитие на селските райони.  Съгласно разпоредбата на чл. 40 от Наредба № 30 от 11.08.2008 г. одобреният проект се изпълнява в срок от 24 месеца, считано от датата на подписването на договора за отпускане на финансова помощ от Разплащателната агенция, а съгласно чл. 43, ал. 1, т. 1 и т. 2 за срок от 5 години след сключване на договора за отпускане на финансова помощ, ползвателят е длъжен да използва придобитите въз основа на одобрения проект активи по предназначение, да не продава, дарява, преотстъпва ползването на активите, предмет на подпомагане под каквато и да е форма с изключение на случаите, когато това се изисква по закон.  С оглед на изложеното, в периода от  05.05.2017 г. до 18.04.2019 г., когато е освободен от длъжността заместник-министър на икономиката и член на Управителния съвет на ДФ „Земеделие“, Александър Д. Манолев е притежавал лостовете за упражняване на влияние на всички структурни звена в ДФ „Земеделие“. Видно от представените по преписката доказателства, по-голямата част от посоченият период съвпада с петгодишния мониторингов период върху последващото изпълнение на Договор № 01/311/00624 от 06.10.2014г., а именно 06.10.2014г. – 06.10.2019г.  В същия период ДФ „Земеделие“, по-конкретно Регионален технически инспекторат при Областна дирекция – Б.  на ДФ „Земеделие“ не е разпоредил и извършил нито една проверка на обект „Жилищна сграда – къща за гости“ в гр.С.. Горното налага извод, че Александър Д. Манолев като член на Управителния съвет на ДФ „Земеделие“ е използвал служебното си положение, за да окаже влияние върху лицата, на които е възложен мониторингът, в частен интерес на свързаното с него лице ЕТ „********“, в нарушение на разпоредбата на чл. 7 ал. 2 от ЗПУКИ (отм.), респективно на чл. 57 от ЗПКОНПИ.  Деянието по чл. 7 ал. 2 от ЗПУКИ (отм.), респективно на чл. 57 от ЗПКОНПИ е неформално. То обикновено се осъществява без свидетели или протокол, но при цялостния анализ на хронологията на действията на Манолев неминуемо се налага извода за оказано влияние в частен интерес на свързаното с него лице – ЕТ „********“.  Нарушението на разпоредбата на чл. 7 ал. 2 от ЗПУКИ (отм.), респективно на чл. 57 от ЗПКОНПИ е извършено в гр.София.  В резултат на нарушението на посочените по-горе текстове е реализирана нематериална облага за свързаното с Манолев лице – ЕТ „********“, изразяваща се в помощ и подкрепа, избягване на санкция поради липса на контрол. Този извод се потвърждава и от факта, че при извършената проверка след освобождаването на Манолев в периода от 18.04.2019г. до 19.04.2019г. на основание Заповед № 373200/07.05.2019 г. началникът на отдел Регионален технически инспекторат при Областна дирекция – Б. на ДФ „Земеделие“ са установени несъответствия, свързани с изпълнението на Договор № 01/311/00624 от 06.10.2014 г. за отпускане на финансова помощ по Мярка 311 „Разнообразяване към неземеделски дейности“ по Програмата за развитие на селските райони за периода 2007 – 2013 г. от страна на ЕТ „********“ и е открито производство по издаване на акт за установяване на публично държавно вземане във връзка с констатациите, установени след проверка на изпълнението на задълженията по договора, при условията на Наредба № 30 от 11.08.2008 г. за условията и реда за предоставяне на безвъзмездна финансова помощ по мярка „разнообразие към неземеделски дейности“ от Програмата за развитие на селските райони за периода 2007 – 2013 г. в размер на 391 160 лв., представляващи 100% от получената субсидия.  Горните действия съвпадат по време с освобождаването на Александър Д. Манолев като заместник-министър на икономиката и член на Управителния съвет на ДФ „Земеделие“ и подкрепят извода за оказаното от него влияние, свързано с упражняването на контрол от страна на оправомощени служители в ДФ „Земеделие“ по отношение мониторинга на обект „Жилищна сграда – къща за гости“ и басейн и ограда в гр.С..  В хода на проверката, Комисията установи, че Александър Манолев е укрил обстоятелство за свързаност с ЕТ „********“  в подадената от него декларация по чл. 12, т. 2 от ЗПУКИ (отм.) на 10.05.2017г. \tПредвид горното, Комисията за противодействие на корупцията и отнемане на незаконно придобито имущество, на основание чл. 74, ал. 1 от ЗПКОНПИ, чл. 27, ал. 2, т. 6 от АПК във връзка с чл. 3 от ЗПУКИ (отм.) и чл. 73 от ЗПКОНПИ РЕШИ: \tУСТАНОВЯВА конфликт на интереси по отношение на Александър Д. Манолев с ЕГН ******** – заместник-министър на икономиката и като такъв член на Управителния съвет на Държавен фонд „Земеделие“, а в тези му качества лице, заемало публична длъжност по смисъла чл. 3, т. 4 и т. 23 от ЗПУКИ (отм.) до 23.01.2018 г., а след тази дата – лице, заемащо висша публична длъжност по смисъла на чл. 6, ал. 1, т. 3 от ЗПКОНПИ, за това, че е използвал служебното си положение и е оказал влияние в частен интерес на свързано с него лице, с което е реализирал нематериална облага, изразяваща се в избягване на санкция поради липса на контрол, върху други органи и лица при изпълнение на контролните им функции, във връзка с мониторинга по изпълнението на Договор № 01/311/00624 от 06.10.2014 г. за отпускане на финансова помощ по Мярка 311 „Разнообразяване към неземеделски дейности“ по Програмата за развитие на селските райони за периода 2007 – 2013 г., сключен между ДФ „Земеделие“ и ЕТ „********“, свързан с функционирането на обект „ЖИЛИЩНА СГРАДА ЗА ГОСТИ в УПИ I – 000784 „а“, м. Ч., гр.С. по проект № 01/311/00624, в нарушение на чл. 7, ал. 2 от ЗПУКИ (отм.) респективно чл. 57 от ЗПКОНПИ. \tНАЛАГА, на основание чл. 171, ал.1 от ЗПКОНПИ, глоба в размер на 10 000 (десет хиляди) лева на Александър Д. Манолев с ЕГН ********, с постоянен адрес в гр. С., ул.“ ********“ № **, за осъществен конфликт на интереси по чл. 2 от ЗПУКИ (отм.), респективно чл. 52 от ЗПКОНПИ, за извършено нарушение на разпоредбата на чл. 7 ал. 2 от ЗПУКИ (отм.), респективно на чл. 57 от ЗПКОНПИ, в качеството му на заместник-министър на икономиката и като такъв член на Управителния съвет на Държавен фонд „Земеделие“ и лице, заемащо висша публична длъжност, по смисъла на чл. 6, ал. 1, т. 3 от ЗПКОНПИ. \tПРЕКРАТЯВА производството по сигнал с рег. № ЦУ01/10473/18.04.2019 г. срещу Александър Д. Манолев в останалата му част, поради липса на лице, заемало публична длъжност по чл. 3 от ЗПУКИ (отм.) и изтекъл срок по чл. 73 от ЗПКОНПИ. \tСумата, посочена в настоящото решение, в размер на 10 000 лв. (десет хиляди лева), следва да се преведе по банкова сметка на КПКОНПИ: Банка: БНБ  Банкова сметка /IBAN/: BG81 BNBG 9661 3000 1402 01  Банков идентификационен код /BIC/: BNBGBGSD  Бенефициент: Комисия за противодействие на корупцията и за отнемане на незаконно придобитото имущество \tНа основание чл. 74, ал. 3 от ЗПКОНПИ, в седемдневен срок, считано от датата на уведомяване за решението, можете да заплатите доброволно сумата от 10 000 лв. (десет хиляди лева) по горепосочената банкова сметка. \tНа основание чл. 76, ал. 1 от ЗПКОНПИ, решението може да се оспори от заинтересованото лице пред Административен съд – София – град, по реда на Административнопроцесуалния кодекс, в 14-дневен срок от съобщаването му. С РЕШЕНИЕТО ДА БЪДЕ ЗАПОЗНАТА дирекция „Противодействие на корупцията“. \tПрепис от решението да се изпрати и на Върховна касационна прокуратура във връзка с пр.пр. № 4409/2019 г. по описа на ВКП. \tКОМИСИЯ: Заместник – председател:………………/Антон Славчев/ Член:………………………………../Антоанета Цонкова/ Член:……………………………………./ Пламен Йоцов / Член:……………………………………./Силвия Къдрева/ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.10", "title": " КПКОНПИ установи конфликт на интереси при Александър Манолев"}
{"url": "https://trud.bg/%d0%b1%d0%be%d0%b1%d0%b8-%d0%bc%d0%b8%d1%85%d0%b0%d0%b9%d0%bb%d0%be%d0%b2-%d1%80%d0%b0%d0%b7%d0%bc%d0%b0%d1%85%d0%b0-%d0%bf%d1%80%d1%8a%d1%81%d1%82-%d1%81%d1%80%d0%b5%d1%89%d1%83-%d0%b0%d0%bd%d0%b3/", "text": "Президентът на Българския футболен съюз Борисав Михайлов изпрати официално писмо до генералния секретар на УЕФА Теодор Теодоридис с копие до директора „Национални асоциации“ Зоран Лакович и директора „Турнири“ на УЕФА Джорджо Маркети, в което строго порицава поредните тенденциозни коментари от страна на футболисти на английския национален отбор в навечерието на двубоя между двете страни в понеделник, 14 октомври.  Ето и пълния текст на обръщението:  „Уважаеми г-н Теодоридис,  С огромно чувство на разочарование се обръщам към Вас по повод тема, която смятах за разрешена още в края на миналия месец.  За пръв път си позволих да Ви обърна внимание към настоящия казус след коментарите на мениджъра на Англия Гарет Саутгейт за евентуални расистки обиди по време на предстоящата визита на тима му в София на 14 октомври; коментари, които Българският футболен съюз, българската общественост и лично аз намираме за обидни заради несправедливото нарочване на българската публика като дискриминативно настроена.  В последвалата комуникация с президента на английската футболна асоциация Грег Кларк бях информиран, че притесненията на г-н Саутгейт са основно свързани с факта, че България е санкционирана от УЕФА за расистки лозунги по време на предишен мач между двата отбора през 2011-а – и макар изказаните реплики да зачеркват с лека ръка всичко, което БФС е свършил в рамките на тези осем години, действително вярвах че мигновената реакция на федерацията ни ще доведе до по-конструктивни действия що се отнася до публични и медийни изяви в навечерието на двубоя в понеделник.  Г-н Теодоридис,  Приложени ще откриете референции към статии в международни медийни платформи, в които няколко на брой футболисти на английския отбор открито дискутират възможността да нарушат процедурите и протоколите на УЕФА и да напуснат терена в случай на дискриминационно отношение в предстоящите си гостувания в Чехия и конкретно в България – идея, чиято реализация би била строго наказуема според Дисциплинарния правилник на УЕФА.  Ние от Българския футболен съюз смятаме, че тази фиксация върху евентуални инциденти по време на мача в София е изключително несправедлива спрямо българските привърженици, българското общество и спрямо огромните усилия на БФС да осигури безпрепятственото провеждане на двубоя, който всички разглеждаме като дългоочакван празник. Нещо повече – убедени сме, че подобно поведение е в категоричен разрез с идеята на настоящата кампания #FootballPeople, благородна кауза на УЕФА, в която българският национален отбор и Българският футболен съюз вземат активно участие.  Макар да сме наясно с пресните проблеми с расистко поведение на всички нива в английския клубен футбол и с продължаващата битка с хулиганството в Англия и макар да аплодираме инициативата на местната асоциация за по-голяма публична отговорност сред собствените й фенове, сме наистина шокирани от опитите българските запалянковци да бъдат сочени с пръст като потенциални нарушители на реда и правилата.  Енергията на Българския футболен съюз в борбата с расизма в последното десетилетие има огромен ефект, демонстриран от факта, че на мачовете на националния отбор в близкото минало няма нито един регистриран инцидент, включващ дискриминация на базата на цвят на кожата, раса, религия или политически възгледи. Чувствам се длъжен да изразя опасенията си от факта, че българските фенове биват несправедливо превърнати в обект на публично порицание и настоявам това поведение да спре, за да не се нагнетява напрежението преди мача на 14 октомври.  Г-н Теодоридис,  Българската публика отдавна очаква визитата на Англия с най-голямо уважение към гостуващия тим, един от най-популярните чуждестранни отбори в страната ни. Българската публика също така по никакъв начин не е съгрешила, та да бъде включвана в стереотипа „расистка“ или „враждебно настроена“ – и съм убеден, че и Вие ще се съгласите че подобни нападки са тенденциозни и последователни опити за разстройване на атмосферата преди този футболен мач.  Аз, от позицията си на президент на Българския футболен съюз, не мога да позволя подобни уронващи престижа на страната и народа ми твърдения да продължат да бъдат хвърляни в публичното пространство и силно призовавам администрацията на УЕФА да вземе необходимите мерки срещу нагнетяването на обстановката в седмицата, посветена на равенството и на празника, наречен футбол. Искрено ваш,  Борислав Михайлов  Президент на БФС“", "date": "2019.10.10", "title": " Боби Михайлов размаха пръст срещу Англия"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%b1%d0%bb%d1%8a%d1%81%d0%bd%d0%b0-%d0%b4%d0%b5%d1%82%d0%b5-%d0%bd%d0%b0-%d0%bf%d0%b5%d1%88%d0%b5%d1%85%d0%be%d0%b4%d0%bd%d0%b0-%d0%bf%d1%8a%d1%82%d0%b5%d0%ba/", "text": "Джип помете дете на пешеходна пътека. Инцидентът стана на пловдивския булевард „Васил Априлов”. Детето е откарано веднага в болница от медицински екип, предава  По първоначални данни шофьорът не успял да спре пред пешеходната пътека. Мястото е отцепено от полицията. Водачът се проверява за алкохол и наркотици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.10", "title": " Шофьор блъсна дете на пешеходна пътека в Пловдив"}
{"url": "https://trud.bg/%d1%86%d0%b0%d1%86%d0%b0%d1%80%d0%be%d0%b2-%d0%bf%d0%b5%d1%82-%d1%81%d0%b0-%d1%81%d1%8e%d0%b6%d0%b5%d1%82%d0%bd%d0%b8%d1%82%d0%b5-%d0%bb%d0%b8%d0%bd%d0%b8%d0%b8-%d0%bf%d0%be-%d1%81%d0%ba%d0%b0%d0%bd/", "text": "В прокуратурата са се развили пет сюжетни линии за БНР, тя не може да решава проблемите на радиото. Това каза главният прокурор Сотир Цацаров по време на изслушването си във Временната анектна комисия за БНР във връзка с проблемите на националното радио. „В прокуратурата са се развили пет сюжетни линии и материали“, обясни Цацаров. „Правя предварителна уговорка, с която трябва да кажа, че с това, което се занимава Прокуратурата по всяка от тези сюжетни линии, са развити в медиите, се проверява дали е извършено престъпление и налице ли са основания за привличане към наказателна отговорност на определени лица“, допълни още Цацаров. Той посочи, че прокуратарата не може да решава проблемите на радиото. „Това е от компетентността от ръководствата на медиите, на СЕМ и на много други органи, включително и на вас. Това, с което ние се занимаваме, е това дали е налице извършено престъпление. Предварително ще направя уговорката, че всички факти и обстоятелства ще бъдат съобщени след съответно разрешение от наблюдаващия прокурор“, заяви Цацаров и посочи, че разполага с такива писмени разрешения. „Първата сюжетна линия касае така нареченото спиране на радиото и по-специално на програма „Хоризонт“, обясни още Цацаров. Той припомни, че за това е била разпоредена от негова страна проверка. „Проверката бе заложена от ДАНС, извършена е също така чрез изискване на документи от КРС и от СЕМ. След приключването на проверката бяха оповестени резултатите от нея. Те показаха, че за дата 13 септември, когато радиото е спряло своето излъчване, действително е съществувал план за профилактика, само че той е обхващал само три предавателя. Тези предаватели са в Белоградчик, Ивайловград и Тръщеник“, обясни още Цацаров. По думите му това не е следвало да се отрази на излъчването на „Хоризонт“ в цялата страна. „Необходимост от профилактика не е имало“, допълни още той. „Реално предметът на доказване тук е както тези факти, те се потвърждават от събраните доказателства, така и търсенето на причини. Т.е. защо се е наложило това спиране, кое е предизвикало спирането, въпреки пълната техническа възможност предаване да има“, обясни Цацаров. Той уточни, че са разпитани множество лица в качеството на свидетели, включително и длъжностни лица. Главният прокурор уточни, че са две основните версии за спирането на излъчване на БНР – едната на Пламен Костов, а другата на генералния директор на БНР. Той обобщи, че първата версия спирането на радиото е извършено със знанието на генералния директор на БНР, при наличието на отправени служебни нареждания от него към директора на дирекция „Техника“. Цацаров заяви, че показанията на генералният директор гласят, че той не е казвал, че е нареждал спирането на програмата. Главният прокурор отбеляза, че предстои да се използват възможностите на Закона за електронните съобщения с оглед проверката за налични обаждания, тъй директорът на дирекция „Техника“ съвсем ясно посочва часовете на разговор. Цацаров поясни, че предстои очна ставка между двамата с оглед на разминаванията между показанията им. „Втората сюжетна линия касае проверка на Софийска районна прокуратура. На 19 септември СЕМ провежда заседание. Това заседание беше широко отразявано. Стана ясно от медиите, че СЕМ ще сигнализира прокуратурата. На 25 септември получихме сигнал от СЕМ. На практика сигналът представлява едно кратко писмо, с което ни изпращат протокол от проведеното обсъждане и ни сигнализират за две евентуални насоки“, каза Цацаров. По думите му тези насоки съдържат данни за принуда от генералния директор върху определени журналисти, а втората спрямо генералния директор от неизвестни лица. „Тук се очертават две групи свидетели. Първата група те твърдят, че случилото се в периода 9 септември до 13 септември на практика са действия, които са били насочени към сваляне на журналиста Силвия Великова от ефир, за да не може тя да отразява и коментира протестите по повод процедурата за избор на главен прокурор, да не води предаването „Преди всички“ на 13 септември“, обясни Цацаров. „Втората група лица, от които са снети обяснения, най-общо, ако мога да представя тяхната позиция, тя е тази, която се съдържа в обясненията на генералния директор“, допълни още Цацаров. Във връзка с останалите сюжетни линии, главният прокурор коментира: „На 26 септември постъпва сигнал в ДАНС от генералния директор на радиото, в който той излага данни за нарушения, свързани с бюджет, обществени поръчки и договори, които са констатирани от него. Най-общо казано става дума за просрочени финансови задължения, за необезпечени договори“, допълни Цацаров. По думите му на базата на този сигнал ДАНС оформя справка, в която изрично се посочва, че сигналът и всичко твърдяно в него не е подложено на проверка. „Тази справка е изпратена на прокуратурата и сигналът сега е изпратен на Софийска градска прокуратура. По това не мога да кажа абсолютно никакви факти, тъй като има сигнал, който съдържа твърдения, заедно с приложения към него“, допълни Цацаров и уточни, че това е пристигнало в СГС вчера. „Четвъртата сюжетна линия в радиото не е свързана с принуда или длъжностни престъпления. На 23 септември 2019 г. в 4-то РУ на СДВР се е явил журналист от радиото, който е дал свидетелски показания, че на 20 септември в сградата на радиото му е причинена лека телесна повреда, която се изразява в травма на шията, като деянието е извършено по хулигански подбуди“, допълни още Цацаров. „До момента са разпитани трима свидетели. Единият от тях е пострадалият, който потвърждава своята версия. Другите двама са въпросните редактори, които потвърждават наличието на спор и според тях нищо повече от нормално избутване в резултат на този спор. Най-сетне разпитана е и г-жа Даниела Късовска, която по това време е била заместник на ръководителя на програма „Хоризонт“, която описва наличието на конфликт и опит хората да бъдат разтървани. Назначена е съдебно-медицинска експертиза“, допълни главният прокурор и обясни, че предстоят разпити и на други свидетели. Цацаров коментира и на петата сюжетна линия. „Ако правилно съм схванал думите на генералния директор на радиото той обясни, че е предотвратен втори опит за спиране на радиото. Последователността на събитията тук е следната. Ръководството на радиото е получило писмо, че на 4 октомври ще бъде извършена профилактика на „Копитото“ от 9 до 17.00 ч.“, обясни главният прокурор. Той уточни, че профилактиката е абсолютно планова и Прокуратурата е изискала от НУРТС и той е изпратил графика на тази профилактика. „Тя по никакъв начин не е могла да засегне излъчването на програма „Хоризонт“, посочи още главният прокурор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.10", "title": " Цацаров: Пет са сюжетните линии по скандала в БНР"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb%d0%b5%d0%bd-%d1%82%d1%80%d0%b5%d0%bd%d1%8c%d0%be%d1%80-%d1%85%d0%b2%d0%b0%d0%bb%d0%b8-%d0%ba%d0%be%d0%b1%d1%80%d0%b0%d1%82%d0%b0/", "text": "Скандалният кондиционен треньор Мемо Ередия похвали усилията на Кубрат Пулев в подготовката му за мача с Райдъл Букър идния месец. „Много е силен и тренира здраво – заяви мексиканецът. – Трябва да повишим издръжливостта и мощта му като същевременно да запазим експлозивността. Това е първият ни лагер, но вече видях, че е отличен плувец и спринтьор. Следващият ще е поне 13 седмици и ще имаме повече време за работа с тежести, за да стане по-бърз на ринга и да е във върхова форма в точния момент.“  Специалистът има лоша слава, тъй като има допинг издънки както като действащ спортист (дискохвъргач), така и като треньор в леката атлетика. След скандала с лабораторията БАЛКО през миналото десетилетие Ередия съдейства на разследването и твърди, че оттогава не използва забранени вещества в работата си.", "date": "2019.10.10", "title": " Скандален треньор хвали Кобрата"}
{"url": "https://trud.bg/%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-%d0%b2-%d0%be%d1%82%d0%b3%d0%be%d0%b2%d0%be%d1%80-%d0%bd%d0%b0-%d0%b1%d0%be%d0%b5%d1%86-%d0%bd%d0%b5%d0%b2%d0%b5%d1%80%d0%bd%d0%b8-%d1%84%d0%b0/", "text": "„Във връзка с публикуваното на интернет страницата на Висшия съдебен съвет   от сдружение „БОЕЦ – България Обединена с Единна Цел“, представям своята позиция за изнесените неверни факти, които комбинирани с липса на базисни правни знания, са довели до неистинни твърдения, част от които са оформени като „въпроси“. Това пише кандидатът за главен прокурор Иван Гешев в свое становище, публикувано от ВСС. Цялото становище: АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.10", "title": " Иван Гешев в отговор на БОЕЦ: Неверни факти, комбинирани с липса на базисни правни знания, са довели до неистинни твърдения"}
{"url": "https://trud.bg/%d0%bb%d1%8e%d0%b8%d1%81-%d1%85%d0%b0%d0%bc%d0%b8%d0%bb%d1%82%d1%8a%d0%bd-%d1%84%d0%b5%d1%82%d0%b5%d0%bb-%d0%b2%d0%b5%d1%87%d0%b5-%d0%bd%d0%b5-%d0%b5-%e2%84%961-%d0%b2%d1%8a%d0%b2-%d1%84/", "text": "Докато в отбора на „Ферари“ се чудят как да сложат в ред отношенията между пилотите си Себастиан Фетел и Шарл Льоклер, Люис Хамилтън наля масло в огъня. Световният шампион предупреди италианския тим, че „ще си плати“, ако позволи на младия състезател от Монако да измести опитния Фетел.  „Доскоро Себ беше номер едно, но ето, че вече не е така – заяви асът на „Мерцедес“. – Не мисля, че това е добре за отбора, но пък аз не се оплаквам, все пак са ни противници.“  Повечето пилоти пък обявиха, че разчитат ФИА да вземе правилно решение предвид прогнозите, че тайфунът Хагибис ще връхлети Япония преди уикенда на „Сузука“. „Не ни трябва много дъжд и вятър, за да стане опасно на пистата“, призна Нико Хюлкенберг.", "date": "2019.10.10", "title": " Люис Хамилтън: Фетел вече не е №1 във „Ферари“"}
{"url": "https://trud.bg/%d0%b2-%d0%bf%d1%80%d0%be%d0%bc%d0%b8%d1%82%d0%b8-%d0%bc%d0%be%d0%b7%d1%8a%d1%86%d0%b8-%d0%b2%d0%bb%d0%b8%d0%b7%d0%b0%d1%82-%d0%b2%d1%81%d1%8f%d0%ba%d0%b0%d0%ba%d0%b2%d0%b8-%d1%89%d1%83%d1%80%d0%be/", "text": "Като човешка маса сме силно склонни към реакции с първобитни реакции Думите, образите и звуците чрез киното, телевизията и интернет могат да подкарат в разни посоки огромен брой хора Премиерът Борисов се чуди и мае: „Как може да се тиражира лъжа, че норвежците са дали пари, за да изнасяме деца!“ Потресен е от факта, че „има човек, който може да се върже на подобна лъжа”. Обаче ето, може да се хванат на лъжата и в резултат да се разбушуват – едни организирано, други стихийно. Масово циганите в Сливен, Ямбол, Карнобат и дори в София вярват на лъжи, за истина са приели, че властта ще им отнема децата и мнозина си ги прибират от училищата. Провокаторите отлично са знаели, чрез какъв точно стимул – остен по нашенски – да ги сръчкат с оглед тестването на тази общност за бъдещо бушуване срещу властта, обществото или други цели. Получи се, предизборно ще придобият ползи претендентите, размахващи призиви, обещания и лозунги за права и всеобхватна толерантност. А защо манипулацията е успяла лесно? Преди две години „Труд“ писа в статия “Мултикултурно циганите подивяха“, че в съзнанието на съвременния човек са „програмирани фабрично“ същите вериги, които са били формирани при ловците и събирачите от родовото общество, в мозъците на пещерните хора. Неизброими са примерите дори от последните години, потвърждаващи, че като човешка маса сме силно склонни към реакции с първобитни реакции. Наслоеният за около 250 хиляди години цивилизационен пласт е твърде крехък и неустойчив. При остъргването му от съзнанието на хората повсеместно се сблъскваме с примитивно поведение. То е много близко до онова на стадните животни и глутниците, на които са подражавали предците ни. Остенът/стимулът за промени в поведението на волове и магарета, обаче при хората изглежда различно, има и второсигнален, словесен характер наред с въздействието на сетивната информация. В комбинация чрез киното, телевизията и интернет, думите, образите и звуците в много случаи са в състояние да подкарат в една или друга посока огромен брой хора. Да пасат като росна тревица всякакви лъжи, към пропаст или на заколение като добитък. Не е проблем и да ги сблъскат като глутници едни с други. Достатъчно е да са под плътен контрол медиите, филмовата продукция и информационните мрежи, да се снемат защитите, прилагани от държавите. Внушенията в София, казва министърът на образованието Вълчев, са правени „не по електронен път, а чрез обикаляне на квартала“. Централна роля за родителския смут сред циганите в Сливен са изиграли тролове и пастори. Клипове били разпространявани. Словесна пропаганда и агитация. Верските сблъсъци и войни в средните векове са били за амвона, за мястото, откъдето се чете и се произнасят проповеди. Оттам са стимулирани хората да си дават парите за „богоугодни“ цели, да се трепят масово помежду си, да „виждат“ зли духове, дяволи и прочие зли сили, да „чуват“ гласове и указания Свише. Преди изобретената от Гутенберг печатна преса през 15 в. църквата е контролирала напълно писмените източници в манастирите, но и доста след това е имала такава власт над словото. Информацията към циганите също е под значителен контрол, държи се от разни пастори и имами, тукашни и външни НПО-та, от лидери в гетата. Наставлявани са в джамии и от амвони. Българската държавна намеса обаче е блокирана, често присъства чисто символично. От една страна, защото властимащите са под извънредно силен глобалистичен натиск от Вашингтон и Брюксел и са стъписани от страх за кожите си. От друга, защото са затворили плътно очи пред проблемите на и със тази общност, особено пред мрачните близки перспективи. От трета, защото участващите във властта партии и политици в условията на либералната лъжедемокрация залагат много на циганските гласове. Заедно трите причини водят до позитивна за циганите дискриминация. Която еднозначно е негативна за българите в България. При лъжедемокрацията за народ/демос се броят преди всичко малцинствените групи, у нас – циганите. Другаде в Евросъюза и Северна Америка е същото, но други групи са позитивно дискриминирани за сметка на белите хетеросексуални американски мъже. В България най-онеправдани са българите. Ето защо по повод формално несъществуващата Стратегия за детето и т. нар. Норвежки модел протестират и българи. Протестират против навлизането и копирането на модел на една престъпна идеология, идваща от Норвегия. Институциите у нас решително отричат да имат такива намерения, но не им вярват. Събират се обезпокоени нормални градски хора пред консулството на Норвегия заради тяхната служба “Барневернет”, която според протестиращите отнема деца от родителите им.В София, Пловдив и Бургас недоволстват, сигурно и другаде в страната. Не вярват на управниците и политиците, защото не идин и два пъти са лъгани. Децата за българите са свръхценност. Хората у нас видяха много примери за цялостно или частично налагане под формата дори на закони на Ония ценности и правила, които са противни на националните интереси, на българската културна идентичност. В образованието и културата опитват най-често, но не само там. Неведнъж са прокарвани подмолно, поетапно на отделни порции и след шумни уверения, че няма да се случи. Същевременно ясно се вижда, че мултикултурщината, ЛГБТ-йщината и отворените общества се провалят катастрофално. Една от най-богатите и пределно отворена за „бежанци“ Швеция води в класациите за най-висок процент самоубийства и за най-бърз ръст на престъпността. И Норвегия е близо. Холандия си сменя името, Нидерландия предпочитали някакви групи. Франция наложи гейбраковете, Макрон упорито иска да наложи и модела „деца без бащи“, въпреки силните протести на французите. Страната скоро може да се нарича Галия, а французите – галци. У нас грамотността сред българите непрестанно намалява, чете се и знае все по-малко. Сред циганите положението с образованието е трагично, неграмотността е масова, в цели райони не знаят повече от 200-300 български думи. Мозъците им са промити с мантри за Банго Васил и просията и кражбите като поминък, за „правата“ им да не спазват закони и обществен морал. А в промития мозък улеснено влиза всяка щуротия. Такива хора лесно се подтикват към всякакви групови изстъпления. През медиите и от разните проповеди мозъците на хората се препълват с разнородни съобщения, информацията постепенно се изтласква в подсъзнанието без критично осмисляне. Тестът с циганите в Ямбол и другаде показва, че лесно може да бъдат уплашени и дезориентирани с подобни слухове и така да станат податливи на послания и внушения от друг характер, например към готовност за агресия. Което изисква спешно прекратяване на позитивната дискриминация и слагане край на даването на права без търсене на пълна отговорност.", "date": "2019.10.10", "title": " В промити мозъци влизат всякакви щуротии\t"}
{"url": "https://trud.bg/%d0%b1%d1%83%d1%80%d0%b3%d0%b0%d1%81-%d1%89%d0%b5-%d0%b8%d0%bc%d0%b0-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82%d1%81%d0%ba%d0%b0-%d0%b4%d0%b5%d1%82%d1%81%d0%ba%d0%b0-%d0%b1/", "text": "Нова Университетска детска болница ще бъде построена в Бургас. Тя ще разполага със седем клиники- УНГ, Очна клиника, Нефрология, Ендокринология и др. Това съобщи кметът на Бургас Димитър Николов. Новото здравно заведение ще има Спешен център и всичко необходимо за най- малките пациенти. Всички преимни педиатримни кабинети ще бъдат обновени с нови медицински технологии. Освен това, за града ще бъдат закупени 56 нови електробуса, а в близко бъдеще хидробуси ще започнат да пътуват по море и ще свързват Бургас с остров „Света Анастасия“ и квартал „Сарафово“.  Това ще бъде допълнителна и уникална туристическа атракция за града. Ще отворят врати и 20 нови предприятия в различни сектори и то само през 2020- та година, каза още градоначалникът. Предстои две големи ИТ академии да започнат работа още тази година. В Бургас ще бъдат изградени нови индустриални зони със съответната инфраструктура, за да бъдат привлечени нови инвеститори и да се стимулира развитието на бизнеса. „Тук през следващите години стотици нови работни места ще са заети от местни кадри и специалисти от страната и чужбина”, каза още кметът Николов.", "date": "2019.10.10", "title": " Бургас ще има Университетска детска болница"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b7%d0%b0%d0%bf%d0%bb%d0%b0%d1%88%d0%b8-%d0%b5%d0%b2%d1%80%d0%be%d0%bf%d0%b0-%d1%81-%d0%bd%d0%b0%d0%b4-3-%d0%bc%d0%b8%d0%bb%d0%b8%d0%be%d0%bd%d0%b0-%d1%81/", "text": "В четвъртък президентът на Турция Реджеп Ердоган заплаши, че Анкара ще изпрати намиращите се в страната 3,6 милиона сирийски бежанци в Европа, ако ЕС определи турската военна операция в Сирия като окупация. „Ще отворим вратите и ще изпратим 3,6 милиона бежанци по пътя към вас“, заяви Ердоган в реч пред депутатите от неговата управляваща партия, предаде Ройтерс, цитирана от БНР. „Анкара няма да приеме никаква критика по отношение на военните си операции в Сирия“, посочи той, твърдейки, че операцията „Извор на мира“ е стартирана за борба с десетки терористични групи, които „се скитат свободно в Североизточна Сирия, без да срещат никаква съпротива“. Провежданата от Турция военна операция е посрещната от вълна от международни критики, като в частност Европейският съюз призова Анкара да спре „едностранните военни действия“, за да се избегне „по-нататъшно подкопаване на стабилността на целия регион“. Междувременно Ердоган посочи, че турските военни сили, които стартираха нахлуването в североизточна Сирия, са убили досега повече от 100 бойци на кюрдските милиции. „В момента операцията продължава с участието на всички наши части … Досега са убити 109 терористи“, посочи той пред членове на неговата партия в Анкара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.10", "title": " Ердоган заплаши Европа с над 3 милиона сирийски бежанци"}
{"url": "https://trud.bg/%d0%b1%d1%83%d0%bb-%d0%b8%d0%bd%d1%81-%d0%b5-%d0%bd%d0%b0%d0%b9-%d0%b1%d1%8a%d1%80%d0%b7%d0%be-%d1%80%d0%b0%d1%81%d1%82%d1%8f%d1%89%d0%b8%d1%8f%d1%82-%d0%b7%d0%b0%d1%81%d1%82%d1%80/", "text": "„Лев Инс“ е най-високо класираната от българските застрахователни компании в индекса SeeNews Top 100 SEE, а „Бул инс“ е най-бързо растящият застраховател. В индекса влизат най-големите компании от региона на Югоизточна Европа за 2018 г. „Лев Инс“ е на 18-о място, като е следвана непосредствено от „Булстрад Виена иншурънс груп“, „ДЗИ – Общо застраховане“ и „Армеец“. В класацията влизат и „Бул Инс“ (26-о място), „Евроинс“ (30-а позиция), „Дженерали застраховане“ (31-а), „Алианц България“ (32-а), „ОЗК – Застраховане“ (37-а) и „Булстрад лайф Виена иншурънс груп“ (40-а). Във втората половина на таблицата попадат животозастрахователните подразделения на някои от българските компании. Представителите на сектора са класирани според размера на събраните застрахователни премии. За „Лев Инс“ те възлизат на 143,3 млн. евро, като спрямо 2017 г. нарастват с 36,91%. „Бул Инс“ обаче е най-бързо развиващият се застраховател, който се изкачва с цели 10 позиции. По ръст на застрахователните премии „Бул Инс“ изпреварва всички компании в класацията – увеличение с 52,89% до 97,8 млн. евро.", "date": "2019.10.10", "title": " „Бул инс“ е най-бързо растящият застраховател"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%b4%d0%b2%d0%b5-%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8-%d0%b8%d0%b7%d0%bc%d0%b0%d0%bc%d0%b8-%d0%b2-%d1%80%d0%b0%d0%b7%d0%b3%d1%80/", "text": "31-годишен мъж от Главиница, област Силистра, е извършил две телефонни измами на територията на Разградско. Случаите са разкрити от криминалистите от Районните управления в Исперих и Кубрат. Първата е станала на 7 септември в село Малък Поровец, където 80-годишна жена е станала жертва на схемата за помощ на полицията. Тя била излъгана да окаже съдействие за залавяне на измамници и оставила торба пред детската градина в селото с 2 770 лв. и 15 грама златни накити. На 15 септември пък в капана на измамниците попаднала 76-годишна жена от Кубрат, която предала 3 000 лв. В този случай 31-годишният мъж от Главиница е имал съучастник, 61-годишен мъж от същото населено място. И двамата извършители са криминално проявени, а по-младият и осъждан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.10", "title": " Разкриха две телефонни измами в Разградско"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-jazz-%d1%89%d0%b5-%d0%b1%d1%8a%d0%b4%d0%b5-%d1%85%d0%b8%d0%b1%d1%80%d0%b8%d0%b4/", "text": "През 2020 г. ще излезе новият модел Honda Jazz и в Европа той ще се предлага само с хибридно задвижване. Предстои да се разбере какви ще бъдат параметрите на хибридната система. Японската компания електрифицира ударно своята гама. Предвижда се 100 процента от продажбите на марката в Стария континент през 2025 г. да бъдат на автомобили на ток. Първата крачка към постигането на тази цел е направена с лансирането на хибридния вариант на CR-V. Предстои въвеждането и на първия електромобил на Honda, който вече е готов за серийно производство. Honda навлиза в енергетиката с пълна гама от решения за задвижване и управление на енергията с технологии, които спомагат зареждането на автомобила с електричество в закрит гараж или на улицата.", "date": "2019.10.10", "title": " Новият Jazz ще бъде хибрид\t"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d0%be/", "text": "Заместник министър-председателят по икономическата и демографската политика Марияна Николова проведе среща с посланика на Държавата Израел у нас Н. Пр. Йорам Елрон, съобщиха от правителствената информационна служба. В началото на разговора вицепремиерът осъди нападенията от последното денонощие срещу синагога в германския град Хале и срещу еврейски център в Бруклин, Ню Йорк. „Осъждаме всякакви нападения над храмове, независимо от това към кое вероизповедание са и изразяваме своите искрени съболезнования на близките на жертвите“, заяви българският заместник министър-председател. Двамата обсъдиха широк кръг от теми, свързани със сътрудничеството между България и Израел, включително обмяната на опит в сферата на киберсигурността. Посланик Елрон даде висока оценка на двустранните отношения, които определи като изключително важни за Израел и отбеляза, че ще работи за тяхното засилване. Акцент в разговорите беше и предстоящия в Тел Авив в края на януари 2020г. международен форум за кибер технологии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.10", "title": " Вицепремиерът Николова се срещна с посланика на Държавата Израел в България"}
{"url": "https://trud.bg/%d1%84%d0%b5%d1%82%d0%b1%d0%be%d0%b9-%d1%81%d0%bb%d0%b8%d0%bc-%d0%b8%d0%b7%d0%bf%d0%be%d0%bb%d0%b7%d0%b2%d0%b0-%d1%80%d0%b5%d1%87%d1%82%d0%b0-%d0%bd%d0%b0-%d0%b3%d1%80%d0%b5%d1%82%d0%b0-%d1%82%d1%83/", "text": "Световно известният DJ Фетбой Слим използва речта на Грета Тунберг като основа за своя денс хит Right Here, Right Now. Това се случи по време на концерт в Гейтсхед този уикенд, като видеоклипове на изпълнението се появиха в социалните мрежи, информира  . В началото известното парче започва с речта на Тунберг пред лидерите на Обединените нации. Отдолу звучи музиката на любимия клубен хит на Фетбой Слим. Частта с гласа на Тунберг, в която тя използва същите думи – right here, right now – звучи през цялата песен, като замества оригиналния вокал. Първоначално този микс се появи в социалните мрежи през септември, когато музикантът Дейвид Скот го публикува в туитър. Видеото беше споделено и от самия Фетбой Слим онлайн, но до момента не го беше използвал в свой концерт.", "date": "2019.10.10", "title": " Фетбой Слим използва речта на Грета Тунберг в свой денс хит (ВИДЕО)"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81-%d0%ba%d0%b0%d0%ba%d0%b2%d0%b8-%d0%b8%d0%bc%d0%be%d1%82%d0%b8-%d0%b2%d0%bb%d0%b8%d0%b7%d0%b0-%d0%b2-%d0%bf%d0%be%d0%bb%d0%b8%d1%82%d0%b8%d0%ba%d0%b0%d1%82%d0%b0/", "text": "Като председател на политическа партия Слави Трифонов влиза в Регистъра на лицата, заемащи висши публични длъжности и ще трябва да подаде имуществена декларация пред КПКОНПИ. „Труд“ направи предварително справката с какви имоти влиза лидерът на „Няма такава държава“ в политиката. Данните от Имотния регистър сочат сделки на Станислав Тодоров Трифонов на територията на пет служби по вписванията – София, Пловдив, Варна, Плевен и Пещера. София: През декември 2013 г. Трифонов купува парцел от 1199 кв. м, еднофамилна жилищна сграда с площ 296 кв. м, еднофамилна сграда с изгребана яма, басейни и ограда с РЗП 1256 кв. м в местност Киноцентър III част – разширение. През август 2014 г. тези имоти са апортирани във фирмата му „Ермитаж есте“. През 2009 г. е дарил на Магдалена Ангелова апартамент от 189.67 кв. м с мазе и гараж в Драгалевци. През 2006 г. е купил апартамент от 100.79 кв. м в квартал „Гоце Делчев“, който е продал година по-късно на „Арис мениджмънт“. През 2004 г. е купил от 8 собственици парцел широколистна гора от 2446 кв. м. в местност Къси дол. Плевен: През юни тази година с Трифонов с майка му и сестра му са продали таван с право на надстрояване на собственици на имот в същата сграда. През юли 2012 той е купил апартамент от 102.97 кв. в града. През септември 2006 г. е купил имоти в село Тодорово. Варна: През ноември 2009 г. Трифонов е купил имот в Св. св. Константин и Елена, който е продал през декември 2012 г. на Филип Киркоров. Пловдив През април 2008 г. е заличена възбрана от частен съдебен изпълнител с кредитор Трифонов и длъжници Александър Стоилов и Папарак медия Александър Стоилов ЕТ върху една осма част от апартамент. През декември 2010 г. е заличена възбрана от ЧСИ върху същия имот. Пещера През февруари 2009 г. е наложена възбрана върху имот в село Козарско на същия длъжник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.10", "title": " Вижте с какви имоти влиза в политиката Слави Трифонов"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b8/", "text": "Реализацията на проекта за изграждане на междусистемната газова връзка Гърция–България ще промени изцяло облика на пазара на природен газ в региона и ще бъде гарант за енергийната сигурност на страните от Югоизточна Европа. Това заяви министърът на енергетиката Теменужка Петкова след подписването на няколко договора за ключови ангажименти и дейности по изграждане на междусистемната газова връзка. Петкова и гръцкият й колега – министърът на околната среда, енергетиката и климатичните промени Константинос Хадзидакис – подписаха междуправителствено споразумение в подкрепа развитието на проекта и гарантирането на данъчния режим на газопровода за период от двадесет и пет години, съобщават от пресцентъра на МЕ. „Подписаните документи и споразумения правят проекта необратим, гарантират неговото строителство и работа през следващите десетилетия“, подчерта министър Петкова. Тя благодари на гръцкия си колега Константинос Хадзидакис за положените усилия в посока ускоряване работата по строителството на газовата връзка Гърция-България. По нейните думи интерконекторът ще бъде въведен в търговска експлоатация през второто полугодие на 2020 г. „Проектът помага както на Гърция и България, така и на съседните страни да засилят безопасността на енергийните доставки, гарантирайки диверсификацията на източниците и маршрутите на природен газ“, каза гръцкият енергиен министър Хадзидакис. По време на днешното събитие бяха подписани няколко важни споразумения и договори, с които се дава пълна мобилизация на строителството на ключовата интерконекторна връзка Гърция-България. Парафиран бе договорът за заем от Европейската инвестиционна банка в размер на 110 млн. евро. Потвърждаването на финансирането на газопровода е ключов елемент за строителството на интерконектора. В рамките на дългосрочен ангажимент, компаниите „Булгаргаз“ ЕАД, DEPA S.A. и Edison подписаха споразумение, което регламентира услугите по пренос на природен газ по междусистемната газова връзка. Сключено бе и актуализирано акционерно споразумение между „Български енергиен холдинг“ ЕАД и „IGI Poseidon“, с което се приема окончателният бизнес план и бюджет за строителството на газовата връзка. В рамките на визитата на гръцкия министър Хадзидакис бяха подписани и договорите с избраните изпълнителни – гръцките компании Corinth Pipework Industries S.A. и АVAX S.A. Изграждането на електроенергийната междусистемна връзка „Марица Изток“ – „Неа Санта“ също бе обект на внимание по време на срещата. Министър Петкова информира, че през следващата година ще започне строителството на територията на България, чието трасе е 123 км. Предвижда се връзката да бъде въведена в експлоатация през 2023 г.", "date": "2019.10.10", "title": " Министър Петкова: Строителството на интерконектора с Гърция е гарантирано\t"}
{"url": "https://trud.bg/%d0%b4-%d1%80-%d0%b9%d0%be%d0%b2%d0%b0-%d1%82%d0%b0%d0%bd%d1%87%d0%b5%d0%b2%d0%b0-%d0%bc%d1%8a%d0%b4%d1%80%d0%b5%d1%86%d0%b8%d1%82%d0%b5-%d0%bf%d0%be%d0%bd%d0%b8%d0%ba%d0%b2%d0%b0%d1%82-%d0%bf%d0%be/", "text": "Мъдреците са последните четири зъба в челюстите, разположени след останалите кътници. Поникват между 17 и 25 години. Най-чест симптом, свързан с тях, е болката. Тя е различна по сила и разпространение – може да обхваща гърлото, мандибуларната става, да предизвиква сковаване на челюстта. Възможно е да се получи и оток около мъдреца, който да се разпространи към гърлото, дори да се стигне до невъзможност за отваряне на устата, обяснява д-р Йова Танчева, стоматолог-хирург. Свързани са с болка Основните проблеми с мъдреците са свързани с поникването им и образуването на кариеси по тях и на съседните зъби. Поникването обикновено е бавно, протича на периоди, с редуване на пробиване и затишие. Съпроводено е с болка, дори с висока температура. Понякога при поникване мъдрецът избутва венеца, който е върху него, той се възпалява, защото под него навлиза храна, образуват се джобове, които водят до бързо разваляне на самия мъдрец. Това възпаление може да засегне и костта (периостит). Симптомите тогава са по-тежки, с висока температура, сковаване на челюстите, болка, която се насочва и към ухото, боли и при преглъщане. Малко са щастливците, при които мъдреците пробиват изведнъж и без особени проблеми, казва д-р Танчева. Може да се появят и на 40 С възрастта човек губи част от зъбите и ако до този момент не е поникнал мъдрецът, това може да се случи след като се освободи място. Ето защо понякога мъдреците могат да се появят и на 30-40-годишна възраст, което е естествено. Не е страшно да ти растат мъдреци, но когато не са разположени правилно и няма достатъчно място за поникването им, се стига до ортодонтски проблеми. Възможно е дори да са разположени хоризонтално и да избутват останалите зъби, при което те се струпват във фронталната част на челюстта. При поникването на мъдреците може да се предизвика разместване на останалите зъби, което да доведе до нарушаване на захапката заради сгъстяването на зъбите отпред, а по-късно това да провокира оплаквания, свързани с венците. Скупчени един до друг, зъбите трудно се почистват. Случва се мъдреците да поникнат накриво към бузата и да я разранят. Или пък да травмират езика, което не е безобидно (може да прерасне в раково заболяване). Лесно развиват кариес Кариес може да се развие на самия мъдрец, когато е покрит с лигавица, останала при пробиването. Между лигавицата и мъдреца се образува джоб, в който се събират остатъци от храна, и тя постепенно предизвиква кариес. Мнозина се чудят как мъдреците, скоро  поникнали, вече са развалени. За да се предотврати това, е добре този лигавичен капишон да се отреже, съветва д-р Танчева. Това става лесно с лазер – безкръвно и безболезнено. При конвенционалната манипулация, която се прави със скалпел, кървенето е по-обилно, зарастването е по-бавно и мъчително. Случва се понякога този капишон пак да прорасне и се налага отново да се премахне. Когато той се отстрани, мъдрецът пониква по-лесно. Друг проблем е образуване на кариес на съседен зъб. Това се случва, когато мъдрецът е разположен хоризонтално и избутва другия зъб. При това се образува джоб между двата зъба и съседният постепенно се разваля. Усложненията с кариесите са от факта, че тези зъби са разположени много назад в челюстта и трудно се почистват. Не е изключено да се образуват и кисти в челюстта около мъдреца, което може да доведе до спонтанна фрактура (спешно състояние, макар и рядко). Добре е около 25-годишна възраст да се направи панорамна снимка на зъбите, за да се види разположението им и дали има някакъв проблем, дали има зародиши на мъдреци, които могат да се появят по-късно, съветва стоматологът. Хората се сещат за мъдреците си, когато им се яви проблем с тях. Ако има само горен мъдрец например, а долният го няма, тогава венецът може отново да прорасне около горния, понеже той не влиза в контакт с друг зъб, и да се наложи да се махне. Ако се извади долен мъдрец, понякога след време се налага да се извади и срещуположният на горната челюст, поради липса на контакт между зъбите. Добре е да се запазят „Ако мъдрецът е поникнал нормално и няма нарушаване на зъбната редица, добре е зъбът да се запази – препоръчва д-р Танчева. – Той има важна роля – подпира всички зъби и поддържа контакта между тях. Когато се махне мъдрецът, разстоянието между зъбите се увеличава и се нарушава контактът. Извади ли се зъб, веднага трябва да се направи протеза, защото срещуположният започва да прораства, което създава различни проблеми. Мъдреците се вадят само ако са развалени, счупени, с киста около тях, невъзможност за пробиване, избутване на останалите зъби, неправилна позиция, болка. Неправилната позиция може да не се открие дълго време. Мъдреците са важна опора за мост или протеза“. Проблем при изваждането на мъдец може да възникне, когато зъбът е близо до някой нерв. Ако той се засегне, зарастването протича по-драматично, с болки в езика или гърлото, дори със сковаване на челюста, изтръпване на езика. Това може да продължи дни и седмици. Ако трябва да се вади мъдрец – да го направи опитен стоматолог-хирург, тъй като се налага използване на по-специфични инструменти. Без цигари няколко дни Като се извади мъдрецът, е важно през първия половин час да се сложи торбичка с лед върху бузата. Човек не трябва да се храни поне 3 часа и да не пие топли течности и млечни напитки. Не бива да се жабури, тъй като след изваждането се образува кръвен съсирек, подпомагащ зарастването на раната. Ако той се премахне, може да се стигне до възпаление на раната, съпроводено с болки в костта, и се лекува трудно. Не е добре и да се пуши – в Германия забраняват пушенето 6 дни след изваждане на мъдрец, тъй като димът вреди на раната.", "date": "2019.10.10", "title": " Д-р Йова Танчева: Мъдреците поникват последни и се развалят първи "}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%bc%d0%b0%d1%89%d0%b0%d0%b1%d0%bd%d0%b0-%d0%bc%d0%be%d0%b4%d0%b5%d1%80%d0%bd%d0%b8%d0%b7%d0%b0%d1%86%d0%b8%d1%8f-%d0%bd%d0%b0-%d0%b2%d0%b8%d0%ba-%d0%bc/", "text": "Мащабна модернизация на ВиК-мрежата за 138,4 млн. лв. започва във Варна. Със средствата, осигурени по ОП „Околна среда“ и собствено финансиране, ще бъдат изградени над 22 км магистрални и довеждащи водопроводи, както и 81 км канализация в 11 вилни зони край града, които през последните години придобиха вид на квартали. Проектът предвижда още строеж на нова канално-помпена станция, както и реконструкция и доизграждане на магистралния водопровод Варна-Златни пясъци, по който на места сега загубите на вода достигат до 80%. Според управителя на „ВиК“-Варна инж. Валентин Вълканов предстои избор на изпълнители на отделните участъци. Строителните работи ще започнат след следващия летен сезон, а  срокът за финал е 47 месеца. 330 000 жители на морската столица ще усетят ефекта от модернизацията, която ще разреши и хроничния проблем със замърсяването на морската вода на Офицерския плаж, подчертаха от „ВиК“. Планираните собствени инвестиции няма да доведат до поскъпване на водата до 2023 г., ако през това време няма и драстичен скок в цената на тока, увери инж. Вълканов.", "date": "2019.10.10", "title": " Започва мащабна модернизация на ВиК-мрежата във Варна\t"}
{"url": "https://trud.bg/%d0%be%d1%89%d0%b5-%d1%81%d0%bd%d0%b8%d0%bc%d0%ba%d0%b8-%d0%be%d1%82-%d1%8e%d0%b1%d0%b8%d0%bb%d0%b5%d1%8f-%d0%bd%d0%b0-%d1%86%d0%b2%d0%b5%d1%82%d0%b5%d0%bb%d0%b8%d0%bd%d0%b0-%d1%8f%d0%bd%d0%b5%d0%b2/", "text": "Русото изкушение на попфолка Цветелина Янева наскоро навърши 30 години, а в социалните мрежи все по-активно споделя кадри от празника си. Освен че бе буквално , Янева засне и специална фотосесия, за да запамети мига. От кукленска розова рокля през деня, певицата бързо се премени в провокативна черна, с която празнува в столично заведение, в компания на близки приятели. Изненадата на вечерта бе огромна торта във формата на числото 30, върху която се виждат нейни снимки през годините.", "date": "2019.10.10", "title": " Още снимки от юбилея на Цветелина Янева"}
{"url": "https://trud.bg/%d1%81%d1%8a%d0%b4-%d0%be%d1%82%d0%bc%d0%b5%d0%bd%d0%b8-1000-%d0%bb%d0%b2-%d0%b3%d0%bb%d0%be%d0%b1%d0%b0-%d0%b7%d0%b0-%d1%82%d1%8e%d1%82%d1%8e%d0%bd-%d0%be%d1%82-%d0%ba%d1%83%d1%80%d0%b8%d0%b5%d1%80/", "text": "Мъж от град Нови пазар, който си поръча доставка по куриер на 1 килограм евтин тютюн, а полицаи го иззеха, защото бил без платен акциз, се отърва от глоба 1000 лв. Решението на Административния съд в Шумен е окончателно – санкцията пада, но стоката се отнема в полза на държавата. Според втората последна съдебна инстанция тютюнът е бил опакован в непрозрачен плик и облепен с опаковка на куриерската фирма, и към момента на извършване на следствените действия все още не е бил отварян от поръчителя С.М. Затова той не е знаел, че закупеното количество не е съпроводено с документи, удостоверяващи плащането на акциза, мотивира решението си съда. Мъжът си взел беля на главата през октомври м.г., когато по телефона си поръчал кило тютюн и след два дни му го донесли за 43 лв., в които влизала и цената на доставката. Някой го изпял в полицията и когато в дома му дошли криминалисти, той доброволно предал пратката. Прокуратурата отказала да образува досъдебно производство и материалите по случая били изпратени до Агенция „Митници“-Варна, откъдето издали отмененото вече наказателно постановление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.10", "title": " Съд отмени 1000 лв. глоба за тютюн от куриер"}
{"url": "https://trud.bg/%d0%bd%d0%b0%d1%80%d1%83%d1%88%d0%b8%d1%82%d0%b5%d0%bb-%d1%81%d0%b8-%d0%bd%d0%b0%d0%bc%d0%b5%d1%80%d0%b8-%d0%bc%d0%b0%d0%b9%d1%81%d1%82%d0%be%d1%80%d0%b0-%d0%bc%d0%bb%d0%b0%d0%b4%d0%b5%d0%b6-%d0%b1/", "text": "20-годишен шофьор на „Мерцедес“ бе глобен с 3000 лева, а книжката му бе отнета за срок от 1 година заради нарушение на оживен булевард в центъра на Сливен, съобщиха от полицията. Санкциите са наложени сега, с наказателно постановление на началника на Районното управление на МВР. Нарушението е извършена на 15 август, в 17,30 часа, на кръговото движение на бул. „Георги Данчев“ в областния град. В час пак, при засилен трафик, при много автомобили и пешеходци в района младежът е заловен да прави дрифт на кръговото движение. С безразсъдното си поведение като водач е застрашил живота и здравето на останалите участници в движението, подчертаха от полицията. Това е третото наказателно постановление, издадено на шофьори, от началото на годината в Сливен. И останалите две постановления са за 3000 лева глоба, за „въртене на гуми“ и дрифт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.10", "title": " Нарушител си намери майстора: Младеж бе глобен с 3000 лева заради дрифт на кръстовище"}
