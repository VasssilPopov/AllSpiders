{"url": "https://trud.bg/%d0%b0%d0%bb%d0%b1%d0%b0%d0%bd%d1%81%d0%baa-%d0%b2%d0%be%d0%b5%d0%bd%d0%bd%d0%be%d1%81%d0%bb%d1%83%d0%b6%d0%b5%d1%89%d0%b0-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d1%83%d1%87%d0%b5/", "text": "Албанскa военнослужеща, участваща в учение на НАТО, загина след като стара мина от Втората световна война избухна по време на сапьорска мисия в Латвия. „Нещастният инцидент е станал в 9:30 часа местно време. Лейтенант Зарифе Хасанай почина един час след експлозията“, заяви Леонид Калнинс, началник на латвийските въоръжени сили. Той добави, че двама други членове на албанските въоръжени сили са били ранени и са били хоспитализирани, като един от тях е в критично състояние. Албанският премиер Еди Рама, латвийският президент Раймондс Вейонис и министърът на отбраната на Латвия Артис Пабрикс изразиха своите съболезнования. Военната полиция на Латвия започна разследване на инцидента и цялото обучение в базата на НАТО в село Адази бе спряно.", "date": "2019.05.06", "title": " Албанскa военнослужеща загина при учение на НАТО"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%bc%d0%b8%d1%80%d1%8a%d1%82-%d0%b8%d0%b7%d0%b8%d1%81%d0%ba%d0%b2%d0%b0-%d0%b4%d0%b0-%d1%81%d0%b5-%d1%83%d0%b2%d0%b0%d0%b6/", "text": "Папа Франциск отправи своята молитва за мир на пл. „Независимост” в столицата. Посланието за мир бе и заключителната церемония от посещението в България на главата на Римокатолическата църква. „Господи, направи от мен инструмент на твоя мир. Нека да нося истината там, където има пречка, там където има отчаяние да има радост. Светлина да има там, където царува тъмнина. Учителю, направи не толкова да търся утеха, колкото аз да утешавам. Не толкова да търся любов, колкото да обичам, защото давайки – получавам. Умирайки, се раждаме за вечен живот. Амин! Така започна молитвата за мир на папа Франциск. „Скъпи братя и сестри, Молехме се за мир с думи, вдъхновени от Св. Франциск от Асизи, велик влюбен в Бог, Творец и Отец на всички. Любовта, на която той бе свидетел със същата страст и искрено уважение към творението и към всеки човек, когото срещаше по своя път. Любов, която е променила погледа му, давайки му да осъзнае, че във всеки един има „проблясък на светлината, която идва от личната ни сигурност, че сме безкрайно обичани, над всичко”. Любов, която го е накарала да бъде истински миротворец. И всеки от нас, по неговия пример, също е призован да стане строител, „ковач” на мира. Мир, за който трябва да се молим и за който трябва да работим, дар и задача, подарък и постоянно и ежедневно усилие за изграждане на култура, в която дори мирът е основно право. Активен и „укрепен” мир срещу всички форми на егоизъм и безразличие, които ни карат да поставяме дребните интереси на някои над неприкосновеното достойнство на всеки човек. Мирът изисква и моли да направим от диалога – път, от общото сътрудничество – наше поведение, от взаимното опознаване – метод и критерий, за да се срещнем в това, което ни обединява, да се уважаваме в това, което ни разделя и да се насърчим да гледаме на бъдещето като пространство на възможности и достойнство, особено за бъдещите поколения, заяви папата в своята молитва. Тази вечер сме тук, за да се молим пред тези факли, донесени от нашите деца. Те символизират огъня на любовта, който гори в нас и който трябва да се превърне в фар на милосърдието, фар на любов и мир в средата, в която живеем. Фар, който бихме искали да запали целия свят. С огъня на любовта ние искаме да разтопим леда на войната. Преживяваме това събитие за мир при руините на древна Сердика, в София, сърцето на България. Оттук можем да видим местата за поклонение на различни църкви и вероизповедания: „Св. Неделя” на нашите православни братя, „Св. Йосиф” на нас – католиците, синагогата на по-големите ни братя – евреите, джамията на нашите братя мюсюлмани и в близост – църквата на арменците. На това място, в продължение на векове, са идвали софиянци българи, принадлежащи към различни културни и религиозни групи, за да се срещнат и разговарят. Нека това символично място да се превърне в свидетелство за мир. В този момент гласовете ни се сливат и в унисон изразяват пламенното желание за мир: нека мирът се разпространи по цялата земя! В нашите семейства, във всеки от нас и особено по тези места, където толкова много гласове са били заглушени от войната, задушени от безразличие и игнорирани от смачкващото съучастие на заинтересуваните групи. Нека всички да съдействат за осъществяването на този стремеж: представителите на религиите, на политиката, на културата. Всеки, където и да се намира, изпълнявайки задачата, която му е поверена, може да каже: „Направи от мене инструмент на твоя мир”. Апелът е да се осъществи мечтата на папа Св. Йоан XXIII за една земя, където мирът да бъде като у дома си. Да следваме неговото желание и с живота си да кажем: Pacem in terris! Мир на земята, на всички хора, които Господ обича”, завърши посланието за мир на папа Франциск.", "date": "2019.05.06", "title": " Папа Франциск: Мирът изисква да се уважаваме в това, което ни разделя"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d1%80%d0%be%d0%bc%d0%b8-%d0%be%d1%82%d0%bf%d1%80%d0%b0%d0%b2%d0%b8%d0%bb%d0%b8-%d0%b7%d0%b0%d0%bf%d0%bb%d0%b0/", "text": "Двама младежи от ромски произход са задържани от полицията в София заради отправени заплахи срещу папа Франциск на телефон 112, съобщи  . След обаждането полицията идентифицирала извършителите. Малко по-късно те са арестувани, като става ясно, че заплахите са фалшиви. От МВР допълват, че посещението на папата до този момент протича без инциденти.", "date": "2019.05.06", "title": " Задържаха двама роми, отправили заплахи срещу папата"}
{"url": "https://trud.bg/%d0%b0%d1%82%d0%b0%d0%ba%d0%b0-%d0%b8%d0%b7%d0%ba%d0%b0%d0%b7%d0%b0-%d1%81%d1%8a%d0%b1%d0%be%d0%bb%d0%b5%d0%b7%d0%bd%d0%be%d0%b2%d0%b0%d0%bd%d0%b8%d1%8f-%d0%bf%d1%80%d0%b5%d0%b4-%d1%80%d1%83%d1%81/", "text": "Партия „Атака“ положи цветя пред Посолството на Руската федерация в България в памет на жертвите при самолетния инцидент на летището в Москва. „Изказваме искрени съболезнования на семействата на загиналите!“, заявяват от партията.", "date": "2019.05.06", "title": " „Атака“ изказа съболезнования пред Руското посолство"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%b8-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5%d0%bb%d0%b8-%d0%bd%d0%b0-%d0%b2%d0%b5%d1%80%d0%be/", "text": "Папа Франциск, заедно с представители на вероизповеданията в България – мюсюлмани, протестанти, католици, евреи, евангелисти, Арменската църква – отправя послание за мир на земята. Събитието „Среща за мир“ се провежда на пл. „Независимост“ в София и е последното от посещението на главата на Римокатолическата църква на българска земя. От името на православното вероизповедание група деца изпяхаа молитвата „Дядо Господи, прости ме!“, по текст на Иван Вазов. В молитвата обаче няма да участва представител на Българската православна църква, тъй като от Св. Синод заявиха, че каноните не допускат общо богослужебно или молитвено последование с папата заради православните правила. Мястото е избрано символично, тъй като се намира в близост до църква, синагога и джамия, което е израз на единство и толерантност. Шест деца от различни вероизповедания държат запалени факли, символ на обединението и победата на светлината над мрака. На сцената има и маслиново дърво и рози, които са символ на България и Света Богородица. Над 200 са официалните гости на събитието, сред които президентът Румен Радев и министър-председателят Бойко Борисов На 7 май папа Франциск ще бъде изпратен от България от премиера Борисов. Той ще отпътува за столицата на Северна Македония – Скопие, която е следващата дестинация от апостолическото му пътуване. Мотото на апостолическото пътуване на Светия отец е „Мир на земята“, което е заглавието на енцикликата, написана през 1963 г. от папа Йоан XXIII или т.нар. български папа – Анджело Ронкали. Това показва желанието на папа Франциск посещението му у нас да бъде под знака на мира, да поздрави и благослови всички българи, да отправи своите послания за мир и благоденствие по света от нашите земи. През първия ден от посещението си в България папа Франциск проведе срещи на четири очи с министър-председателя Бойко Борисов и президента Румен Радев. Светият отец се срещна и с Българския патриарх Неофит и представители на Св. Синод. Следобед папа Франциск произнесе традиционната неделна молитва „Царица Небесна“ от пл. „Св. Александър Невски“, която беше наблюдавана от милиони хора по целия свят. По-късно той отслужи и неделна света литургия на пл. „Княз Александър I Батенберг“. Днес папата посети бежанския център в столичния кв. „Враждебна“. По-късно той даде първо причастие на 250 деца в Раковски в църквата „Пресвето сърце Исусово“, а след това се срещна с католическата общност в града и произнесе реч.", "date": "2019.05.06", "title": " Папа Франциск и представители на вероизповеданията отправят послание за мир (НА ЖИВО)"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%b2-%d0%bf%d1%80%d0%b8%d1%89%d0%b8%d0%bd%d0%b0-%d1%89%d0%b5-%d0%b8%d1%81%d0%ba%d0%b0-%d1%81-%d1%80%d0%b5%d0%b7%d0%be%d0%bb%d1%8e/", "text": "Комисия към парламента на Косово е подготвила резолюция, според която властите в Белград трябва да „признаят извършения геноцид” в Косово през 1998-1999 г., съобщава БГНЕС. „Сърбия трябва да приеме, че е извършила геноцид в Косово и трябва да накаже извършителите и да компенсира щетите”, пише агенция Танюг, позовавайки се на прищинския в. „Коха“, който разполага с информация за подготвяния документ. Проекторезолюцията, която съдържа факти за предполагаеми престъпления на сърби, скоро ще бъде гласувана на парламентарна сесия, но първо комисията ще обяви документа.", "date": "2019.05.06", "title": " Парламентът в прищина ще иска с резолюция ризнаване на геноцид в Косово"}
{"url": "https://trud.bg/%d0%bc%d1%8a%d0%b6-%d1%81%d0%b5-%d1%83%d0%b4%d0%b0%d0%b2%d0%b8-%d0%bf%d1%80%d0%b5%d0%b4-%d0%be%d1%87%d0%b8%d1%82%d0%b5-%d0%bd%d0%b0-%d0%b4%d0%b5%d1%81%d0%b5%d1%82%d0%ba%d0%b8-%d1%85%d0%be%d1%80%d0%b0/", "text": "Нелеп инцидент помрачи празничния 6-и май в Стара Загора. 41-годишен мъж се удави в езерото Загорка пред очите на десетки старозагорци, разхождащи се край езерото, съобщи  . Сигналът за нещастния случай е подаден около 15.40 часа на телефон 112. 41-годишният Здравко Кънчев е бил с дъщеря си и с приятелката си Милена, когато неочаквано решил да скочи в езерото. След като няколко минути не се показал над водата, жената започнала да вика, но никой не се притекъл на помощ. Към 18.00 часа тялото на мъжа все още не беше открито. Очаква се водолазен екип от Пловдив да продължи издирването.", "date": "2019.05.06", "title": " Мъж се удави пред очите на десетки хора в Стара Загора"}
{"url": "https://trud.bg/%d0%bf%d0%b8%d0%bb%d0%be%d1%82%d1%8a%d1%82-%d0%bd%d0%b0-%d0%b8%d0%b7%d0%b3%d0%be%d1%80%d0%b5%d0%bb%d0%b8%d1%8f-%d0%b2-%d1%80%d1%83%d1%81%d0%b8%d1%8f-%d1%81%d0%b0%d0%bc%d0%be%d0%bb%d0%b5%d1%82-%d1%83/", "text": "Пилот от самолета на „Аерофлот“, който снощи избухна в пламъци при аварийно кацане в Москва, твърди, че машината е била без радиовръзка заради удар от мълния, съобщава БТА. При пожара след кацането загинаха 41 души от общо 78 на борда. Самолетът Сухой SSJ100 беше излетял за Мурманск по време на буря, но бързо се върна за аварийно кацане. Пилотът Денис Евдокимов беше цитиран от телевизия „Звезда“ и в. „Комсомолская правда“ да казва, че „заради мълнията загубихме радиовръзка и преминахме в режим на минимално пилотиране… т.е. без компютър, както е обичайно, а директно. В авариен режим“, обясни пилотът, цитиран от Франс прес. „Успяхме да възстановим радиовръзката на честотата за спешни случаи, но за кратко и с прекъсвания. Успяхме да кажем няколко думи и после връзката изчезна“ Според бордния командир причина за пожара е твърдото кацане и това, че резервоарите на машината са били пълни. Държавната телевизия цитира стюардесата Татяна Касатника, че „излетяхме, влязохме в облак, имаше силна градушка и в този момент имаше изпукване и някакво проблясване, като електричество“.", "date": "2019.05.06", "title": " Пилотът на изгорелия в Русия самолет: Удари ни мълния"}
{"url": "https://trud.bg/%d0%b4%d0%be-100-%d1%85%d0%b8%d0%bb-%d0%b5%d0%b2%d1%80%d0%be-%d0%b7%d0%b0-%d1%82%d1%80%d0%b8%d1%81%d1%82%d0%b0%d0%b5%d0%bd-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "За живеене търсят по-големи пространства Най-търсените жилища в Пловдив с цел инвестиция са в районите около Медицинския университет. За покупка на жилище за собствено ползване най-голям интерес представляват кварталите Кършияка, Христо Смирненски, Гагарин и Тракия, сочат данни на компания за недвижими имоти. Търсенето е концентрирано върху двустайните и тристайните жилища със средна площ от 65-100 кв.м. Като средната цена за двустайните жилища е около 50 хил. евро, а за тристайните – между 80 хил. и 100 хил. евро. Голяма част от необходимите средства за сделките се набавя чрез банково финансиране. Когато става въпрос за покупка на жилище за живеене, предпочитани са тристайните апартаменти. Но при покупка с цел инвестиция най-търсени са двустайните. Забелязва се отлив от имоти, при които има проблем с паркирането. Пазарът на недвижими имоти в Пловдив беше изключително динамичен през изминалата година. Забеляза се ръст на цените на имотите в района, който до голяма степен се дължеше на засиления интерес на чуждестранни инвеститори не само към жилищния, но и към производствения сектор. През изминалата 2018 г. в Пловдив беше регистриран значително по-голям интерес към новопостроени и новостроящи се сгради.", "date": "2019.05.06", "title": " До 100 хил. евро за тристаен в Пловдив\t"}
{"url": "https://trud.bg/%d0%b0%d1%80%d0%b5%d1%81%d1%82-%d0%b7%d0%b0-%d0%b2%d0%b5%d1%82%d0%ba%d0%be-%d1%87%d0%b0%d0%ba%d0%b0-%d1%81%d0%b5-%d0%bc%d0%b0%d1%80%d0%b8%d0%bd%d0%b5%d0%bb%d0%b0/", "text": "Има опасност милионерът да извърши други престъпления, да се укрие или да се опита да пречи на разследването, реши спецсъдът Децата им Вълчо и Александра отказаха коментар Екстрадираният от Испания Ветко Арабаджиев остава в ареста. Това реши късно вечерта в неделя Специализираният наказателен съд. Магистратите приеха, че към момента има достатъчно доказателства за обвиненията към 63-годишния хотелиер като бос на престъпна група, извършвала данъчни престъпления и пране на пари. Съдът прие тезата на прокуратурата, че има опасност Ветко, чието истинско име е Вълчо, да извърши други престъпления. Той и жена му Маринела се криха от края на август м.г. до началото на март т.г. и отказаха да бъдат върнати доброволно в България. Мъжът бе докаран с полет от Мадрид в 23,55 ч в събота, а делото за екстрадиция на съпругата му в Испания още не е приключило. Според магистратите Арабаджиев има и значителни финансови възможности, които да му позволят да избяга отново от правосъдието, или да пречи на разследването като се опита да манипулира доказателства, или да повлияе на свидетели. На съдебното заседание, на което се решаваше мярката на баща им, дойдоха дъщерята Александра и синът Вълчо. Младежът е на свобода едва от 2 седмици, след като прекара близо 8 месеца зад решетките по обвинение, че е участвал в престъпленията на родителите си. На 23 април Арабаджиев-син внесе рекордна парична гаранция от 500 000 лв. И синът, и дъщерята на Ветко отказаха коментар. Защитата на милионера подчерта, че испанският съд, разрешил екстрадицията, не е записал, че връща Арабаджиев в България по обвинения за данъчни престъпления и че по този текст от Наказателния кодекс той не може да бъде съден. Спецсъдиите приеха, че за да се избегнат и занапред подобни неясноти, следва да се поискат разяснения от колегите им в Мадрид. Ако Ветко реши да обжалва ареста си пред Апелативния спецсъд, заседанието бе насрочено за 14 май.", "date": "2019.05.06", "title": " Арест за Ветко, чака се Маринела (обзор)"}
{"url": "https://trud.bg/%d1%81%d1%80%d0%b5%d0%b4%d0%bd%d0%b0%d1%82%d0%b0-%d0%b7%d0%b0%d0%bf%d0%bb%d0%b0%d1%82%d0%b0-%d0%b2-%d1%81%d0%be%d1%84%d0%b8%d1%8f-%d0%bd%d0%b0%d0%b4%d0%bc%d0%b8%d0%bd%d0%b0-1600-%d0%bb%d0%b2/", "text": "Най-ниските доходи са във Видин Най-бързо са нараснали заплатите в Монтана – с над 15%. В София средната заплата за декември е 1646 лв., сочат данните на НСИ. Възнагражденията в столицата са с близо 65% по-високи от тези в останалите области на страната. Столичани взимат с около 440 лв. повече от средното възнаграждение за страната, което е в размер на 1205 лв. Но ако от данните на НСИ се извадят възнагражденията в столицата, се оказва че средната заплата за останалата територия на страната е около 1000 лв., а столичани взимат с 65% повече. Само в осем области заплатите са над 1000 лв., сочат още данните на НСИ. Веднага след столицата по доходи се нареждат жителите на Стара Загора със средна заплата от 1179 лв. Основната причина за това са заводите за производство на части за автомобили в града. На трето място с 1172 лв. е София-област. Което се дължи на факта, че много хора работят в столицата, но живеят в съседните градове. Четвъртата позиция е за Враца, където взимат средно по 1137 лв. Челната осмица се допълва от Варна, Пловдив, Габрово и Разград. Като заплатите в Пловдив, Габрово и Разград за първи път през септември 2018 г. преминават границата от 1000 лв. Заплатите в област Видин остават най-ниските в страната като средният им размер е 770 лв. На следващите места по най-ниски възнаграждения са областите Благоевград със 793 лв., Силистра с 807 лв. и Кюстендил с 820 лв. За година заплатите в страната са нараснали със 7,3%. Но между отделните градове има огромна разлика в темпа на нарастване на възнагражденията. Сред причините за това са инвестициите, които се правят в отделните райони на страната. През 2018 г. най-много са се увеличили възнагражденията в област Монтана – с над 15% до 928 лв. На второ място с ръст от 14% се нареждат заплатите в Перник, където взимат средно по 942 лв. В София заплатите са се увеличили с повече от 8%.", "date": "2019.05.06", "title": " Средната заплата в София надмина 1600 лв.\t"}
{"url": "https://trud.bg/%d0%b7%d0%b0%d0%b4-%d0%ba%d1%83%d0%bb%d0%b8%d1%81%d0%b8%d1%82%d0%b5-%d0%bd%d0%b0-%d1%81%d0%bf%d0%b5%d0%ba%d1%82%d0%b0%d0%ba%d1%8a%d0%bb%d0%b0-%d0%bf%d0%b0%d0%bf%d0%b0%d1%82%d0%b0-%d0%b2/", "text": "Йезуитският спектакъл „Папата в България” представи някои от най-важните аспекти в доктрината на единствения религиозен орден, чийто водач се зове генерал. На афиша сценаристите бяха сложили заглавието „Мир на земята” – блудкаво клише, даващо обаче възможност да се славослави главният герой, като силно загрижен за добруването на човечеството. Драматургията на събитието бе изпипана до съвършенство. От всяка сцена струяха смирение и благоприличие, ред и апостолски блясък. Преди два века Наполеон казва „Йезуитите са военна ор­­ганизация, а не религиозен орден. И целта на тази организация е власт.” Орденът е признат през 1540 година с була на папа Павел III като „Управлението на войнстваща църква”. Безспорно йезуитска класика бе целуването на медальона на българския Патриарх от отец Хорхе. „Нямаше маска, която да не можеха да си сложат и затова нямаше място, където не можеха да проникнат.” – резюмира същината на организацията на йезуитите Джеймс Уайли в своя труд „История на протестанството” писан в средата на 19 век. Та няма да е зле за духовното здраве на нацията и населението, когато се накани да идва друг път такъв любител на киселото мляко, да попрочитаме какъв му е косъмът. И накрая ще попитам защо този толкова накичен със святост и човеколюбие йезуит не се поклони на гроба на Сергей Антонов – човек смазан и убит от клевета, отгледана в папските покои.", "date": "2019.05.06", "title": " Зад кулисите на спектакъла „Папата в България”"}
{"url": "https://trud.bg/%d0%b2-%d1%80%d1%83%d0%bc%d1%8a%d0%bd%d0%b8%d1%8f-%d0%be%d0%b1%d1%8f%d0%b2%d0%b8%d1%85%d0%b0-%d1%87%d0%b5%d1%80%d0%b2%d0%b5%d0%bd-%d0%ba%d0%be%d0%b4-%d0%b7%d0%b0-%d1%82%d0%be%d1%80%d0%bd%d0%b0/", "text": "За първи път в Румъния е издадено предупреждение „червен код“ за опасност от торнадо, съобщава информационният сайт Зиаре, предаде БНР. Предупреждението „червен код“ се отнася за югоизточните окръзи Яломица и Кълъраш. Същевременно предупреждение „оранжев код“ за силен вятър и бури е обявено в редица други окръзи в страната. Сайтът посочва, че вятърът духа със скорост 100-110 километра в час и според метеоролозите може да причини торнадо, както се случи миналата седмица в района на село Дражна, окръг Кълъраш. Там торнадото успя да преобърне автобус с пътници.", "date": "2019.05.06", "title": " В Румъния обявиха „червен код“ за торнадо"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-396/", "text": "Пехотата отсрами отново българската армия Тази година вертолет МИ-17 не излетя с трикольора, за да открие военната част на парада.         Има ли политически чадър над „зелените” смукачи на европари 210 млн. лв. усвоени за биологично разнообразие, резултат няма. В измамите с къщите за гости сумата е същата и прокуратурата се задейства.         Как се изчислява обезщетението при пенсиониране на учител Трудово-правна консултация на „Труд“.           Общуваме с Бога, газим в калта Възвисяване и приземяване в Светлата седмица – ТВ Панорама с Иван Гарелов.         Европа отдавна проявява белези на обобщен Стокхолмски синдром Събитията – разломни, лъжите – все по-вероломни, казва експертът по антитероризъм Христо Смоленов в интервю за „Труд“.         “Първо Америка” или “Дойчланд юбер алес” Доналд Тръмп хвърли в кошчето параноичната русофобия, както и идеята за глобализъм – пореден откъс от монографията „Доктрината „Тръмп“ срещу неолибералния глобализъм“ на д-р Борислав Цеков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.06", "title": " Вижте акцентите в броя на вестник „Труд“ във вторник, 7 май 2019"}
{"url": "https://trud.bg/%d1%8f%d0%b4%d0%b5%d0%bc-%d0%b2%d1%81%d0%b5-%d0%bf%d0%be-%d0%bc%d0%b0%d0%bb%d0%ba%d0%be-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b7%d0%b5%d0%bb%d0%b5%d0%bd%d1%87%d1%83%d1%86%d0%b8/", "text": "Вносът продължава да расте от началото на годината Все по-малко са българските зеленчуци на пазара у нас, показва анализ на Центъра за икономически изследвания в селското стопанство. “Нивата на самозадоволяване със зеленчуци в страната продължават да се влошават. През 2017 г. самозадоволяването с домати е 70%, докато през 2018 г. делът им е 68%. За сравнение през 2007 г. процентът е бил 82%, отчитайки само официалния внос”, отбелязват експертите от центъра. Тревожно е и положението при чушките. Родният пипер е покривал 71% от нуждите на пазара през 2018 г. За сравнение година по-рано делът му е бил 72%, а десет години по-рано – 87 на сто. При краставиците нивата на самозадоволяване в България през миналата година са около 98%, докато година по-рано са били 78%. През 2007 г. отчетеният дял на този вид зеленчуци местно производство е 101%. Данните на Националния статистически институт потвърждават ръст на вноса на пресни зеленчуци и плодове у нас. През януари в страната са внесени 22,8 хил. тона пресни зеленчуци и 30,7 хил. тона пресни плодове, респективно с 2,3% и 8,4% повече спрямо същия месец на 2018 г. В сравнение с година по-рано драстично растат доставките на лукови зеленчуци – със 760 тона или 28,8%. По-големи са и внесените количества картофи – с 5,2% и зеле – с 10,8%. Сред плодовете по-съществен ръст се отчита при ябълките – с 20,4%, а намаление – при черупковите плодове (с 11,5%), гроздето (с 20,9%) и крушите (30,7%). Според експертите от Центъра за икономически изследвания в селското стопанство производството на краставици се връща на стабилните си позиции от предходните години. Има нормализация при производството на домати със засилване на оранжерийното производство, докато при пипера продължават низходящите тенденции от последните 5 години. Статистиката на земеделското министерство показва, че през миналата година у нас са произведени около 148 хил. тона домати, 67 хил. тона краставици и 52 хил. тона пипер. Спад се отчита при доматите с около 7% на годишна база и при пипера – с 5%. Производството на краставици обаче се увеличава с 37%.   Цените сред най-високите от 2007 г.  Цените на едро на повечето зеленчуци през първото тримесечие на тази година са по-високи, отколкото през миналата година и са сред най-високите за периода от 2007 г. досега. Това показва още анализът на Центъра за икономически изследвания в селското стопанство. Наблюдава се 19% увеличение на стойността на оранжерийните домати и 7% спад при оранжерийните краставици. Само през април цената на едро на ябълките е с близо 33% под нивото отпреди една година, докато картофите са поскъпнали над два пъти, а вносните домати – с 3,6%, отчита земеделското министерство. От центъра прогнозират през второто тримесечие на годината цените на зеленчуците на едро да намалеят с до 30% при краставиците и с до 5% при доматите.", "date": "2019.05.06", "title": " Ядем все по-малко български зеленчуци\t"}
{"url": "https://trud.bg/%d0%ba%d0%b0%d0%ba-%d1%81%d0%b5-%d0%b8%d0%b7%d1%87%d0%b8%d1%81%d0%bb%d1%8f%d0%b2%d0%b0-%d0%be%d0%b1%d0%b5%d0%b7%d1%89%d0%b5%d1%82%d0%b5%d0%bd%d0%b8%d0%b5%d1%82%d0%be-%d0%bf%d1%80%d0%b8-%d0%bf%d0%b5/", "text": "Въпрос:  Какво трябва да включва брутната работна заплата при изчисляване на обезщетение при пенсиониране на учител? Кои доходи се включват в изчисленията? Ст. Радоев, гр. Раковски Отговор:  Съгласно чл. 222, ал. 3 от Кодекса на труда (КТ), при прекратяване на трудовото правоотношение, след като работникът или служителят е придобил право на пенсия за осигурителен стаж и възраст, независимо от основанието за прекратяването, той има право на обезщетение от работодателя в размер на брутното му трудово възнаграждение за срок от 2 месеца, а ако е работил при същия работодател през последните 10 години от трудовия му стаж – на обезщетение в размер на брутното му трудово възнаграждение за срок от 6 месеца.", "date": "2019.05.06", "title": " Как се изчислява обезщетението при пенсиониране на учител"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0-%d0%b0%d0%ba%d1%82%d1%80%d0%b8%d1%81%d0%b0-%d0%be%d1%82%d0%bb%d0%b8%d1%87%d0%b5%d0%bd%d0%b0-%d0%b2-%d0%b1%d0%b0%d1%80%d0%b8/", "text": "Дебютният игрален филм на Надежда Косева беше оценен на 10-тия кинофестивал в Бари, Италия. Българската актриса Мартина Апостолова получи отличието специален почетен диплом за ролята си в лентата “Ирина”. Мотивацията на журито гласи: “За вдъхване живот на героинята, която преминава през трудностите с незабравима сила на човешкия дух”. Филмът участва в международната конкурсна програма с още 9 заглавия от цял свят. Юбилейното издание в Бари с президент Маргарете фон Трота връчи специална награда на името на Федерико Фелини (Federico Fellini Platinum Award for Cinematic Excellence) на знаменити творци на италианското и световното кино, сред които Енио Мориконе, Бруно Ганц (посмъртно) и Валерия Голино.", "date": "2019.05.06", "title": " Българска актриса отличена в Бари"}
{"url": "https://trud.bg/%d1%85%d1%83%d0%b1%d0%b0%d0%b2-%d0%b4%d0%b5%d0%bd-%d0%b2%d0%b5%d0%bb%d0%b8%d0%ba%d0%b4%d0%b5%d0%bd-%d0%b4%d0%b2%d0%b0%d0%b6-%d0%bf%d0%be-%d1%85%d1%83%d0%b1%d0%b0%d0%b2-%d0%b3%d0%b5%d1%80%d0%b3/", "text": "3769 мъже в област Монтана носят името Георги, а близо 400 жени са Гергани В крайдунавските села са иззидани специални пещи за агнета – по една на няколко къщи По-предвидливите домакини кътат от зимата буре с отточено от бъчвите чисто вино „самоток” За разлика от други краища на България, животното се пълни с много лук, джоджен и бабина душица Гергьовден е най-големият празник за българина – поне за северозападния, който ако не по баща, то по деди и прадеди е земеделец, орач или овчар… На 1 януари се ражда Новата година, на Великден се празнува Божието Възкресение, а на 6 май- Гергьовден, започва стопанската година – здрав труд по ливади и ниви, за да се храни семейството и да се трупат запаси за зимата. Стадата се извеждат на паша, овцете се доят за пръв път… И след месеци на студ и дни на пост се колят първородни агнета- курбан за здраве и плодородие… „Хубав ден – Великден, дваж по хубав – Гергьовден”, се пее в народните песни. Селата може и вече да са запустели, овчарите да са кът, а агнешкото да е внос от Македония… Но традициите пулсират в кръвта и събират в деня на Свети Георги млади и стари около трапезите на печено агне и червено вино – по възможност повечко… ”Свети Георги е покровител на войската и храбростта, но и на земеделците. Той убива ламята и отключва изворите да даряват влага на посеви и дръвчета, да има берекет по нивите и стадата. И трябва да бъде почитан и поливан, за да има добра реколта”, наставлява отец Георги от Лом – познавач и на църковните, и на трапезните традиции. Не напразно на Гергьовден започват и селските събори: през зимата – в мраз и лед, няма как човек да се радва от душа. Първите топли лъчи на слънцето и зеленината в градините и дворовете обаче са чудно време и място за празник и веселие. Пък и начин човек да се зареди с настроение и сили за тежкия труд през лятото, смятат стопаните и до днес. За голям празник в първите дни на май се стягат и в ломското село Замфир. Хората, вдигнали къщи край тучни ливади и хълмове над река Лом, от векове са били овчари и земеделци и затова избрали за закрилник на селото и на работата си Свети Георги. На негово име нарекли и черквата, която вдигнали в далечната 1836 година. И за да честват светеца и копието му да пази домове и стадата им от злини и болести, насрочили и събор на Гергьовден. „От векове Гергьовден е най-големият ни празник. До средата на миналия век в Замфир е имало 3800 жители и над 11000 брави овце. На събора ставаше стълпотворение от хора и гости, музика, песни, танци”, спомня си кметът Гаврил Гаврилов. През последните години в селото на 5 км от Лом са останали около 1000 души, които отглеждат към 300-400 овце. Но пазят традициите. Всеки коли агне, или си купува месо, за колкото стигат пари, и чака деца и внуци, роднини и приятели. За светлата дата се стягат и братята Иво и Мариян Замфирови – малко от останалите овцевъди в селото. „От 2006 г. гледаме овце. Почнахме с 30, сега са 100. Дядо ни Аврам ни научи на този занаят. В село работа няма много, помагахме му, докато накрая се заехме с всичко!”, разказва Иво. От овчарлъка богатство не се печели, но пък човек не ходи гладен и жаден, споделят братята. Но работата е много – лете и зиме, денем и нощем, делник и празник – животните искат грижа. Затова и почитат 6-ти май като ден, в който могат да седнат на трапезите, да посрещнат гостите и да покажат за какво са блъскали цяла година. Дни преди празника къщите се почистват, пещите се премитат и се събират дърва за огньовете. „Открай време гергьовското агне се пече на пещ. Някога преди да заколим животните ги водехме с венчета на вратовете в черковния двор попът да отслужи молитва, сега обаче, макар че сме ремонтирали храма, поп няма!”, ядосват се хората в Замфир. В повечето крайдунавски села за гергьовските агнета са иззидани специални пещи – по една на няколко къщи. „Земеделският труд е задружен, затова и празниците и подготовката за тях са общи!”, обясняват стопаните. Те палят огньове в тъмни зори, докато тухлите в пещта побелеят, разстилат жарта – дебела до пет пръста, и хвърлят на нея тавите с агънцата. После замазват вратите с жълта лепкава смолница и почват да приготвят салатите. След два часа пещите се отварят, агнетата се обръщат и след още 2 часа в жаравата празничният курбан дими и изпуска аромати, от които кучетата чак до лимана на ломското пристанище вият като гладни вълци. За да е крехко и вкусно месото, се колят само сукалчета – по 25-30 кг, двумесечни, препоръчват специалистите. Ако гостите са повечко, под ножа падат и повече животни. Две агънца вече е тръшнал за големия ден и кметът на Замфир Гаврил Гаврилов. „Имам син и внук Георги, това име е и на баща ми и тъста ми. Няма как да не почета светеца и близките!”, обяснява местният управник. Преди време той събирал на трапезата си за Гергьовден до 100 души и, за да ги почерпи, правел график за посещенията им по часове. Сега гостите са по-малко, но пак пълнят цялата къща. В Северозапада неписано правило е, че за да бъде един празник голям, а домакинът -признат за „душа човек” , яденето и пиенето трябва да са колкото за малка армия, а гостите да ометат всичко като приказни юнаци и да не стигне. В близко село разказват, че преди време компания гуляйджии така нападнали масите на Гергьовден, че омели печеното агне, салатите и обредните хлябове до трошица и се наложило стопанката да коли кокошки и вади сирене, за да замезват и доизпият бъчвата с вино. На сутринта, едва надигнали натежали глави, гостите попитали стопанина „Къде е чешмата да си измием очите?” „Че вие очи имате ли, бе, момчета!?”, отвърнал човекът. „Няма страшно – вино и мезета има достатъчно!”, смее се кметът на Замфир. Заради Гергьовден по-предвидливите домакини кътат от зимата буре или дамаджана с отточено от бъчвите чисто вино – наречено „самоток”, разказва писателката и познавачка на северозападната душевност и кухня Ели Лозанова. По принцип жена, дето не е изпрала през зимата вълната, настригана от овцете, и мъж, който не си е изпил виното до Зарезан, в Северозапада се считат за не особено надеждни или нещо болнави. Затова добрите стопани още след като стане виното отточват в други съдове гроздовия сок, а в бурето с майката сипват захар и топла вода и правят второ вино. То се изпива до капка през зимата, а скътаните първокачествени питиета се пазят за Гергьовден и събора. „В нашия регион Гергьовден е на голяма почит, този ден не е просто „яданье и пиенье”, в него са съчетани езически, християнски и земеделски традиции! Чрез него хората подържат връзките си с природата и близките ”, твърди Лозанова. Тя е опитна кулинарка и в Монтана не минава празник, на който да не прави курбан насред града. А рецептите й са популярни почти като духовите музики в района. За разлика от други краища на България, агнето в Северозапада се пълни с много лук, джоджен и бабина душица. Важното е не само да има месо на масата, а да е ароматно, да се носят дъха на билки от полетата и ливадите, обяснява писателката. В селото й Липен стопаните от десетилетия завивали приготвеното за пещта агънце със стара риза – добре изпрана, намокрена и напоена здраво със сол. „Така, докато се пече месото, се подържа влажно, а солта попива чак до костите. Ястието става невероятно вкусно, а коричката, която хваща след обръщането в тавата се топи в устата като мед! На масата остават само костите”, обяснява майстор-готвачката. В селата край Монтана обаче не изхвърлят и кокалите. От костите на краката и отделеното от тях малко месо след Гергьовден се вари чорба, която може да вдигне от леглото не само тежки махмурлии, но и покойници, твърдят пробвали. Народът в този край на България – макар и беден и все по-малоброен, се опитва да запази както населените места, така и традициите си, лошото е, че хората стават все по-малко, а несгодите -повече. Вече няма кой и овце да гледа, а месото, което се внася от други страни, а всичко друго, но не храна, казва Бранимир Видин от Вълчедръм – ловен надзирател и майстор готвач . Затова повечето хора гледат да си купят агне от познати им производители – като братята Иво и Мариян от Замфир или други стопани в региона. Защото от векове Гергьовден се счита у нас и за празник на равенството – на този ден всеки – и бедният, и богатият, според джоба си, слага агнешко на масата си, пълни чашите с вино и благодари, че е жив и здрав, работи, посреща близки и приятели и се радва на слънцето и живота. За уважението и преклонението пред свети Георги и празника му в Северозапада говори и фактът, че 3769 мъже в област Монтана, носят името Георги, а близо 400 жени са Гергани.", "date": "2019.05.06", "title": " Хубав ден Великден, дваж по хубав – Гергьовден\t"}
{"url": "https://trud.bg/%d0%b3%d0%b5%d0%bd%d0%b5%d1%80%d0%b0%d0%bb-%d0%bc%d0%b0%d0%b9%d0%be%d1%80-%d0%b8%d0%b2%d0%b0%d0%bd-%d0%bb%d0%b0%d0%bb%d0%be%d0%b2-%d0%ba%d0%be%d0%bc%d0%b0%d0%bd%d0%b4%d0%b2%d0%b0%d1%89%d0%b8%d1%8f/", "text": "Българо-френският възпитаник от с. Бреница, Плевенско, военният пилот първи клас генерал-майор Иван Лалов, ще командва тазгодишния парад на 6 май – Ден на храбростта и Празник на Българската армия. Почти четири десетилетия животът му е посветен на бойната ни авиация. Помни онези години, когато единствената му грижа беше да лети, колкото се може повече. Няма да забрави обаче и времената, когато или горивото не стигаше, или двигателите на самолетите бяха на предела на живота си, което се превръщаше в сериозно предизвикателство пред него, като командир на изтребителната ни авиобаза „Граф Игнатиево”. Тогава мислите са много и тежки. Трябва да се изпълняват задачите, особено по Air Policing, но е задължително да се мисли и за безопасността на полетите. Паралелно с това да се готвят хората за новата техника. И да защитава своята позиция по избора на нов изтребител с тежестта и отговорността на един от най-големите експерти у нас по тази тема. Точно преди година той прие една от най-висшите длъжности в армейската ни йерархия. Обеща, като заместник-командващ на Съвместното командване на силите (СКС), да положи всички усилия, за да влезе бързо в час. Нямаше никакво време за ослушване, както казват в казармата. СКС е структура за оперативно ръководство на Българската армия. Трябваше веднага да вземе на прицел проблемите. Командването е отговорно за действията на дежурните сили и средства, за мисиите, които се намират извън страната под егидата на НАТО и ЕС. Като приоритет си постави попълването на формированията с личен състав и възможно най-доброто логисично осигуряване. От друга страна, по признание на командващия генерал-лейтенант Любчо Тодоров, СКС се нуждаеше от неговия богат образователен и професионален опит и го получи. „Най-сериозната инвестиция е в хората. Без хората и най-хубавият, и най-съвременният, и най-добрият самолет е купчина желязо”, каза преди две години генерал-майор Лалов. Беше я изпитал тази истина. От младши пилот на летището в Равнец преди 30 години до днес. Без никаква протекция, дори без бащинска подкрепа. Не е възможно да забрави октомври 2017 г. Дали бяха политически спекулации, както ги нарече министърът на отбраната Красимир Каракачанов, или медийни попадения, като командир на авиобаза „Граф Игнатиево” трябваше да отговаря има ли бунт сред летците Направи го като истински командир. Нито за миг не хвърли вината върху подчинените си. В същото време не скри проблемите, с което не изневери на себе си. „Всеки един пилот е в правото си, когато смята, че не е уверен в изпълнението на задачата, да докладва на командира си и да се откаже от изпълнението на тази задача. Тъй като ние провеждаме тренировъчни полети, а не сме на война, така се случи, че в този ден летателен състав, който участваше в планираната дневна смяна, почувства, че не е в състояние да изпълни задачите, докладва и се отказахме да провеждаме полети. Това са правилата в авиацията. Иначе хората излитат и понякога не се връщат. Затова думата „бунт” е крайно недобре употребена в медиите, където се появи”, обясни генерал-майор Лалов. По думите му причините да се случи това са много и комплексни. Не се поколеба да ги назове. „Знаете, че състоянието на Военновъздушните сили като цяло не е много добро, но конкретно в авиобаза „Граф Игнатиево” има много сериозни проблеми с изправната авиационна техника. А за да подготвим пилотите, ни е необходим достатъчен брой изправни самолети, за да могат да летят ритмично и да изпълняват задълженията си”, посочи той. „Въпреки този малък наряд, който имаме, летателният състав се готви и продължава да носи дежурството по „Air Policing”, увери тогава генералът. Получи се нещо, като аварийна ситуация, с която командирът се справи блестящо. „Летвата е високо вдигната от командирите преди мен и моите стремежи и цели са да продължим да надграждаме!”. Това обеща генералът, когато през 2014 г. прие командването на авиобаза „Граф Игнатиево”. И успя. А преди него бяха днешният командир на ВВС генерал-майор Цанко Стойков, председателят на Комисията по отбрана в парламента ген. Константин Попов и президентът ген. Румен Радев. Наистина тяхната летва е висока! Именно те ще го аплодират на Гергьовския военен парад.   От войник до генерал Иван Лалов е единственият действащ генерал у нас, който има двегодишна войнишка служба и едва след това става курсант. Той е роден на 9 август 1962 г. с. Бреница, обл. Плевен. Завършва ВHВВУ „Георги Бенковски” – Долна Митрополия през 1987 г. със специалност „военен летец-пилот”, Военна академия „Г. С. Раковски” и Общовойсковия колеж по отбраната на Република Франция в Париж през 2006 г. Военната си кариера започва през 1987 г. като младши пилот в авиобаза „Равнец”, където за десетина години последователно заема длъжностите старши пилот, заместник-командир на звено, и командир на звено и началник на щаб на ескадрила. След завършване на Военната академия през 2000 г. е назначен за командир на ескадрила в авиобаза „Граф Игнатиево”, преминава през заместник-командир по летателната подготовка на формированието, заместник-командир по бойната подготовка, и заместник-командир. През 2014 г. поема командването на елитната ни изтребителна авиобаза. От 6 май 2018 г. е заместник-командващ на Съвместното командване на силите. Получавал е многократно предметни и морални награди за отлично изпълнение на служебните задължения.   За него Заслужава тази чест! Да командваш военния парад на 6 май е голяма чест за всеки офицер. Генерал-майор Иван Лалов е заслужил това със завидната си професионална биография. Не само като отличен пилот, но и като знаещ и можещ командир. Посрещал е много предизвикателства, вземал е адекватни решения в редица екстремални ситуации. Уверен съм, че така ще продължава и занапред.   Винаги съм разчитал на него! Двамата сме служили винаги заедно до миналата година, когато стана заместник-командващ на СКС. Заедно вървяхме в изтребителната авиация, заедно побеждавахме. Принципът на нашите отношения винаги е бил „Един за друг!”, макар че той ми е бил и пряк началник. Казано с едно изречение „С ген. Лалов сме били като екипаж!”. Едва ли има думи, с които да изразя отношението си с човека, с който съм от 1991 г. Мога само за кажа- ерудиран и принципен.   Един от най-класните ни пилоти В момента това е един от най-опитните и най-класните пилоти в Българската армия. Летял е във всякакви условия и то на най-съвременната техника, с която разполагаме. Като човек има изключителен характер, което му помага да бъде и един от най-успелите командири у нас. Вярва в правилността на колективния разум, което винаги е било фактор за успеха му.   Всичко му се отдава лесно Ако има човек от ВВС, който може да води парада по „кашишки”, то това е генерал-майор Лалов. Просто всичко му се отдава лесно – и летенето, и командването, и комуникацията с колегите и… всичко! Защото всичко върши с желание, със сърце, с рутина! Е и на него няма да му се размине носталгичният момент – все пак ще гледа въздушния парад от земята!", "date": "2019.05.06", "title": " Генерал-майор Иван Лалов – Командващият парада"}
{"url": "https://trud.bg/%d0%bf%d1%8a%d1%82%d0%bd%d0%b8%d1%86%d0%b8-%d0%b2-%d0%b3%d0%be%d1%80%d1%8f%d1%89%d0%b8%d1%8f-%d1%81%d0%b0%d0%bc%d0%be%d0%bb%d0%b5%d1%82-%d0%b7%d0%b0%d1%81%d0%bd%d0%b5%d0%bb%d0%b8-%d0%ba%d0%b0%d1%82/", "text": "Пътници от самолета, който   при кацане на московското летище „Шереметиево“, публикуваха видеоклип, на който се вижда началото на пожара от кабината. Кадрите показват как докато машината „Сухой Суперджет 100“ на авиокомпанията „Аерофлот“ започва приземяване лявото й крило пламва. Заради пламналото авиационно гориво огънят бързо се разраства на фона на ужасените писъци на пасажерите. При инцидента вчера загинаха 41 души, 16 бяха ранени, а шестима от тях остават в болница. Състоянието на трима се оценява като тежко. Недостатъчна квалификация на пилотите и диспечерите, техническа неизправност и лоши метеорологични условия. Това са основните версии на следствието, Според руски медии, цитирани от БНР. Говорителят на следствието Светлана Петренко съобщи, че са намерени двете черни кутии на самолета. Взети са също така проби от горивото в резервоарите. Следователите изучават аудиозаписи на разговорите с диспечерите и видеозаписи от охранителните камери на летището.", "date": "2019.05.06", "title": " Пътници в горящия самолет заснели катастрофата на Шереметиево (ВИДЕО)"}
{"url": "https://trud.bg/%d0%b3%d1%80%d0%b0%d0%b4%d1%83%d1%88%d0%ba%d0%b0-%d0%bf%d0%be%d0%bc%d0%bb%d1%8f-%d0%bf%d0%bb%d0%b5%d0%b2%d0%b5%d0%bd%d1%81%d0%ba%d0%be-%d1%81%d0%b5%d0%bb%d0%be-%d1%81%d0%bc%d0%b5%d1%80%d1%87-%d0%bc/", "text": "Прогнозата на синоптиците за бури и градушки в днешния празничен ден се сбъдна. След бурята в Перник и София, градушка удари на още редица места в Западна и Северна България, предаде  . Силна градушка помля плевенското село Българене. На много места в Плевенско и около град Левски има силни бури и градушки. Потребител във фейсбук твърди, че ледените топчета са падали от небето в продължение на 15 минути. Смерч пък се образува в село Лесново, Софийско. Към 14 ч. поройни валежи от дъжд и гръмотевични бури има почти в цяла Северна България. Най-силни са бурите в Троянско, Свищовско и Великотърновско. Температурите в страната са около 14-18 градуса, предстои още да се понижат.", "date": "2019.05.06", "title": " Градушка помля плевенско село, смерч мина в Софийско"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%8a%d1%82-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d0%b3%d0%b5%d1%80%d0%b1-%d0%b4-%d1%80-2/", "text": "Политиките на ГЕРБ са правилните и резултатите от това са видими във всяко населено място. Пример за това е обновеното читалище със средства от ЕС, в което са намираме в момента. Това заяви в с. Василовци (област Монтана) кандидатът за евродепутат от ГЕРБ д-р Иво Ралчовски. Там той присъства на юбилейно тържество по повод 120 години Народно читалище „Събуждане 1899“. Заедно с него бяха народният представител от ГЕРБ – Монтана Дилян Димитров, областният управител Росен Белчев, зам. областният управител Нина Петкова, кметът на община Брусарци Наташа Михайлова, както и много жители и гости на Василовци. Дилян Димитров сподели с всички присъстващи следното: “Приемете моите най-искрени поздравления по случай юбилея на Народно читалище „ Събуждане 1899“. Днешният празник е признание за всички Вас – читалищни деятели, самодейци и даровити хора, които със своя всеотдаен труд и талант пазите българския дух и националната идентичност. Вашата упорита работа е еталон за родолюбие. Бъдете живи и здрави, благодаря за прекрасните емоции и страхотната програма и се надявам, че на 26 май ще ни подкрепите с бюлетина номер 12“. Избори 2019. Платено съдържание. Купуването и продаването на гласове е престъпление.", "date": "2019.05.06", "title": " Кандидатът за евродепутат от ГЕРБ д-р Иво Ралчовски: Политиките на ГЕРБ са правилните и резултатите от това са видими във всяко населено място\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bd%d0%b0%d1%86%d0%b8%d0%be%d0%bd%d0%b0%d0%bb-%d0%b6%d0%b5%d0%bb%d0%b0%d0%bd-%d0%be%d1%82-%d0%b4%d0%b8%d0%bd%d0%b0%d0%bc%d0%be/", "text": "Халфът Георги Костадинов може да осъществи изненадващ трансфер това лято. Медиите в Русия съобщават, че българският национал, собственост на „Арсенал“ (Тула), е следен от скаути на „Динамо“ (Киев). 28-годишният играч е попаднал в разширения списък на гранда от Украйна за потенциални попълнения през новата кампания. Костадинов се представя убедително в дебютния си сезон в Русия, записвайки до момента 23 мача от 27 възможни. В 16 от тях пък е бил титуляр, а новакът във Висшата лига е сензацията в първенството. Ако се стигне до сделка, бившият футболист на „Левски“ ще заиграе в трето различно първенство зад граница, откакто си тръгна от „Герена“ със свободен трансфер. Костадинов вече има престой в елита на Израел с „Макаби“ (Хайфа).", "date": "2019.05.06", "title": " Български национал желан от „Динамо“ (Киев)"}
{"url": "https://trud.bg/%d0%be%d0%b1%d0%bd%d0%be%d0%b2%d1%8f%d0%b2%d0%b0%d1%82-%d0%ba%d1%80%d0%b0%d0%b9%d0%b1%d1%80%d0%b5%d0%b6%d0%bd%d0%b0%d1%82%d0%b0-%d0%b0%d0%bb%d0%b5%d1%8f-%d0%bd%d0%b0-%d0%b1%d0%b0%d0%bb%d1%87%d0%b8/", "text": "Тази седмица започват ремонтните дейности на крайбрежната дамба в Балчик, съобщиха от пресцентъра на морската община. Ще бъдат общо 1735 метра от Морска гара до Двореца. Проектът „Синергия на природата и културата – потенциал за развитие на трансграничния регион“ по Програма INTERREG V-A Румъния – България 2014-2020 г. е е на стойност близо милион и половина лева. Работата е разделена на пет участъка и започва от паркинга на четвърта буна до Двореца с дължина 580 м, уточнява зам.-кметът Димитрин Димитров. Съществуващата настилка от бетон ще се фрезова и ще се асфалтира изцяло. Част от алеята ще бъде отредена с маркировка за велосипедисти. Нови плочи от гранит с дебелина 5 см ще заместят изровения бетон от паркинга на четвърта буна до този на Мелницата. Съществуващият бетонов парапет ще бъде премахнат и заменен с подобен, а в частта от входа на Яхтеното пристанище до Морска гара ще се извие парапет от лят чугун. Строителните дейности се изпълняват от „Инфраексперт“ АД. Фирмата ще работи до началото на активния туристически сезон. След края на лятото ремонтът ще продължи и в останалите участъци.", "date": "2019.05.06", "title": " Обновяват крайбрежната алея на Балчик за близо 1,5 млн. лева"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%8a%d1%82-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d0%b3%d0%b5%d1%80%d0%b1-%d0%bb%d0%b8%d0%bb/", "text": "Кандидатът за евродепутат от ГЕРБ Лиляна Павлова участва в тържествата, посветени на 6 май – Денят на Пещера. Тържествени слова произнесоха председателят на Народното събрание Цвета Караянчева и кметът на община Пещера Николай Зайчев. Караянчева прие строя на тържествената заря – проверка с участието на 68 бригада Специални сили с командир бригаден генерал Явор Матеев. Поздрав към жителите и гостите на града отправи Негово високопреосвещенство Пловдивският митрополит Николай. Лиляна Павлова поздрави с празника жителите на Пещера. Тя се разходи сред многобройните гости заедно с председателя на Народното събрание Цвета Караянчева и народния представител от Пазарджик Десислава Костадинова на централния градски площад. По-рано през деня общинските съветници решиха да удостоят посмъртно със званието „почетен гражданин на Пещера“, журналиста, бизнесмен и собственик на първата в България частна информационна агенция Красимир Узунов. Пред общинските съветници и гостите в залата Десислава Костадинова каза: „Всеки празник провокира у нас равносметка. А равносметката за развитието на нашия град е положителна. Град на трудолюбиви и добри хора, на родолюбци и пазители на българската духовност, може да върви само напред. Да се развива успешно и да бъде пример за единство и взаимопомощ“. Сред гостите на тържествата бяха още областният координатор на ГЕРБ-Пазарджик Найден Шопов, областният секретар Гинче Караминова и зам.-областният управител Йордан Кожухаров. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.06", "title": " Кандидатът за евродепутат от ГЕРБ Лиляна Павлова участва в тържествата, посветени на 6 май, в Пещера\t"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%bf%d1%80%d0%b0%d0%b7%d0%bd%d1%83%d0%b2%d0%b0-%d0%b3%d0%b5%d1%80%d0%b3%d1%8c%d0%be%d0%b2%d0%b4%d0%b5%d0%bd-%d1%81-%d1%85/", "text": "Водачът на листата на ГЕРБ и СДС за европейските избори Мария Габриел беше в Хаджидимово за празника на града, който се чества всяка година на 6-ти май Гергьовден. На манастира, носещ името на свети Георги Победоносец,  се събраха стотици жители на Хаджидимово и съседните населени места, за да отбележат светлия празник. Мария Габриел ги поздрави и им пожела Свети Георги да закриля тях и техните семейства,  да им носи здраве и благоденствие. „Хаджидимово носи духа на предците,  почита традициите и дава своя принос към културното наследство на Европа. Никога не съм прекъсвала връзката с хората – будните талантливи ученици винаги са били сред най-активните в конкурсите, които организирах като член Европейския парламент, с училището проведохме множество инициативи. Гордея се с всеотдайните учители, които възпитават в любов към традициите и нашите ценности.“, заяви Мария Габриел. Избори 2019. Платено съдържание. Купуването и продаването на гласове е престъпление.", "date": "2019.05.06", "title": " Мария Габриел празнува Гергьовден с хората от Хаджидимово\t"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b5%d0%bd%d0%b8%d0%b5-%d0%b8-%d0%bd%d0%b0-%d0%b4%d0%be%d0%b1%d1%80%d0%b8/", "text": "Водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Асим Адемов посетиха Добринище на Гергьовден по случай традиционния ритуал „Топене на китки“. Заедно с тях бяха областният координатор на ГЕРБ- Благоевград и народен представител в 44-ото Народно събрание Даниела Савеклиева, народният представите Александър Мацурев, кметът на Банско Георги Икономов, общински съветници от партията. „Уникално беше усещането да съпреживея ритуала „Топене на китки“ в Добринище – благодаря на кмета Китан Галчев, кмета на община Банско Георги Икономов и невероятните жители за тази емоция. Днес Добринище ни накара сърцата да трептят и умовете да мечтаят. Да трептят с багрите на носиите, показвайки ни всичко най- ценно, което имаме като българи – традици и култура. Това сме дали на Европа и на света. Благодарение и на Добринище, България ще пребъде“, каза Мария Габриел. Според нея е от  голямо значение днес да възраждаме нашите изконни традици, защото те означават български дух, съхранен през вековете, означават история, която носи и бъдеще. Кандидатът за евродепутат Асим Адемов честити празника на всички. „Този празник е единственият, който се отбелязва от три етнически общности- християни, мюсюлмани и роми! Честит Гергьовден, честито и на мюсюлманите, за които започва свещения месец Рамазан!“, обърна се към гражданите той. От своя страна Георги Икономов поздрави хората и им благодари че пазят традициите. „Нека свети Георги води напред всички именици! Да ви закриля и пази! Всички вие, жителите на Добринище превърнахте този ден в истинския празник на Добринище с вашия дух, с вашето желание да се развивате и да пазите традициите. Бъдете здрави!“, пожела кмета на община Банско. Избори 2019. Платено съдържание. Купуването и продаването на гласове е престъпление.", "date": "2019.05.06", "title": " Мария Габриел: Благодарение и на Добринище, България ще пребъде\t"}
{"url": "https://trud.bg/%d0%b2%d0%bd%d0%b5%d0%b4%d1%80%d1%8f%d0%b2%d0%b0%d1%82-%d0%be%d0%b1%d0%be%d1%80%d1%83%d0%b4%d0%b2%d0%b0%d0%bd%d0%b5-%d0%b7%d0%b0-5-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b7%d0%b0-%d0%bc/", "text": "Внедряват модерно оборудване за 5 млн.лева във фабриката за медицински консумативи „Момина крепост” АД във Велико Търново. Средствата за новите машини са осигурени по ОП „Енергийна ефективност”. Цялата инвестиция в предприятието обаче ще достигне до 7 млн.лева. В завода е инсталирана и италианска кроячна машина с модерен софтуер за близо 500 000 лева. Това съобщи пред „Труд” изпълнителният директор Емануил Цветков.  „Трите нови линии ще заработят до декември и ще позволят да увеличим капацитета на производство 4 пъти”, уточни Цветков. „Момина крепост” съществува от 1966 г. и е единственото предприятие на Балканския полуостров за подобни изделия. В цеховете се фабрикуват 5 вида спринцовки, хирургично облекло и консумативи от нетъкан текстил-халати, маски, калцуни, бонета, операционни чаршафи. В завода се правят още сонди, катетри, оринаторни торби. Основният предмет на дейност на фирмата е производство и търговия на медицински изделия за еднократна употреба. Като спомагателна дейност фирмата развива още производство и търговия на бласова и шприцова продукция за промишлеността, селското стопанство и бита, а също и други търговски операции, включително реекспорт. Ширпотребата включва туби, бедони, лейки , касетки. Използваните в производството суровини са екологично чисти и са 100 % годни за хранителната индустрия. За изделията, фабриката разполага с всички видове международни сертификати за качество.  Преди години продукцията на завода се е пласирала в цяла Европа, бившия СССР , Африка. След инвазията на Китай, пазарите са заляти с евтини медицински изделия, които обаче не могат да се мерят по качество с родното производство. „В предприятието работят над 100 души. В момента разработваме пазарите си. Тази година стъпваме в САЩ, Англия, Германия, а от догодина възнамеряваме да изнасяме за Канада. В сериозни преговори сме и с Турция”, сподели Емануил Цветков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.06", "title": " Внедряват оборудване за 5 млн. лева за медицински изделия в Търново\t"}
{"url": "https://trud.bg/%d1%81%d0%bf%d0%b0%d1%81%d0%b8%d1%85%d0%b0-35-%d0%b6%d0%b8%d0%b2%d0%be%d1%82%d0%bd%d0%b8-%d0%be%d1%82-%d0%be%d0%b3%d0%bd%d0%b5%d0%bd%d0%b0-%d1%81%d1%82%d0%b8%d1%85%d0%b8%d1%8f-%d0%b2-%d0%b3%d0%be/", "text": "Пожарникари спасиха 35 животни от огнен ад. Инцидентът възникнал в събота минути след 5 ч. в селскостопанска постройка в горнооряховското село Горски Долен Тръмбеш. Пламъците тръгнали заради късо съединение. Огнеборците ги локализирали и спасили животните, както и две сгради.", "date": "2019.05.06", "title": " Спасиха 35 животни от огнена стихия в Горнооряховско\t"}
{"url": "https://trud.bg/%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%be%d1%82-%d1%85%d0%b0%d1%81%d0%ba%d0%be%d0%b2%d0%be-%d0%b7%d0%b0-%d0%b4%d0%b0-%d0%bd%d0%b5-%d0%b7%d0%b0/", "text": "Централният лъч на ДПС посети област Хасково. Кандидат-депутатите от листата на ДПС, водени от председателя на партията Мустафа Карадайъ присъстваха на митинг, посветен на 10-то майските събития от 1984г. по време на т. нар. „възродителен процес“ в село Караманци. След среща с жителите на хасковските села Козлец и Текето, се проведе предизборен митинг в град Хасково. Пред митинга председателят на ДПС Мустафа Карадайъ каза, че ДПС от 2 години призовава основните политически сили да седнат на масата и да очертаят приоритетите на държавата, за да може който е на власт да следва тези приоритети. Както виждате за две години това не се случва. Ако продължаваме да вървим така по инерция, значи и по инерция да предадем на младите най-бедната в ЕС държава, добави той. Нямаме право да завещаем на следващите поколения най-бедната страна в ЕС, бе категоричен Карадайъ. Председателят на ДПС настоя Държавата да изпълнява ангажиментите си за отпечатването и разпространението на учебници по турски език. Той напомни, че от 20 години Министерство на образованието избягва да изпълни тази своя отговорност. Въпреки уверенията, каза Карадайъ, и този път учебниците по турски език не са включени в Постановлението на МС. „Аз ви казвам, ДПС ще отпечата одобрените учебници за турски език и на есен ще ги раздадем на нашите деца.“, заяви Карадайъ. Ето този двоен стандарт трябва да променим в нашата родина. Заради този двоен стандарт Европа ги чува, но им вижда и действията и не им вярва. Но на нас ни има доверие, заключи председателят на ДПС и водач на листата на ДПС Мустафа Карадайъ. Зам.-председателя на ПГ на ДПС и народен представител от Хасково Йордан Цонев обърна внимание на посещението на папа Франциск в страната и словото на президента по време на посрещането му. „По време на посещението си папа Франциск каза, че България е страна, в която на различията се гледа като богатство, а не като проблем. Това е принцип на ДПС от 30 години. Ние сме близо до духовните водачи на света. Затова сме най-великата партия в историята на света“, каза Цонев. Йордан Цонев заяви, че президентът също в своето слово каза, че в момент в който в Европа се надига езикът на омразата е време да си спомним за светите братя Кирил и Методий, които изградиха мост между хората и които позволиха да се реализира принципа всеки на свой език да разговаря и да се моли на свой език. Искам от като ваш депутат и като избиратели на президента да го запитам кога ще вземете отношение по въпроса за ксенофобията в България и езика на омразата, който се лее от трибуната на българския парламент. Ние от ДПС чакаме от обединителя на нацията какво е отношение му към ксенофобията и езика омразата в България, уточни Цонев. На предизборната среща присъстваха и областният председател Ерджан Юсуф, кандидатите за евродепутати Илхан Кючюк-председател на Младежко ДПС, Искра Михайлова, Атидже Алиева-Вели, Севим Мусак, Станислав Анастасов, Антоанета Асенова, Петър Чобанов, Танер Кабилов, Сунай Якуб и Цветан Енчев, общински кметове и общински председатели на ДПС. Избори 2019. Платено съдържание. Купуването и продаването на гласове е престъпление.", "date": "2019.05.06", "title": " Мустафа Карадайъ от Хасково: За да не завещаем на младите най-бедната страна в Европа, трябва да търсим обединение около приоритети!\t"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%bf%d1%80%d0%b0%d0%b7%d0%bd%d1%83%d0%b2%d0%b0-%d1%81-%d0%bf%d0%b0%d1%80%d0%b0%d0%b4-%d0%bd%d0%b0-%d0%b2%d0%bc%d1%81/", "text": "Варна празнува Гергьовден с парад на ВМС. С  водосвет и благославяне на бойните знамена от Варненския и Великопреславски митрополит Йоан започна  Денят на храбростта и българското войнство на площад „Св. Св.Кирил и Методий” във Варна, където беше изнесена икона на Св.Георги Победоносеца. Строят беше приет от началника на Щаба на ВМС кап. I ранг Камен Кукуров. Парадът събра много варненци и гости на града и беше аплодиран от общественици и политици. По-късно  тръгна шествие до Паметника на приморци, загинали в Сръбско-българската война, където бе отслужена заупокойна молитва и бяха поднесени венци и цветя с военен ритуал в знак на признателност.", "date": "2019.05.06", "title": " Варна празнува с парад на ВМС"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d0%b8%d0%b7%d0%bf%d1%80%d0%b0%d1%82%d0%b8-%d0%bf%d0%b0%d0%bf%d0%b0-%d1%84%d1%80%d0%b0/", "text": "Министър-председателят Бойко Борисов ще изпрати папа Франциск на летище София на 7 май, когато приключва апостолическото пътуване на Светия отец в България. Това съобщиха от пресцентъра на Министерски съвет. От София главата на Римокаторическата църква заминава за Скопие.", "date": "2019.05.06", "title": " Премиерът Борисов ще изпрати папа Франциск на 7 май"}
{"url": "https://trud.bg/%d0%bc%d0%b5%d0%b3%d0%b0%d0%bd-%d0%bc%d0%b0%d1%80%d0%ba%d1%8a%d0%bb-%d0%b7%d0%b0%d0%bf%d0%be%d1%87%d0%bd%d0%b0-%d0%b4%d0%b0-%d1%80%d0%b0%d0%b6%d0%b4%d0%b0/", "text": "Меган Маркъл започна да ражда първото си дете, съобщиха от Бъкингамския дворец. „В ранните часове на тази сутрин херцогинята започна раждането, като херцогът бе плътно до нея“, съобщи кореспондент на SkyNews. Въпреки спекулациите през последните седмици и всички догадки дали Меган е родила, от двореца спазиха протокола да оповестят публично началото на раждането на първия наследник на Меган и Хари. Още през октомври от Бъкингамският дворец споделиха новината, че херцогинята е бременна, а в началото на годината стана ясно, че терминът й е в края на април или началото на май месец. 37-годишната бивша актриса пожела да роди първата си рожба у дома си, поради което през последния месец не се появяваше никъде. Според някои британски медии обаче, тя е преносила детето си, поради което е много вероятно да предизвикат раждането и то да се случи в лондонска болница. След като Меган Маркъл роди, от двореца отново ще излязат с публично съобщение за пола и името на бебето.", "date": "2019.05.06", "title": " Меган Маркъл започна да ражда"}
{"url": "https://trud.bg/%d0%bd%d0%b5%d0%b4%d0%b5%d0%bb%d0%b5%d0%b2-%d0%b2%d0%bf%d0%b5%d1%87%d0%b0%d1%82%d0%bb%d0%b8%d0%bb-%d1%84%d0%b5%d0%bd%d0%b5%d1%80%d0%b1%d0%b0%d1%85%d1%87%d0%b5/", "text": "Тодор Неделев, звездата на „Ботев“ (Пловдив), е успял да впечатли скаут на „Фенербахче“. Представител на турския гранд е наблюдавал на живо изявите на офанзивния полузащитник по време на дербито с „Левски“ през уикенда, съобщават медиите в югоизточната ни съседка. Българският национал вкара впечатляващ гол на „сините“ и отново бе сред най-добрите на терена. Според публикацията, Неделев ще бъде следен под лупа и в предстоящия финал за купата на България срещу „Локомотив“ (Пд) преди гранда от Истанбул да вземе окончателно решение.  А родният футболист побърза да успокои феновете на „канарчетата“ след появилите се слухове за договор с ЦСКА: „Не съм подписвал абсолютно нищо – обясни Неделев пред „Спортал“. Това са спекулации. Подготвяме се за финала с „Локомотив“ (Пд), искаме да зарадваме нашите привърженици.“", "date": "2019.05.06", "title": " Неделев впечатлил „Фенербахче“"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%bf%d1%80%d0%be%d0%b2%d0%b5%d0%b6%d0%b4%d0%b0-%d1%81%d1%80%d0%b5%d1%89%d0%b0-%d1%81-%d0%ba%d0%b0%d1%82%d0%be%d0%bb%d0%b8/", "text": "Папа Франциск провежда среща с католическата общност в Раковски в църквата „Свети Архангел Михаил“ в кв. „Секирово“. Преди да влезе в църквата папа Франциск традиционно наруши протокола и отдели време да се срещне със събралите се отпред хора, като се здрависа с част от тях и ги благослови. Някои от присъстващите успяха да дадат на Светия отец подаръци, приготвени специално за него. Пред храма папа Франциск беше посрещнат по традиционен български обичай с хляб и сол, поднесени му от млади момичета в народни носии. В църквата той получи цветя от католическата общност в Раковски и се здрависа с част от събралите се хора.", "date": "2019.05.06", "title": " Папа Франциск провежда среща с католическата общност в Раковски (НА ЖИВО)"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b8%d0%b7%d0%bf%d1%80%d0%b0%d1%82%d0%b8-%d1%81%d1%8a%d0%b1%d0%be%d0%bb%d0%b5%d0%b7%d0%bd%d0%be%d0%b2%d0%b0%d1%82%d0%b5%d0%bb%d0%b5/", "text": "Президентът Румен Радев изпрати съболезнователен адрес до роднините и близките на  . Това съобщиха от прессекретариата на държавния глава. Един от емблематичните спортни журналисти у нас и бивш директор на БНР почина на 66-годишна възраст в събота. В съболезнованието си държавният глава отбелязва, че любовта към спорта и журналистиката е била водеща в живота на легендарния журналист и е белязала неговия професионален път в редица медии и институции. „Ще го запомним като един от най-разпознаваемите и емблематични спортни журналисти в Българското национално радио през 70-те и 80-те години на миналия век, а впоследствие и като негов генерален директор“, пише Румен Радев в съболезнователния адрес.", "date": "2019.05.06", "title": " Президентът изпрати съболезнователен адрес до близките на журналиста Радослав Янкулов"}
{"url": "https://trud.bg/%d0%bc%d0%b5%d0%b3%d0%b0%d0%bd-%d0%bc%d0%b0%d1%80%d0%ba%d1%8a%d0%bb-%d1%80%d0%be%d0%b4%d0%b8-%d0%bc%d0%be%d0%bc%d1%87%d0%b5/", "text": "Меган Маркъл и принц Хари станаха родители на момче, а новината обявиха в профила си в Instagram. „Щастливи сме да обявим, че херцогинята и херцогът на Съсекс приветстваха своето първо дете, рано тази сутрин на 6-ти май, 2019-та. Синът на кралското семейство тежи 3,200 кг. Херцогинята и бебето са здрави и се чувстват добре, и двойката иска да благодари на всички, споделили техния ентусиазъм и радост в този важен за тях момент. Повече детайли предстои да бъдат споделени“. В най-скоро време от двореца ще обявят и името на сина на Меган и Хари. Самият принц Хари обяви пред британските медии, че е станал баща. „Много съм щастлив да съобщя, че аз и Меган станахме родители на момче. Изумен съм от това, на което е способна една жена, изключително сме развълнувани и щастливи“, сподели Хари. Той допълни, че бебето е преносено, но въпреки това не са избрали име на наследника си. След 2 дни се очаква Меган и Хари да се появят публично за първи път с кралското бебе на ръце.", "date": "2019.05.06", "title": " Меган Маркъл роди момче (ВИДЕО)"}
{"url": "https://trud.bg/%d0%b2%d0%b5%d0%bd%d0%b5%d1%86%d1%83%d0%b5%d0%bb%d1%81%d0%ba%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%86%d1%80%d1%83-%d0%bf%d0%bb/", "text": "Опитите за сваляне от власт на президента на Венецуела Николас Мадуро са част от план на американското Централно разузнавателно управление, заяви в Москва венецуелският външен министър Хорхе Ареаса, предаде БТА. „Това е целта на плана на ЦРУ съвместно с опозицията във Венецуела. Той се свежда до сваляне на правителството на Мадуро и присвояване на природните богатства на страната ни, още повече, че тези богатства се контролират от народа ни в резултат на социалистическа революция. Именно това се опитваме да избегнем. Не искаме венецуелският народ да страда“, каза Ареаса. Той добави, че държавното ръководство на Венецуела се е обърнало към държавния секретар на САЩ Майк Помпейо с искане за диалог. „Не е нужно да се действа силово, не е нужен държавен преврат, имаме демократични институции, настъпи време за диалог. Нека администрацията на САЩ разреши на венецуелската опозиция да седне с нас на масата за преговори“, каза Ареаса.", "date": "2019.05.06", "title": " Венецуелският външен министър: ЦРУ планира свалянето на Мадуро"}
{"url": "https://trud.bg/%d0%b8%d1%81%d0%ba%d0%b0-%d0%bb%d0%b8-%d0%b1%d0%be%d0%b3-%d0%ba%d0%be%d0%b7%d1%83%d0%bd%d0%b0%d1%86%d0%b8-%d0%b8-%d1%87%d0%b5%d1%80%d0%b2%d0%b5%d0%bd%d0%b8-%d1%8f%d0%b9%d1%86%d0%b0/", "text": "Препълненият вселенски стомах ще се задръства с все повече шлака С повече от 30 години опит в модата и живота на висшето общество, Евгени ще отразява за вас горещите моменти от живота на богатите и известните. Лорд Минчев ще се изказва по злободневни теми, ще посочва модните личности на деня, ще бъде в началото и края на червения килим… Мисля, че не! Мисля, че Бог иска от нас да сме добри, почтени, хармонични, достойни за себе си и Сина Му, измъчван и умрял за греховете ни. И ако отидем извън тази доктрина, ако четем внимателно Библията и я тълкуваме конкретно, а не според изопачените ни представи, то пише ясно и точно да не си правим никакви идоли, нито да принасяме жертви, още повече- никъде не е написано, че Бог иска козунаци и червени яйца в своя възхвала. А какво виждаме отсреща – опашки пред сладкарски цехове, магазини и навсякъде, където се продават между 8 и 18 лева бухналите, тестени със стафиди и без, наши представи за комка, за нафора в Божия ден.  Ставаме в определен час, за да боядисваме яйца в Неговото име, а всъщност ни води една суета и безпокойство какво ще се случи, ако избегнем традицията. Това, дами и господа, говори за една морална посредственост, религиозна ограниченост и въобще – за концентриране на вярата в два или три религиозни празника в годината. А в останалото време – пухате свинско и ребърца, слагате кисело зеле и кървавица, редите се на опашки не за козунаци, а за пица на парче и пластмасови бургери във веригите. Самата показност на илюстрованата ви религиозност е също съмнителна. Защото Бог едва ли иска да го отбелязвате във фейсбук и съм сигурен, о, напълно сигурен, че ако Той имаше профил, щяхте да сте първи приятели с Него там. Ама, ядец! Бог не е предмет, човек или силует. Той е съвкупност от всичко онова, което може би очаква и от нас. И то е тактично отбелязано в и между библейските редове, натякнато е в Божиите заповеди, прелива от пусто в празно през последните 2000 години, с очевидно много слаб резултат. А препълненият вселенски стомах ще се задръства с все повече шлака в предстоящите почивни дни, агънце-багънце на Гергьовден, после с цаца на морето, ще кредитира фармацевтичните компании с лекарства за кръвно, стомах, жлъчка, киселини… И ще се кръстите само при нужда, ще влизате в църква само при годеж или кръщене. Вярата обаче не е в това. И пак Библията го казва – по делата им ще ги познаете… Бих добавил – не по козунаците!   Таня Китик Моля Орлин Горанов да се отдръпне със своя наистина безупречен костюм, за да даде сцена на една също така безупречна бизнесдама. Таня Китик (в средата) е носител на нови модни послания, чрез роклята си – виолетова и напълно подходяща за май. Прическата е така добре поднесена, че при първа покана в Бъкингам, госпожата може да я повтори без колебания. Нека не пропусна от този артистичен портрет и певицата Сандра Александрова, която заслужава отделно място тук скоро.     Стълбицата празнува в Тетевен Легендата Данчо Стълбицата се намери с приятел по празниците в Тетевен. Радиоводещият вдигна наздравица с Владо Танев, с когото “делят мегдан” по социална, музикална  и медийна линия. Двамата джентълмени прекосиха тематики от смъртта на Майкъл Джексън до Брекзит, като с всяка вдигната чаша темите клокочеха до различни температури. Като личен приятел и почти рода на Емил Димитров, Стълбицата насочи игличката на грамофона към песента “Ако си дал”, след което реда и песните нямаха никакво значение.   Лейтенант Грубър – отново в София! Гай Сайнър – актьорът изиграл ролята на лейтенант Грубър в сериала “Ало, ало” пристига отново в България. На 8 юни той ще бъде почетен гост на частно парти, което дава негов приятел с благотворителна цел. Сайнър, който живее в Лондон, идва за четвърти път в София и винаги се наслаждава на българското гостоприемство. Актьорът, макар и наближаващ почтена възраст, все още е разпознаван от своите почитатели и не отказва автограф или селфи.", "date": "2019.05.06", "title": " Иска ли Бог козунаци и червени яйца…\t"}
{"url": "https://trud.bg/%d0%b5%d0%b2%d0%b0-%d0%bc%d0%b0%d0%b9%d0%b4%d0%b5%d0%bb-%d0%b8-%d0%b0%d0%bd%d0%b4%d1%80%d0%b5%d0%b9-%d0%bd%d0%be%d0%b2%d0%b0%d0%ba%d0%be%d0%b2-%d0%bf%d1%80%d0%b8%d1%81%d1%8a%d1%81%d1%82%d0%b2%d0%b0/", "text": "Кандидатите за евродепутати на листата на ГЕРБ и СДС за изборите за Европейски парламент Ева Майдел и Андрей Новаков присъстваха на света литургия по повод големия християнски празник Гергьовден. Това стана тази сутрин в храма „Свети Георги“ в село Ряхово /Община Сливо поле/. Отец Станимир води службата, а Ева Майдел и Андрей Новаков запалиха свещ заедно с десетките вярващи. „Съхраняването на традициите в Ряхово живи и предаването им на младите е гаранция, че селото ще продължава да расте, да се развива и да става все по-хубаво“, каза Новаков при срещата си с хората в населеното място. „Всеки път, когато идваме в региона се вижда, че има едно нещо повече, дали ще е една детска площадка, дали ще са десет нови работни места… Това означава, че всеки ден с европейските средства се реализират проекти и животът на хората се подобрява“, добави Новаков. Сред официалните гости бяха още народният представител от ГЕРБ – Русе Пламен Нунев, колегите му Светлана Ангелова и Андраин Райков, кметът на Община Сливо поле Валентин Атанасов, общински съветници, кметът на Ряхово Георги Атанасов, много местни жители и гости. Събитието продължи с раздаването на традиционен курбан по повод празника. Местната фолклорна група към Народно читалище „Познай себе си“ изпълни песни, посветени на Свети Георги. Избори 2019. Платено съдържание. Купуването и продаването на гласове е престъпление.", "date": "2019.05.06", "title": " Ева Майдел и Андрей Новаков присъстваха на света литургия и курбан по повод Гергьовден в Ряхово\t"}
{"url": "https://trud.bg/%d0%bf%d0%b0%d0%bf%d0%b0%d1%82%d0%b0-%d0%bd%d0%b5-%d0%b5-%d0%bf%d1%80%d0%be%d0%b1%d0%bb%d0%b5%d0%bc-%d1%87%d0%b5-%d1%81%d1%8a%d0%bf%d1%80%d1%83%d0%b7%d0%b8%d1%82%d0%b5-%d1%81%d0%b5-%d0%ba%d0%b0/", "text": "Господ е неличим оптимист. Винаги се стреми да разчита на нас, да ни води напред, каза папа Франциск в   си към богомолците в църквата „Св. архангел Михаил“ в кв. Секирово. „Оптимистът създава надежда в общността, песимистът е разрушител. Една оптимистична енория помага на общността да върви напред. Песимистите никога нищо добро не правят, те рушат всичко, докато любовта винаги отваря вратите“, заяви Светият отец, предаде  . Трябва да преминем от културата на прилагателните към културата на съществителните, посъветва събралите се в храма Светият отец. „Всеки човек е личност, това е образ Божи и никакви прилагателни не са необходими“, каза папата. Това се отнася и за тези, които се занимават с клюки и сплетни. Колко лесно до нас стигат клюките, винаги лепваме някакви етикети на хората. Трябва да преминем от културата на прилагателните към културата на съществителните, посъветва събралите се в храма Светият отец. Папа Франциск каза, че този, който обича, не си губи времето да се оплаква, той винаги вижда смисъл да прави нещо. „Не е проблем, че хората се карат, ако се помирят до вечерта. Никога не завършвайте деня с война. Казвам го и на съпрузите, защото студената война следващия ден е много опасна“, подчерта Франциск и добави, че мир се създава и с един жест на любов. Когато един епископ се отдалечава от народа си, сърцето му изстива и губи способността си да вярва в божия народ, напомни папата. Никой не живее за себе си. Този, който живее за себе си, нима е щастлив?! Може ли да дава живот на другите, може ли да се усмихва? Това са хора егоисти! Църквата е майка. Когато майките трябва да отговарят на децата си, те отговарят спонтанно. Майките отговарят със сърцето си, те нямат предварителни отговори. Такава майка е църквата, каза още Светият отец. Трябва да бъдем дръзки, смели. Днес в света има две групи хора, това са младежите и възрастните. Трябва да направим така, че да се срещнат помежду си, защото възрастните хора са корените на нашето общество, не можем да ги изпъдим, те са живата памет на нашата вяра. Младежите имат нужда от корени и памет, затова да направим така, че те да комуникират помежду си без страх. Когато младежите се срещнат с възрастните, тогава възрастните започват нов живот, те започват отново да мечтаят, а младежите взимат смелост от тях, посъветва папата. Имаме нужда от това младите да имат бъдеще. Бъдещето е във вашите ръце. Църквата е майка, която има много деца.", "date": "2019.05.06", "title": " Папата: Не е проблем, че съпрузите се карат, но не бива да завършват деня с война"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%bd%d0%b0%d0%bf%d1%80%d0%b5%d0%b4-%d1%81-3-%d0%bc%d0%b5%d1%81%d1%82%d0%b0-%d0%b2-%d1%80%d0%b0%d0%bd%d0%b3%d0%bb%d0%b8%d1%81%d1%82%d0%b0%d1%82%d0%b0/", "text": "Григор Димитров получи повод да започне в добро настроение турнира от сериите „Мастърс“ в Мадрид тази седмица. Българският тенисист се изкачи с 3 места в ранглистата на АТП и от вчера е 46-и с 985 точки. Още една добра новина за Димитров е, че той почти сигурно ще запази тази позиция и занапред, тъй като няма да защитава много точки от предишното издание на надпреварата. Миналата година той загуби от Милош Раонич (Канада) още в първия си мач, но срещата бе от втория кръг, докато сега Григор стартира от първия заради спада си в класацията в последните седмици.  Късно снощи българинът започна участието си на сингъл срещу американеца Тайлър Фриц, а срещата трябваше да излъчи съперника на №1 в света Новак Джокович. Ноле пък запази върха в ранглистата с 11 160 т., а седмицата е под №250 за него на първо място.  А Григор ще натрупа още малко игрова практика на клей с участието си в надпреварата на двойки. В първия кръг той и руснакът Карен Хачанов победиха с 6:2, 7:5 колумбийците Хуан Себастиан Кабал и Роберт Фара. Противници във втория кръг ще им бъдат Доминик Тийм (Австрия) и Диего Шварцман (Аржентина).", "date": "2019.05.06", "title": " Григор напред с 3 места в ранглистата"}
{"url": "https://trud.bg/%d0%ba%d0%b0%d1%80%d1%81%d1%82%d0%b5%d0%bd-%d1%89%d0%b5-%d0%b3%d1%80%d0%b5%d0%b1%d0%b5-%d0%bd%d0%b0-46-%d0%b3-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "Легендата на гребането Екатерина Карстен ще е най-забележителният участник на Световната купа в Пловдив този уикенд. Знаменитата на съперничка на последната ни олимпийска шампионка Румяна Нейкова все още е в канала, въпреки че през лятото ще навърши 47 години. При това състезателката от Беларус е заявена за скифа, въпреки че на световното първенство в Пловдив миналата година беше част от четворка скул. Основна съперничка на Карстен се очаква да е друга звезда от близкото минало – олимпийската шампионка от Лондон 2012 Мирка Кнапкова (Чехия).  България ще участва със 7 лодки – Десислава Георгиева, Мадлен Маркова и Кристиан Василев на скиф, двойките скул Станимир Халаджов/Рангел Кацарски и Николай Георгиев/Георги Чавдарски, както и Лазар Пенев и Антоанета Караиванова на скиф лека категория.", "date": "2019.05.06", "title": " Карстен ще гребе на 46 г. в Пловдив"}
{"url": "https://trud.bg/%d0%b5%d0%b2%d0%b0-%d0%bc%d0%b0%d0%b9%d0%b4%d0%b5%d0%bb-%d0%b8-%d0%b0%d0%bd%d0%b4%d1%80%d0%b5%d0%b9-%d0%bd%d0%be%d0%b2%d0%b0%d0%ba%d0%be%d0%b2-%d0%bf%d0%be%d0%bb%d0%be%d0%b6%d0%b8%d1%85%d0%b0-%d1%86/", "text": "Кандидатите за евродепутати на листата на ГЕРБ и СДС за изборите за Европейски парламент Ева Майдел и Андрей Новаков положиха по обед цветя пред Паметника на загиналите в Сръбско – българската война от 1885 година. Поднесен бе и венец от тяхно име в рамките на традиционната официална церемония по повод Деня на град Русе, който съвпада с Деня на храбростта и българската армия – Гергьовден.  „На един от най-светлите християнски празници Гергьовден почитаме героите от българската армия, отдали живота си в името на националния ни суверинитет и свобода. Днес, благодарение на членството ни в Европейския съюз, гласът на България се чува много по-ясно в Европа, а националният ни интерес е много по-добре защитен като част от европейското семейство“, каза по повод честването Ева Майдел. В приветствието си кандидатът на евродепутат Андрей Новаков подчерта: „Русенци никога не са чакали да станат европейци, русенци винаги са били. Предприемаческият дух и зарядът личат и днес. С подкрепата на правителството и неуморната работа на местните депутати Русе е първенец по усвояване на европейски средства и продължава да бъде от перлите по Дунав, неотстъпващ по нищо на останалите европейски градове по поречието на реката“. Сред официалните гости на събитието бяха още народните представители от ГЕРБ Пламен Нунев, Светлана Ангелова и Андриан Райков, председателят на Общински съвет – Русе чл. кор. проф. дтн инж. Христо Белоев, общински съветници, ръководители на териториални структури на държавната администрация, представители на съседната румънска община Гюргево, много граждани.  Заупокойна молитва за загиналите за отечеството ни войни и благодарствен молебен по повод Деня на храбростта и Българската армия отслужи Негово Високопреосвещенство Русенският митрополит Наум в съслужие със свещеници от Русенската епархия.  В словото си областният управител на Русенска област Галин Григоров отбеляза важния принос на българските воини, защитили правото на българския народ за национално самоопределение, обединение и развитие. Преди официалната церемония, по традиция беше отслужена тържествена литургия за Св. Георги Победоносец от Русенския митрополит Наум и гюргевския епископ Амвросий в едноименния русенски храм, а на площада пред сградата на Областна и общинска администрация русенски състави изнесоха празнична програма. Ева Майдел и Андрей Новаков се насладиха на песните и танците на русенски фолклорни състави, като те извиха най – дългото хоро в града ни в рамките на мащабна инициатива по повод празника. Избори 2019. Платено съдържание. Купуването и продаването на гласове е престъпление.", "date": "2019.05.06", "title": " Ева Майдел и Андрей Новаков положиха цветя пред Паметника на загиналите в Сръбско – българската война в Русе\t"}
{"url": "https://trud.bg/%d0%ba%d0%b8%d0%bf%d1%87%d0%be%d0%b3%d0%b5-%d1%81%d0%b5-%d1%86%d0%b5%d0%bb%d0%b8-%d0%b2-%d0%bc%d0%b0%d1%80%d0%b0%d1%82%d0%be%d0%bd-%d0%bf%d0%be%d0%b4-2-%d1%87%d0%b0%d1%81%d0%b0/", "text": "Кенийският атлет Елиуд Кипчоге ще направи втори опит за стане първият човек пробягал маратонската дистанция от 42,195 км за по-малко от 2 часа. Кипчоге остана на 25 секунди от целта през май 2017-а, когато направи специално бягане с най-добрите в дисциплината на пистата за Формула 1 в Монца (Италия). Сегашният опит се очаква да е тази есен и е под надслов „INEOS 1:59 Challenge“, тъй като е финансиран от сър Джейми Ратклиф. По всяка вероятност най-богатият британец ще настоява бягането да се проведе в Лондон, като за целта ще се изготви специално съоръжение. Възможно е опитът да се проведе на закрито, но това ще хвърли съмнение върху постижението, тъй като за официални се приемат резултатите, поставени на хомологирани трасета на открито.", "date": "2019.05.06", "title": " Кипчоге се цели в маратон под 2 часа"}
{"url": "https://trud.bg/%d0%ba%d0%b5%d0%bd%d0%b8%d0%b5%d1%86-%d0%bd%d0%b0%d0%b9-%d0%b1%d1%8a%d1%80%d0%b7-%d0%bf%d0%be-%d1%83%d0%bb%d0%b8%d1%86%d0%b8%d1%82%d0%b5-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2/", "text": "Еванс Тануй (Кения) спечели четвъртото издание на Пловдивския маратон, след като пробяга класическата дистанция за 2:24:27 часа. Той обаче остана на 19 секунди от рекорда на трасета, поставен от Ахмед Насеф (Италия) преди 2 години.  Втори на 7 секунди финишира Юсеф Сбаай (Мароко), а третото място зае Юзейир Сьоймелез (Турция). Пламен Андонов пък бе най-бързият българин – 5-и с време 2:52:08 ч.  Победителката при жените пък е Хелън Кимутай (Кения) с 2:54:19 ч, а Таня Димитрова завърши 3-а за 3:17:21 ч. Иво Балабанов и Моника Филипова пък са победители на полумаратонската дистанция.", "date": "2019.05.06", "title": " Кениец най-бърз по улиците на Пловдив"}
{"url": "https://trud.bg/%d1%81%d0%be%d0%ba%d0%be%d0%bb%d0%be%d0%b2-%d0%b1%d0%bb%d0%b5%d1%81%d1%82%d0%b8-%d0%bf%d1%80%d0%b8-%d0%bf%d0%be%d0%b1%d0%b5%d0%b4%d0%b0-%d0%bd%d0%b0-%d0%bb%d1%83%d0%b1%d0%b5/", "text": "Цветан Соколов бързо забрави слабия мач в първия двубой от финалите на италианското волейболно първенство. Българският диагонал отбеляза 16 точки за своя „Кучине Лубе“ (Чивитанова) при победата над „Сър Сейфти Конад“ (Перуджа) с 3:1 (19, -22, 22, 19) пред 4300 зрители в зала „Еуросуоле Форум“. Соколов показа отлична успеваемост както на мрежата (3 блока, 59% успеваемост в атака), така и от начален удар (3 аса), а най-резултатен с 19 точки беше кубинецът Йоанди Леал. Звездата на гостите Вилфредо Леон, който смени кубинското си гражданство с полско, пък отбеляза 19 т.  Така тимът на българина изравни серията на 1-1 победи. Битката за титлата се решава в три победи от пет мача. Третата среща от финалите е утре в Перуджа.  Междувременно стана ясно, че капитанката на женския национален отбор Христина Русева очаква дете. Състезателката на турския THY (Истанбул) и приятелят й – баскетболистът Ивайло Вучков, съобщиха новината със снимка в социалните мрежи.  Преди седмица стана ясно, че централната блокировачка не е в разширения състав на селекционера Иван Петков за Лигата на нациите, но не бе обявена причината.", "date": "2019.05.06", "title": " Соколов блести при победа на „Лубе“"}
{"url": "https://trud.bg/%d1%80%d0%b8%d0%bb%d0%b5%d1%86%d0%be-%d1%81%d1%82%d1%8f%d0%b3%d0%b0-%d0%b0%d0%b3%d0%b8%d1%82%d0%ba%d0%b0-%d0%b7%d0%b0-%d1%81%d0%be%d1%84%d0%b8%d1%8f/", "text": "„Рилски спортист“ ще разчита на сериозна подкрепа от трибуните в първата среща от полуфиналните плейофи от НБЛ с „Левски Лукойл“. Фенклубът на тима от Самоков организира транспорт за желаещите ще гледат на живо сблъсъка в столичната зала „Универсиада“. Мачът е днес от 18 часа.  Полуфиналите вече започнаха с първата среща между „Берое“ и „Балкан“, която завърши късно снощи. Навръх Гергьовден старозагорци направиха жест към именниците и ги пуснаха безплатно в залата.  Битките за местата на финала са до две победи от три мача.", "date": "2019.05.06", "title": " „Рилецо“ стяга агитка за София"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%ba%d0%be%d0%b2%d0%b0%d1%87%d0%b5%d0%b2-%d0%bd%d0%b8%d0%ba%d0%be%d0%b3%d0%b0-%d0%bd%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b7%d0%b0%d0%b1/", "text": "Никога не трябва да забравяме подвига на нашите предци, това е наш дълг. Това каза по време на честванията на 6 май – Ден на храбростта и празник на село Волуяк, кандидатът за евродепутат от листата на ГЕРБ и СДС Андрей Ковачев. Той изтъкна, че 6 май е ден на почит към всички български воини, загинали за обединението на Отечеството. „Ние всяка година свеждаме глава пред техния подвиг за товa, че я има България и че ще пребъде във вековете. Трябва да си спомним за тези герои, но също така заедно с нашите европейски приятели и партньори да преодоляваме това, което ни е разделяло. Това трябва да се случва по мирния път, по пътя на сътрудничеството и солидарността и никога повече на нашата земя да не допускаме да има страдащи от това най- голямо зло за човечеството- войната“, категоричен бе кандидатът за евродепутат д-р Андрей Ковачев. Андрей Ковачев добави, че подвигът на нашите предци трябва да се помни. „Ние с нашата история компромис няма да правим както по отношение на Северна Македония, така и по отношение на западните покрайнини и на нашите общности, които са в Албания, Косово, Украйна, Молдова“, каза Ковачев. Според него Европейският съюз е единственият цивилизован начин, чрез който можем да преодолеем това, което ни е разделяло в миналото. Андрей Ковачев бе гост на празника на село Волуяк. Той се включи в поднасянето на венци и цветя на обновения паметник на загиналите в Първа световна война в населеното място. Кметът на район Връбница Младен Младенов коментира, че преди шест месеца паметникът е бил в окаяно състояние. Тогава районната администрация заедно със Столична община поема ангажимент да го обнови. „Днес обновяването е факт. Показваме отново, че спазваме обещанията си“, подчерта кметът. Той поздрави жителите и гостите на Волуяк по повод празника. „Желая на всички мои съграждани вяра, устрем, упоритост и единство, за да можем да се гордеем с района, в който живеем“, добави Младенов. Гости на празника на Волуяк бяха общинските съветници от ГЕРБ Татяна Георгиева и Екатерина Йорданова, както и представители на структурата. Избори 2019. Платено съдържание. Купуването и продаването на гласове е престъпление.", "date": "2019.05.06", "title": " Андрей Ковачев: Никога не трябва да забравяме подвига на нашите предци, това е наш дълг\t"}
{"url": "https://trud.bg/%d0%b4%d0%b6%d0%be%d1%88%d1%83%d0%b0-%d0%bd%d0%b8%d0%ba%d0%be%d0%b9-%d0%bd%d0%b5-%d0%b8%d1%81%d0%ba%d0%b0-%d0%bc%d0%be%d1%8f-%d1%82%d1%80%d0%be%d0%bd/", "text": "Антъни Джошуа се оплака, че не може да намери достоен съперник за титлите си в тежката категория на профи бокса. На 1 юни британецът ще се бие с Анди Руис, който замени хванатия с допинг Джарел Милър.  „Ние ще разиграваме истинската „Игра на тронове“, но никой не иска моя трон – заяви Джошуа. – Офертата на Уайлдър не беше сериозна, Тайсън Фюри пък поиска прекалено много пари. Дилиън Уайт ни отказа, а Луис Ортис реши да се бие с Уайлдър за много по-малко, отколкото му предлагахме ние. Вече не знам дали е заради парите или защото не искат да излязат срещу мен.“", "date": "2019.05.06", "title": " Джошуа: Никой не иска моя трон"}
{"url": "https://trud.bg/%d0%ba%d0%b0%d1%80%d0%bb%d0%b5%d1%81-%d0%bf%d1%83%d1%87%d0%b4%d0%b5%d0%bc%d0%be%d0%bd-%d0%be%d0%b1%d0%bc%d0%b8%d1%81%d0%bb%d1%8f-%d0%b4%d0%b0-%d1%81%d0%b5-%d0%ba%d0%b0%d0%bd%d0%b4%d0%b8%d0%b4%d0%b0/", "text": "Бившият ръководител на Каталуния Карлес Пучдемон, който напусна Испания през 2017 г. след неуспешния опит за постигане на независимост на областта, може да се кандидатира за евродепутат, съобщи съдът в Мадрид, който анулира предишното решение на избирателния съвет, предаде БГНЕС. Говорителят на съвета заяви, че Пучдемон може да се кандидатира, както и Тони Комин и Клара Понсати, които бяха част от регионалното правителство по време на опита за отцепване и също избягаха. Решението дойде само един ден след като висшия съд отсъди, че няма причина да им се забрани участие в изборите и нареди съда в Мадрид „незабавно” да постанови решение. Участието в избори е „фундаментално право” признато от конституцията и че бягство от страната не може да бъде причина за недопускане до избори, се допълва в решението. Пучдемон осъди забраната в свой туит като я нарече „правен скандал и удар по демокрацията”. Не допуснаха Карлес Пучдемон до участие в европейските избори", "date": "2019.05.06", "title": " Карлес Пучдемон обмисля да се кандидатира за евродепутат"}
{"url": "https://trud.bg/%d0%bc%d0%b8%d1%82%d1%80%d0%be%d0%bf%d0%be%d0%bb%d0%b8%d1%82-%d0%b3%d0%b0%d0%b2%d1%80%d0%b8%d0%b8%d0%bb-%d0%bd%d0%b5-%d1%81%d0%b5-%d0%bf%d0%be%d0%b7%d0%b2%d0%be%d0%bb%d1%8f%d0%b2%d0%b0-%d0%bd%d0%b0/", "text": "„Решението на Светия синод е да няма наше присъствие, но ние за мир се молим на всяка една служба“, каза пред БНР Ловчанския митрополит Гавриил в коментар към решението на Светия Синод за посещението на папа Франциск. В отговор на въпроса – има ли вариант представители на Българската православна църква да присъстват на общото събитие за мир на вероизповеданията тази вечер в София, в по   той каза: „Има едно правило, че не се позволява на православни да се молят заедно с неправославни и въз основа на това правило е и това решение“. Митрополит Гавриил посочи още, коментирайки сценария на събитието тази вечер – че всеки ще може да произнесе собствената си молитва според традициите на отделните вероизповедания. „Това се счита, че вече е съмолитване, има правило, което забранява такова съмолитване и въз основа на това е и решението на Светия Синод да нямаме участие“. „Мисля, че няма нищо страшно, нека се помолят, ние се молим също днес“, добави още Гавриил. Той коментира и критиките към Българската православна църквата за посрещането на папа Франциск. „Винаги ще има някой разочарован, на всички не можем да угодим. Казано е в Евангелието, че само лъжепророците са били хвалени от мнозинството, но ние смятаме, че по съвест сме постъпили правилно“.", "date": "2019.05.06", "title": " Митрополит Гавриил: Не се позволява на православни да се молят заедно с неправославни"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%8a%d1%82-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%bc%d0%b0%d1%80%d0%b8%d0%bd-%d0%b7%d0%b0%d1%85%d0%b0/", "text": "На Гергьовден кандидатът за евродепутат от ГЕРБ Марин Захариев посети Девин, където се организира традиционен празник.  В програмата бяха включени изяви на фолклорни и танцови състави, футболен турнир на градския стадион, а на обед бе раздаден курбан за здраве. Захариев поздрави с празника – Гергьовден за християните и Адрелес за мюсюлманите, всички присъстващи. „Няма по-добра възможност да сме заедно с веселие и родопската гайда, да гледаме как възрастните предават на децата обичаите, традицията за водата и събуждането на природата за нов живот. А в Родопите след Гергьовден вече започва и стопанската година“, каза Захариев и пожела на всички здраве, късмет и благоденствие. „В днешния ден всички православни вярващи почитаме един от най-светлите и най-хубавите празници – Свети Георги Победоносец. Неслучайно той е избран за национален празник на Република България като ден на храбростта и на българската армия.  Георгьовден също така се почита от всички животновъди. Празниците са били винаги символ на обединение, те ни свързват и не бива да ни разделят. Те ни карат да вярваме, че доброто е по-силно от злото и любовта е по-силна от омразата. Нека и занапред в сърцата и душите ни да има само добро, да сме градивни и позитивни. Нека всички да бъдем здрави и добри, да се обичаме и да си прощаваме“, пожела кметът на Девин Красимир Даскалов. Освен Захариев, гости на празника бяха народният представител д-р Красимир Събев, зам.-кметът Владимир Солаков, председателят на ОбС Руси Чаушев и общински съветници ГЕРБ. Избори 2019. Платено съдържание. Купуването и продаването на гласове е престъпление.", "date": "2019.05.06", "title": " Кандидатът за евродепутат Марин Захариев посети Девин на Гергьовден\t"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%8a%d1%82-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%b8%d0%b2%d0%b5%d0%bb%d0%b8%d0%bd%d0%b0-%d0%b2%d0%b0-2/", "text": "Кандидатът за евродепутат от листата на ГЕРБ и СДС Ивелина Василева ще участва в среща на тема “Екология и туризъм”. На събитието ще присъстват и народните представители вицеадмирал Пламен Манушев и Даниела Димитрова.  На срещата са поканени представители на туристическия бранш и природозащитни организации. Форумът ще се проведе от 10.00 ч. в конферентната зала на хотел “Отдих” в Каварна. Избори 2019. Платено съдържание. Купуването и продаването на гласове е престъпление.", "date": "2019.05.06", "title": " Кандидатът за евродепутат Ивелина Василева ще участва в среща на тема „Екология и туризъм“ в Каварна\t"}
{"url": "https://trud.bg/%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%b4%d0%be%d0%b1%d1%80%d0%b8/", "text": "Нека с. Стефаново се радва на повече млади хора, на благоденствие и добри дни, пожела кандидатът за член на Европейския парламент от листата на ГЕРБ Емил Радев, който бе гост на празника на добричкото село, заедно с народните представители вицеадмирал Пламен Манушев и Даниела Димитрова. Сред гостите на тържеството бяха и зам.-областните управители Красимир Николов и Живко Желязков и председателят на Общинския съвет на община Добричка Пламен Станчев. „Бъдете здрави и нека помним славните дела на българските войни, изпълнили дълга си в името на родината”, пожела вицеадмирал Манушев, който е и областен координатор на ГЕРБ-Добрич. Той приветства жителите на селото по повод празника им, който съвпада с Гергьовден и Деня на храбростта и българската армия. Кметът на Стефаново и общински ръководител на ГЕРБ в община Добричка Марин Хаджийски запозна гостите с европейските проекти, реализирани в селото. „Европейската солидарност е ценна подкрепа за местния бизнес и реална възможност за благоустрояване в малките населени места. Чрез Програмата за развитие на селските райони през 2016 г. в селото ни бе изграден общностен център, в който получават рехабилитация и грижи около 40 деца. Социалният център е сред първите четири в страната и обслужва деца от всички 68 села в общината”, сподели Хаджийски. Той изтъкна още, че с проекти по ПУДООС в селото са изградени фитнес на открито, беседка за зелено училище, както и съоръжения за игра в двора на детската градина. „С грижа за децата и младите хора в Стефаново чрез местната инициативна група се осигуриха средства и за детска площадка”, припомни Хаджийски. Емил Радев изрази увереност, че с подкрепа за ГЕРБ и номер 12 в бюлетината на предстоящите избори България ще запази европейските перспективи, които й гарантират повече средства за обновяване на инфраструктурата и за развитие на конкурентоспособен бизнес. По-късно Емил Радев посети Етнографската къща в Добрич, където бяха възродени обичаите, характерни за големия християнски празник Гергьовден. „Нека и занапред да пазим традициите, чрез които българщината се е съхранила през вековете”, пожела кандидатът за евродепутат и при посещението си в с. Люляково, община Ген. Тошево, чиито жители отбелязаха 6 май със събор. Избори 2019. Платено съдържание. Купуването и продаването на гласове е престъпление.", "date": "2019.05.06", "title": " Емил Радев поздрави жителите на добричкото село Стефаново за 6 май\t"}
{"url": "https://trud.bg/%d0%bc%d0%b0%d0%b9%d0%ba-%d0%bf%d0%be%d0%bc%d0%bf%d0%b5%d0%be-%d1%81%d0%b0%d1%89-%d1%89%d0%b5-%d0%b7%d0%b0%d1%81%d0%b8%d0%bb%d1%8f%d1%82-%d0%bf%d1%80%d0%b8%d1%81%d1%8a%d1%81%d1%82%d0%b2%d0%b8%d0%b5/", "text": "САЩ ще засилят присъствието си в Арктика, за да контролират „агресивното поведение“ на Китай и Русия в богатия на ресурси регион. Това заяви държавният секретар на САЩ Майк Помпео. Говорейки преди преговорите във Финландия между осемте арктически държави, Помпео предупреди, че „регионът е станал арена на световната сила и конкуренция“ благодарение на огромните си залежи от петрол, газ, минерали и рибни запаси, цитиран от AFP. Той осъди опитите на Китай, който има статут на наблюдател в Арктическия съвет, да се разглежда като „близо до Арктика“, позовавайки се на опасенията на Пентагона, че Китай се стреми да установи постоянно присъствие в полярния регион, включително чрез разполагането на подводници като противодействие на ядрени атаки. „Има само арктически държави и неарктически държави. Не съществува трета категория и да се твърди друго няма правна стойност“, каза той, добавяйки, че дейностите на Китай в региона трябва да бъдат внимателно наблюдавани. „Моделът на агресивно поведение на Китай навсякъде другаде ще покаже как се отнася към Арктика“, каза той. Помпео също отхвърли руските териториални претенции за нови, по-бързи търговски пътища, които се отварят през региона заради топенето на ледовете. „В Северния морски маршрут Москва вече неправомерно изисква от другите държави да искат разрешение за преминаване, изисква руските морски пилоти да бъдат на борда на чуждестранни кораби и заплашва да използва военна сила, за да потопи онези, които не изпълняват“, каза Помпео. „Тези провокативни действия са част от модел на агресивно руско поведение в Арктика.“ Помпео каза, че САЩ ще засилят сигурността и дипломатическото си присъствие в Арктика, отчасти чрез военни учения, засилено военно присъствие и чрез възстановяване на американския ледоразбиващ флот.", "date": "2019.05.06", "title": " Майк Помпео: САЩ ще засилят присъствието си в Арктика"}
{"url": "https://trud.bg/%d0%bf%d0%be%d0%b2%d0%b5%d1%87%d0%b5-%d0%b1%d0%b0%d0%bd%d0%ba%d0%bd%d0%be%d1%82%d0%b8-%d0%be%d1%82-100-%d0%bb%d0%b2-%d0%b2-%d0%b4%d0%b6%d0%be%d0%b1%d0%b0-%d0%bd%d0%b8/", "text": "Най-много са монетите от 1 стотинка Българите носят повече банкноти от 50 лв. и 100 лв. в джоба си. Банкнотите с голям номинал в обращение се увеличават най-бързо, сочат данните на БНБ. Причината за това е, че хората харчат повече и носят повече пари, за да покрият разходите си. В края на март 2019 г. парите в обращение достигнаха 16,855 млрд. лв. За едногодишен период те нарастват с 10,55%, или с 1,608 млрд. лв. През първото тримесечие на 2019 г. обаче парите в обращение намаляват с близо 470 млн. лв., или с 2,7%. Този спад е традиционен за началото на всяка година и се дължи на голямото харчене покрай коледните и новогодишните празници. През декември традиционно парите в джобовете на българите рязко нарастват, за да купят подаръци на близките си и храна за празничната трапеза. За пътуванията по време на празниците хората също теглят големи суми в брой. През първите месеци на следващата година хората обикновено свиват разходите си и парите в обращение намаляват. Средната по стойност банкнота в обращение в края на март е 36,41 лв., което представлява увеличение с 1,47 лв., или с 4,2% в рамките на година, сочат данните на БНБ. Това се дължи именно на по-бързото увеличение на банкнотите от 50 лв. и 100 лв. в сравнение с останалите номинали, както и на процеса на замяна на двулевовата банкнота с монета. В обращение са и 2,465 млрд. броя разменни монети, като те са на стойност 424,7 млн. лв., сочат данните на БНБ към края на март. Най-голям дял (29,41%) в общия брой на разменните монети в обращение имат монетите от 1 ст., като към 31 март те са 725,2 млн. броя. Причината за това е, че хората често ги губят и БНБ пуска нови монети за да могат магазините да връщат ресто.", "date": "2019.05.06", "title": " Повече банкноти от 100 лв. в джоба ни"}
{"url": "https://trud.bg/%d0%bb%d0%b0%d0%bf%d0%b0%d0%b4%d1%8a%d1%82-%d0%b8-%d1%87%d0%b5%d1%81%d1%8a%d0%bd%d1%8a%d1%82-%d0%b7%d0%b0%d1%80%d0%b5%d0%b6%d0%b4%d0%b0%d1%82-%d1%81%d1%8a%d1%81-%d0%b7%d0%b4%d1%80%d0%b0%d0%b2%d0%b5/", "text": "Специално за „Труд” д-р Людмила Емилова представя своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 45 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. В нетолкова далечните времена, когато аптекарският щанд е бил не търговски, а изцяло природен, да се хванеш за зелено означавало естествен природен имунитет и трепетно очакване на предстоящата работа из нивите за осигуряване на трапезата и поминъка. В арсенала на подкрепата попадат едни от първите зелени растения пред прага на дома – лападът и чесънът. Обикновеният лапад (Rumex pаtentia), наричан още спанаков лапад или лопуш, е традиционно едно от най-често присъстващите диворастящи растения на пролетната трапеза у нас. Често бива отглеждан и като зеленчук заради високата му хранителна стойност. Той принадлежи към рода Лапад – Rumex на семейство Лападови (Polygonaceae), където се намира и другият много популярен негов побратим – киселецът (Rumex Acetosa). Хубаво е да събираме само най-младите листа на лапада, които много добре да измиваме и почистваме. В суров вид той не е особено привлекателен, но когато е попарен, сварен на супа или добавен към плънката на баница, се превръща в неустоимо изкушение. Много е богат на желязо и хлорофил, което автоматично го превръща в храна със силно пречистващо и подхранващо действие за човешкия организъм. Особено внимание трябва да бъде обърнато на високото му съдържание на оксалати. Оксаловата киселина е виновникът, който много често „заключва” част от калция и пречи при неговото усвояване. Повечето хора, особено балансирано хранещите се, нямат никакъв проблем с консумацията на лапад. Но тези, които имат оксалатни камъни в бъбреците, трябва да се отнасят с особено внимание или въобще да избягват консумацията на лапад. Нивата на оксалова киселина значително могат да бъдат намалени, ако предварително сварим листата лапад за няколко минути и изхвърлим водата. Важно е да напомним, че консумацията на лапад е свързана с ясно изразено разхлабващо действие. Поради този факт кърмачките трябва да подхождат внимателно, за да не предизвикат симптоми на разстройство у бебето. За хората, които търсят именно този ефект – въздействието на лапада се усилва в комбинация с коприва. Дали трябва да избягваме изцяло храните, богати на оксалати? Разбира се, че не. Тук спадат едни от най-полезните – кейл, сладки картофи, елда, бадеми…, че дори зеленият чай и кафето. В случая важи правилото „дозата прави отровата”. Иначе казано, дори и човешкият организъм ги формира, като резултат от метаболизирането на витамин С например. Затова приемането на големи количества витамин С в чиста форма „наизуст” не винаги е добра идея. Лападът съдържа освен гореизброените вещества също и задоволително количество протеин, витамини от групата В, калций, калий, натрий, фосфор. Другият важен гост на пролетната трапеза е зеленият чесън. Като всеки зеленчук от зареждащата палитра на свежите растения, препоръчвам той да е доставен от градина без химия. Добър избор е да си го засеем сами и да го слагаме на трапезата току-що откъснат. Задължително е пресните стръкове да се измиват старателно и ако не сме сигурни в произхода, да ги оставяме във вода с прибавена хлебна сода поне за 10-15 минути. Ако забележим оцветени в червено краища по корена, трябва да ги отстраним. Махат се и светлозелените листа. Консумираме твърдите стръкове, както и младите, още неоформени глави. Пресният чесън обогатява вкуса на салатата, може да се консумира и самостоятелно или като гарнитура на постни сезонни ястия. Това непретенциозно растение има хилядолетна история, в древността му приписвали свещени качества, а в периодите на чума в Европа лечителите и свещениците ходели с наниз от скилидки под дрехите си. Доказано е, че чесънът има поне 150 активни съставки, полезни за човешкото здраве. Сред тази композиция се откроява съединението алицин. Той се открива в цитоплазмата на клетките на растението. Във вакуолите на тези клетки, разделен от алиина, е ензимът алииназа. Когато смачкаме чесъна, двете вещества се смесват и се образува алицин, относително устойчив на загряване. Ако обаче не оставим настрана за малко смачкания чесън, преди да го сготвим, реакцията няма да се осъществи, защото алииназата е белтъчна молекула и както всички ензими е термично неустойчива, бързо се деактивира и алицин не се формира. Алицинът и образувалите се от него серни съединения имат антисептични свойства срещу всички видове патогенни бактерии, вируси, гъбички и паразити, без да атакуват полезните чревни бактерии. Те унищожават и резистентните на антибиотици микроорганизми. Чесънът може да бъде определен като естествен антибиотик, който за разлика от химическите подпомага поддържането на здрава чревна флора. Противораковият ефект на чесъна се дължи също на серните му съединения, по специално на диалил сулфида. Той действа по два начина: Първо. Ускорява отстраняването на канцерогенните вещества и пази генетичния материал /ДНК/ от увреждане. Второ. Възпрепятства образуването на метастази, като стимулира апоптозата (самоубийството) на раковите клетки. Алицинът в кръвта повишава нивата на два антиоксидантни ензима – каталаза и глутатион пероксидаза. По този начин свободните радикали биват по-лесно засечени и увреждането на клетъчните мембрани може да бъде предотвратено и така се забавя процесът на стареене. Сапонините в чесъна са фитонутриенти с положителен ефект върху регулирането (намаляването) на триглицеридите и лошия холестерол в кръвта.   Задушени зеленчуци с лапад и чеснов сос Продукти:  300 г зеленчуци по избор, нарязани на кубчета, може и замразени (картофи, моркови, червено цвекло, броколи, карфиол, зелен боб и др.), няколко едри листа пресен лапад, 2 суп. лъж. слънчогледов тахан, сок на 1 лимон, 1 суп. лъж. хранителна мая, 1 стрък пресен чесън, 50 мл вода Приготовление:  Варим зеленчуците на пара за около 20 минути (в зависимост от вида им може и за по-кратко). Малко преди края прибавяме в тенджерата почистените и измити листа от лапад, които почти веднага се задушават върху горещите зеленчуци.  Поставяме в блендер останалите продукти и ги смиламе до получаване на гладък сос, с който заливаме ястието.", "date": "2019.05.06", "title": " Лападът и чесънът зареждат със здраве\t"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%bd%d0%be%d0%b2%d0%b0%d0%ba%d0%be%d0%b2-%d0%b2-%d0%ba%d0%be%d0%bf%d1%80%d0%b8%d0%b2%d0%b5%d1%86-%d0%b2%d0%b8%d0%b6%d0%b4%d0%b0%d0%bc-%d1%81%d0%bc%d0%b8%d1%81/", "text": "„В село Копривец виждам смисъла от работа ни – парите от ЕС да стигнат до всеки човек и да влязат в най-малките села. Надявам се да продължите в същия дух и да се възползвате от всяка възможност за финансиране“. Това каза в село Копривец кандидатът за евродепутат от листата на ГЕРБ и СДС за изборите за Европейски парламент Андрей Новаков, който заедно с колегата си Ева Майдел се срещнаха този следобед с жителите на село Копривец /Община Бяла/. Заедно с тях бяха Пламен Нунев – областен координатор на ГЕРБ – Русе и народен представител, колегите му Светлана Ангелова и Андриан Райков, кметът на Община Бяла Димитър Славов, председателят на Общински съвет – Бяла Мариан Антонов, общински съветници и др. „Ние сме тези, които заставаме с лицата си да ви кажем какво сме свършили и се борим за Вашето доверие“, добави Новаков и подчерта стореното от Ева Майдел като евродепутат по отношение значителното намаление на таксите върху парични преводи в държавите от Европейския съюз. Кандидатите за евродепутати се запознаха с изграждането на спортна и предстоящото строителство на стрийт фитнес площадка в населеното място. Кметът Емил Георгиев обясни, че разчита на висока активност по време на евроизборите на 26 май, тъй като по време на предходния вот през 2014 години тук е отчетен най – висок резултат за ГЕРБ в Община Бяла. „Поставяме си за цел 3-те милиарда, за които се пребори Андрей Новаков, да влязат в българската икономика и да достигнат до всяко едно място – Копривец, Бяла, Русе, за да може младите хора да останат тук. Тези, които са в чужбина, нека се завърнат, но за да стане това, трябва да има нов път, стрийтфитнес площадка и много други неща, които да подобрят условията за живот в селата“, каза пред събралите се жители на Копривец Ева Майдел. „Работили сме със сърце и душа за България и за развитието й. Търсим Вашата подкрепа с номер 12 в бюлетината, за да продължим започнатото и след 26 май“, отбеляза в заключение Ева Майдел. По – късно бе посетено и беленското село Дряновец, където при срещата в пенсионерския клуб кметът Тихомир Йорданов изрази своята благодарност към евродепутатите за активната им работа досега. Чрез Програмата за развитие на селските райони в населеното място също са реализирани проекти с европейски средства, посочи той. Избори 2019. Платено съдържание. Купуването и продаването на гласове е престъпление.", "date": "2019.05.06", "title": " Андрей Новаков: В Копривец виждам смисъла от работата ни – парите от ЕС стигат до всеки човек\t"}
{"url": "https://trud.bg/%d1%82%d1%83%d1%80%d1%81%d0%ba%d0%b0%d1%82%d0%b0-%d1%86%d0%b8%d0%ba-%d0%be%d1%82%d0%bc%d0%b5%d0%bd%d0%b8-%d1%80%d0%b5%d0%b7%d1%83%d0%bb%d1%82%d0%b0%d1%82%d0%b8%d1%82%d0%b5-%d0%be%d1%82-%d0%bc%d0%b5/", "text": "Висшата избирателна комисия на Турция реши да отмени резултатите от изборите за кмет на Истанбул, на които бившият премиер Бинали Йълдъръм, който беше кандидат на управляващата Партия на справедливостта и развитието, претърпя поражение, съобщава БТА. Висшата избирателна комисия също така взе решение за повторно провеждане на кметските избори в Истанбул. Съгласно закона новото гласуване може да се състои през юни. Кметските избори в Истанбул на 31 март бяха спечелени с малка преднина от Екрем Имамоглу, кандидат на опозиционната Народнорепубликанска партия. Той встъпи в длъжност миналия месец. Резултатите обаче бяха оспорени от управляващата Партия на справедливостта и развитието на президента Реджеп Тайип Ердоган, която твърди, че е имало редица нередности, които са повлияли на резултата.", "date": "2019.05.06", "title": " Турската ЦИК отмени резултата от местните избори в Истанбул и обяви нови"}
{"url": "https://trud.bg/%d0%bf%d0%b5%d1%85%d0%be%d1%82%d0%b0%d1%82%d0%b0-%d0%be%d1%82%d1%81%d1%80%d0%b0%d0%bc%d0%b8-%d0%be%d1%82%d0%bd%d0%be%d0%b2%d0%be-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0/", "text": "Слънцето бе неотменен спътник на водосвета на знамената И тази година пехотата бе лицето на войската, което я представи пред жителите и гости те на столицата, дошли да видят парада на войската. Както показва историята, тя винаги е побеждавала в битките за оцеляване на България. Близо 1000 бойци в 10 блока от Въоръжените сили маршируваха на жълтите павета на пл. “Княз Александър I Батенберг” за 6 май. Представителен блок с бойни флагове светини, начело със Самарското знаме, поведе армейския парад. В строя обаче знаменосците държаха копие на знамето. Причината е, че оригиналът се показва много рядко – на 10-20 години веднъж и се излага в специална камера. Тя поддържа определена температура и влажност на въздуха, който преминава през специални филтри, очистващи го от микроби. Експерти по реставрация обясниха за “Труд”, че Самарската светиня периодично се подлага на специална консервация, за да се запази и не се разпадне. Още в ранните часове на Гергьовден центърът на столицата бе отцепен от националната и военната полиция, за да се осигури безпрепятствено преминаване на колоните с военна техника и автобусите с бойците, участващи в парада. Военната техника бе дислоцирана в участъка от университета до ул. “Г. С. Раковски” и предизвика стълпотворение от любопитни граждани, най-вече семейства с малки деца. Час преди началото на парада президентът Румен Радев присъства на водосвета на бойните знамена и знамената светини пред храм-паметника “Св. Александър Невски”. Този ден смирява политиците, които рамо до рамо участват в празничната традиция. Корнелия Нинова беше рамо до рамо до бившия монарх Симеон Сакскобургготски. Вътрешният министър Младен Маринов, както и главният секретар на МВР Ивайло Иванов и висши военни също присъстваха. Пред Паметника на Незнайния воин дойдоха представители на държавния и политическия елит, на дипломатическия корпус, ветерани от войните и запасни военни. Въпреки прогнозите за проливен дъжд и гръмотевици, слънцето беше неотменен спътник на божествената молитва. Имаше опасения, че лошото време ще провали авиационната част на парада, което за радост на стотиците присъстващи на площада, не се случи. Малко след 10 ч. военните пуснаха един изтребител МиГ-29 да прелети над множеството, за да разузнае метереологичната обстановка. Авиацията откри началото на парада с военна техника. За първи път от години въздушната армада не поведе вертолет МИ-17 с трикольора, тъй като единственият летящ вертолет от този тип се разби миналото лято край Пловдив, а останалите четири чакат за ремонт. Начело на авиационната колона бе страшилището щурмовият вертолет МИ-24, но той няма технически приспособления да носи националното знаме. И ВВС и пехотата показаха основните типове бойни платформи, с които разполагат.   Върховният главнокомандващ Румен Радев:  Армията трябва да заеме достойно място в обществото “След десетилетия на пренебрежение Българската армия трябва да заеме своето достойно място в нашето общество и в системата на българската държавност”. Това заяви президентът и Върховен главнокомандващ Румен Радев в тържественото си слово по повод Деня на храбростта и празник на Българската армия, след като прие строя на представителните блокове. Той подчерта, че това ще стане не само по силата на външните предизвикателства и съюзните ни задължения, а защото армията ни е призвана да бъде стожер на стабилност, държавност и конституционен ред, като институция с високо обществено доверие. Президентът бе категоричен, че армията е школа за патриотизъм и мъжество, на отдадени на отечеството личности, които имат един идеал – свободна, силна и благоденстваща България. “На тях дължим признание и по-добри условия, за да могат да изпълняват достойно своята трудна, рискована и високо отговорна мисия”, допълни той.   Честваме 6 май от 1880 г. Денят на Храбростта, 6 май, започва да се чества в Българската армия още с нейното създаване. С указ №1 от 01.01 1880 г. княз Александър Батенберг учредява военния орден “За храброст” – отличие, с което се удостояват извършилите подвизи на бойното поле. А с указ №5 от девети януари същата година се постановява честването на празника. През войните в периода 1912-1918 г., макар и в бойни условия, празникът се отбелязва. До подписването на Ньойския договор Денят на бойната прослава се чества отделно на 27 ноември (победата на Българската армия в боевете при Сливница в Сръбско-българската война от 1885 година). През 20-те години този празник се обединява с отбелязването на Деня на Храбростта на 6 май. От 1931 г. Денят на Храбростта и победите е обявен за боен празник на войската. За първи път при честването на Гергьовския празник през 1937 г. тържеството започва от предната вечер със заря. След 1946 г. традицията в честването на празника е прекъсната. Възстановена е през 1993 г.   23 април 1876 г. Гергьовден в село Петрич (Априското въстание избухва на 20 април в Копривщица и след 2 часа кървавото писмо е пренесено в Панагюрище. На 22 април в Панагюрище има парад и е осветено знамето. През нощта срещу 23 април Хвърковатата чета на Бенковски заминава за село Петрич.) “Забравих да кажа, че тоя ден беше Гергьовден, 23 априлий. Слънцето наближаваше да се подаде, когато гласът на дървеното клепало се раздаде из коритото на бистрата Тополница. Бенковски се прекръсти набожно, който пример се последва и от четата.  …  Още няколко минути пътувание, и ето напреде ни пъстро множество мъже и жени, излезли из селото да ни посрещнат, не можали да се стърпят да дочакат своите избавители (!) в домовете си. Ние се наредихме двама по двама по чин и достойнство и певците запяха “Не щеме ний богатство” и пр. Като наближихме до онова място, гдето беше се спряло множеството, всичките си отложиха калпаците и почнаха да се кръстят, а някои от тях коленичиха по земята и плачеха като малки деца, че ги сподобил най-сетне господ да видят с очите си българска войска и български байряк. Когато един от нашите другари забележи на петричени, че не е време сега да се плаче и тъжи, но да се потрудят за приготовлението на нужните си неща, тия отговориха, че без сълзи е невъзможно. “Как да не плачем, господине? Забравя ли се така лесно всичко онова, което сме ние претеглили! – говореха тия. – Не е година, не са две, но цели стотини…”   „Град” Изстрелва 40 снаряда за 20 секунди Реактивната установка БМ-21 “Град” е наследник на легендарната “Катюша”. Тя изстрелва 40 снаряда за 21 секунди на разстояние 21 км. Залповият огън само на един дивизион от тези установки нанася страхотно поражение. Там, където попаднат снарядите, всичко гори и след това трева не никне.   Т-72 Стоманеният юмрук на войската Руският танк Т-72 е основна бойна верижна машина на пехотата за отбрана и за настъпление. Притежава мощно въоръжение, сигурна бронева защита и висока маневреност. Тежи 41 тона, екипажът е от 3 души. Нашият Т-72 участва в съвместни учения на полигона “Ново село” с американския танк “Ейбрамс”.", "date": "2019.05.06", "title": " Пехотата отсрами отново българската армия\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b7%d0%b0%d1%82%d1%80%d1%83%d0%b4%d0%bd%d0%b8-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b2%d1%85/", "text": "Катастрофа затрудни движението на входа на София при Владая. Заради инцидента привечер се образува километрична опашка. Водач на лек автомобил е изгубил контрол и се е качил върху мантинелата, съобщи  . Движението се осъществява в двете посоки. От Спешна помощ съобщиха, че няма тежко пострадали. Водачът на автомобила е с драскотина на ръката, но е отказал хоспитализиране. На място има екипи на полицията. Изясняват се причините за инцидента.", "date": "2019.05.06", "title": " Катастрофа затрудни движението на входа на София при Владая"}
{"url": "https://trud.bg/%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d0%b8%d0%b7%d1%80%d0%b0%d0%b7%d0%b8-%d0%be%d0%bf%d0%b0%d1%81%d0%b5%d0%bd%d0%b8%d1%8f%d1%82%d0%b0-%d0%bd%d0%b0-%d0%bd%d0%b0%d1%82/", "text": "Генералният секретар на НАТО Йенс Столтенберг изрази опасенията за ракетите С-400 пред Мевлют Чавушоглу, съобщи Anadolu agency. Турският външен министър и Столтенберг се срещнаха в Анкара в рамките на срещата на Средиземноморския диалог и обсъдиха отношенията НАТО-ЕС и закупуването от Турция на руската система за противовъздушна отбрана. В публикация в социалната мрежа „Туитър“, Чавушоглу написа: „Ние направихме оценки по широк кръг от въпроси, включително отношенията НАТО-ЕС и покупката от Турция на С-400. Обсъдихме подготовката на срещата на държавните и правителствените ръководители на НАТО, която ще се проведе в Лондон“. „Турция е високо ценен съюзник и НАТО стои солидарно с Турция, тъй като е изправена пред сериозни предизвикателства пред сигурността“, каза Столтенберг.", "date": "2019.05.06", "title": " Столтенберг изрази опасенията на НАТО за ракетите С-400 пред Чавушоглу"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bf%d0%be%d0%bb%d0%ba%d0%be%d0%b2%d0%bd%d0%b8%d0%ba-%d0%b1%d0%be%d1%80%d0%b8/", "text": "Полковник Борис Дрангов е пример за поколения български офицери. Това каза министърът на отбраната Красимир Каракачанов днес, 6 май, след като на кратка и вълнуваща церемония се поклони пред паметта на големия български родолюбец, военачалник и военен педагог полковник Борис Дрангов, съобщиха от МО. В присъствието на представителна гвардейска част на гроба на полковник Борис Дрангов в Скопие бяха поднесени венци от министъра на отбраната Красимир Каракачанов и посланика на България в Скопие Ангел Ангелов. Пред журналисти министър Каракачанов подчерта, че всеки български политик, дипломат, както и всеки българин, трябва да помни и почита паметта на българските военнослужещи, загинали за освобождението и обединението на българския народ. Всеки, дошъл в Скопие, би могъл да се отбие на семейната гробница на рода Дрангови в гробището Бутел, за да засвидетелства уважението си към един офицер, който е станал пример за смелост, родолюбие, както и грижа за българския войник, за неговата подготовка, обучение и осигуряване. По тази причина полковник Дрангов е бил много обичан от обикновените хора и ние можем само да се поучим от неговото внимание към обикновения войник, припомни министър Каракачанов. Той подчерта и голямата любов към Родината на българския офицер, загинал през май 1917 г. на Завоя на река Черна в сраженията по време на Първата световна война. Скопие е родният град на полковник Борис Дрангов. Той е бил и началник на т. нар. Скопска школа за запасни офицери, която през 1916 и 1917 година възпитава и обучава десетки достойни български граждани.", "date": "2019.05.06", "title": " Министър Каракачанов: Полковник Борис Дрангов е пример за поколения български офицери"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bc%d0%be%d0%bb%d0%b8%d1%82%d0%b2%d0%b0%d1%82%d0%b0-%d0%b7%d0%b0-%d0%bc%d0%b8%d1%80-%d0%b2-%d1%81%d0%be%d1%84%d0%b8%d1%8f-%d0%bf%d1%80%d0%b5%d0%b7-%d0%be%d0%b1%d0%b5/", "text": "На площад „Независимост“ в София се проведе молитва за мир с участието на Папа Франциск и представители на вероизповеданията в България. Това бе последното събитие в рамките на посещението на Светия отец и глава на Римокатолическата църква у нас. Утре папата заминава за Македония. Снимки: Денислав Стойчев", "date": "2019.05.06", "title": " Вижте молитвата за мир в София през обектива на „Труд“ (СНИМКИ)"}
{"url": "https://trud.bg/%d0%b8%d0%bc%d0%b0-%d0%bb%d0%b8-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b8-%d1%87%d0%b0%d0%b4%d1%8a%d1%80-%d0%bd%d0%b0%d0%b4-%d0%b7%d0%b5%d0%bb%d0%b5%d0%bd%d0%b8%d1%82/", "text": "Близо 210 милиона лева от еврофондовете за опазване на биологичното разнообразие в България са отпуснати в програмния период от 2007 до 2013 година, съобщиха за “Труд” от Министерството на околната среда и водите. Проверка на вестника показа, че по-голяма част от това огромно финансиране е отишло в джобовете на “екологичните” организации от коалицията “За да остане природа в България”. До днес не е известно техен проект да е бил проверяван от прокуратурата, въпреки десетките доказателства за злоупотреби, които “Труд” е разкривал през годините в разследванията си за “екологичните” неправителствени организации (НПО). Държавното обвинение започ­на активно разплитане на далаверите с къщите за гости, където става въпрос за злоупотреби за около 200 милиона лева, отпуснати по Оперативната програма за развитие на селските райони. В същото време няма реакция по усвоените пари от “природозащитните” НПО по Оперативна програма “Околна среда”, където сумата в сектор “Биоразнообразие” е почти същата. Спокойствието, на което се радват “зелените”, може да бъде обяснено с отворен над тях политически чадър. Както “Труд” неведнъж е доказвал, изсмуканите евросредства от “еколозите” изобщо не отиват за опазването на застрашените видове у нас, а се ползват за политически пиар, очернящи страната ни кампании в чуждестранни медии, съдебни дела срещу ключови инвестиционни проекти и удовлетворяване на лични финансови интереси. Няма логичен отговор на въпроса защо прокуратурата и службите за сигурност повече от 10 години се правят, че не съществуват злоупотреби с еврофондове в опазването на природата, след като са налице десетки примери за меко казано съмнителната полза от проектите, реализирани от “природозащитниците”. Именно по Приоритетна ос 3 на ОПОС 2007-2013: “Опазване и възстановяване на биологичното разнообразие”, “еколозите” от “За да остане природа в България” получават финансиране, за да разчертаят границите на европейската мрежа от защитени зони “Натура 2000”. Както “Труд” многократно е съобщавал, за тази дейност “зелените” НПО получават 9 милиона лева. Вместо да спазят европейските изисквания всяка зона да бъде обявявана за защитена на базата на неоспорими научни доказателства, събрани от работа на терен, с точни координати и маркирани с GPS маршрути, “еколозите” свършват цялата работа от бюрата в офисите си в София. Ползват така наречените прогнозни модели, които нямат никаква стойност – в момента по тяхна преценка 34.8% от територията на България е в границите на Натура 2000. “Зелените” използват това, за да спират чрез съдебни дела ключови инвестиции от регионално и национално значение. Но най-ощетени са 1 200 000 собственици на частни имоти, които не могат да се разпореждат с тях, защото на хартия се води, че на тези терени има защитени видове. Прокуратура до днес не се е поинтересувала как така в Натура 2000 освен тези частни земи, са попаднали гробището край село Топола, хвостохранилището на голяма минна компания, военното летище край Балчик и още много други терени, които не отговарят на критериите за защитени зони. С европари за опазване на биологичното разнообразие “еколозите” са правили и Плановете за управление на много от защитените територии у нас – Националните и Природните паркове. Във всички тези места те са заложили тежки забрани, които правят невъзможно развитието на цели региони. Не може да се развива туризъм, не може да се пасат домашни животни, не може да се строят селскостопански сгради. Имената, които стоят зад “екологичните” организации, също са известни на прокуратурата. Става дума за малък семейно-приятелски кръг, ръководен от нелегитимния председател на сдружение “Асоциация на парковете в България” Тома Белев и жена му Веселина Кавръкова – тя оглавява българския клон на компрометираната в световен мащаб швейцарска офшорка Световен фонд за дивата природа (WWF). През март американският сайт Buzfeednews.com публикува мащабно разследване, което доказва как наемници на WWF убиват и изнасилват хора в Азия и Африка. Въпреки че по цял свят организацията стана обект на проверки, у нас тя продължава да има безпроблемен достъп до средства от Брюксел и националния бюджет. Тома Белев повече от 10 години се опитва да влезе в политиката чрез бившата партия “Зелените”, която бе осъдена, че ползва незаконно името и наскоро се преименува. В момента Белев е кандидат за евродепутат в листата на “Демократична България” – коалиция между “Да, България” на Христо Иванов и ДСБ на Атанас Атанасов. Това е пореденият опит за “еколога” да се добере до място в Брюксел – той се пробва от 2007 година, когато събра под 1%. По време на избори за национален парламент Тома Белев е редовен кандидат, но никога не е успявал да събере повече от няколкостотин гласа. Това не пречи на Белев и приближените му да се обявяват за граждани, нямащи нищо общо с политическия живот. Причината е проста – като неправителствени организации от “За да остане природа в България” те имат достъп до еврофондовете. Така че докато прокуратурата проверява далаверите с къщите за гости на стойност 200 милиона лева, може най-сетне да се позаинтересува и от “зелените” злоупотреби с европейски пари в областта на биологичното разнообразие, заради които 34.8% от България е със статут на защитена зона. Нулева полза: Кухите проекти на „еколозите“ От десетките реализирани проекти за милиони евро, няма нито един, който да е с доказана полза за природата. Примерите са много. Ето някои от тях: „природозащитниците“ са усвоили 580 000 лева за наблюдение на диви кози и мечки на Витоша. Отделно са имали проект на стойност 450 000 лева за броене на трипръсти кълвачи и глухари. Имали са достъп до 4 милиона лева и за броене на ястреби и орли и до още толкова пари за опазване на популациите на пеликаните в Бургаска област. За да пазят египетския лешояд са направили план, за който са спечелили финансиране от 5.5 милиона лева. Добрали са се до 8 милиона лева с проект за опазване на орлите от жиците на далекопроводите. За развъждането на планинския кеклик са кандидатствали за 1.1 милиона лева. За големите европейски лешояди и тяхното пазене са спечелили 3 милиона лева.", "date": "2019.05.06", "title": " Има ли политически чадър над „зелените” смукачи на европари\t"}
{"url": "https://trud.bg/%d0%b1%d0%b0%d0%bd%d0%ba%d0%bd%d0%be%d1%82%d0%b8-%d0%be%d1%82-213-%d0%b4%d1%8a%d1%80%d0%b6%d0%b0%d0%b2%d0%b8-%d0%b8-%d1%82%d0%b5%d1%80%d0%b8%d1%82%d0%be%d1%80%d0%b8%d0%b8-%d0%bf%d0%be%d0%ba%d0%b0/", "text": "Общо 390 банкноти от 213 държави и територии е подредил в изложба полк. о. з. Петър Станчев. Експозицията е подредена в Клуб „Българско войнство” в Горна Оряховица и е посветена на Деня на Българската армия. Изложените банкноти обхващат времевия период от Втората световна война до наши дни. Единствената банкнота от преди този период е един стар съветски червонец от 1937 г. Това е годината на най-тежките репресии, налагани от Сталиновия режим, разказва о. з. полк. Петър Станчев. Когато започва странното си хоби през 1985 г, той има две цели – да научи двете си дъщери да познават парите и държавите и да се научат да уважават парите на другите. Затова и двете му дъщери днес щедро му се отблагодаряват, като го снабдяват с банкноти от различни места по света, които посещават. Куриозен факт е, че още в началото на колекционерската му страст, през 90-те години, случайно влиза в един магазин за дрехи „втора употреба”, пробва дреха и в джоба й намира 100 исландски крони. В колекцията му има също 1 паунд от 1956 г.э– военна банкнота на Английската армия. Най-интересни са екзотичните банкноти, издадени от островни държави, които по-често са издавани с туристическа цел. Такива са банкнотите от островите Таити, Мауи, Бора Бора, Раротонга. Полковникът притежава и 9 банкноти с екологична насоченост, издадени, за да напомнят на човечеството, че природата трябва да се пази. Такива са банкнотите от Атлантическия океан, от Антарктида, северните територии,от 5-не най-големи природни паркове в света. Липсва ми само банкнота от Йелоустонския парк, казва Петър Станчев. Най-новата банкнота в колекцията на о.з. полковника е от именно екзотична от 2018 г. Събира само непрегъвани и неизползвани банкноти. Колкото и странно да звучи, обаче, най-малко банкноти има от Европа. Всеки, който иска да види интересната колекция „Светът на банкнотите” може да посети Клуб „Българско войнство” в Горна Оряховица.", "date": "2019.05.06", "title": " Банкноти от 213 държави и територии показа в Горна Оряховица полк. о. з. Петър Станчев\t"}
{"url": "https://trud.bg/5000-%d0%b4%d1%83%d1%88%d0%b8-%d0%bf%d1%8f%d1%85%d0%b0-%d1%81%d1%8a%d1%81-%d1%81%d0%ba%d0%b0%d0%bd%d0%b4%d0%b0%d1%83-%d0%bd%d0%b0-%d0%bf%d1%80%d0%b0%d0%b7%d0%bd%d0%b8%d0%ba%d0%b0/", "text": "Над 5000 души пяха заедно с рапърите от „Скандау“ по време на шестото издание на Празника на яйцето в Павликени. Местният фестивал се утвърди като знаково събитие в културния календар на античния и вечен град. Организатори на събитието са Община Павликени и фирма „Хайпро България“ ООД. По традиция на празника имаше специална сцена с изпълнения на различни детски и ученически състави, щандове на занаятчии, детски кътове и много атракции за посетителите в градския парк „Кирил Ракаров“. От рано сутринта в парка закипя трескава подготовка за събитието. В специална шатра местната готвачка Елена Божанова забърка стотици омлети и палачинки за гостите на събитието. „Тайната на добрия омлет е, че се прави с щипка любов и с яйца от Павликени“, разказа тя, докато разбъркваше сместа. Над 4000 яйца, дарение от спонсора на събитието, отидоха за приготвянето на ястия, за спортните надпревари, за награди и т.н. по време на празника. На своята маса Зоокът Павликени представи яйца от над 46 вида птици – фазани, пъдпъдък, щраус, зеброва амадинка, нанду, токачка, зелени яйца от араукана и много други. Голяма част от тях са събрани от птиците, които са показани в зоопарка, а останалите са дарение. Селски кът организираха членовете на Народно читалище „Братство-1884“. Те показаха носии и песни от павликенския край, а жените от народния хор бяха приготвили и много кулинарни изкушения за гостите. „Селския кът трябва да има много богата трапеза, хората да са усмихнати“, каза секретарят на читалището Петър Петров. Началото беше дадено сутринта от домакина – кмета инж. Емануил Манолов, който приветства павликенчани. „Няма народ по света, който да не изразява уважението си към яйцето. От древни времена яйцето символизира раждането на нов живот. Всички ние сме заедно за шеста година, за да празнуваме заедно значението на яйцето за нашия живот“, каза кметът. Инж.Манолов благодари на всички спонсори, организатори на програмата и гости, дошли на празника в града. За да бъде мероприятието на ниво, своите сили и творчески идеи впрегнаха служителите на читалището, училищата, детските градини, на Общинския пазар, на предприятието „Благоустрояване и комунални дейности“, общински служители, творчески колективи, местни дейци на изкуството и др. Сред официалните гости бяха народните представители Весела Лечева, Валентин Ламбев и Явор Божанков, кметове от цялата страна, представители на културни институти и неправителствени организации от областта.  Спортни игри, кулинарни състезания, изложения, изкуство с яйца и концерт съпътстваха празничната програма през целия ден. И тази година бяха организирани атрактивните игри между представители на местната власт в страната.  Секретарят на община Златарица Таня Лазарова се справи най-бързо с отделянето на белтъци от жълтъци. Във втората надпревара, където трябваше да се обелят най-много яйца, спечели народният представител Явор Божанков, който обели 18 яйца. В естетската дисциплина за аранжиране на поднос с яйца най-добре се представи заместник областния управител Ивета Кабакчиева. Кулинарния конкурс на изделия, приготвени от яйца отново впечатли всички участници в Празника на яйцето. Всички оценки в конкурса даваше жури с председател Иван Звездев. Ястията бяха подредени на маси близо до сцената и всеки можеше да ги разгледа и опита. Специална томбола с голяма награда електрически скутер City Coco Harley беше проведена с публиката. Изненада поднесоха топ-готвачите от магазин „Абсолют +“ – Румен Маринов и Петко Петков. Сред кулинарните изкушения, които те представиха, бяха бананов фостър, петифури, великденски курабийки с мандаринов вкус, фаршировани яйца, панирани яйца с кокосови стърготини, яйчено руло с крема сирене и мус от меса и мини питки с печено пиле. В обедните часове най-малките гости на празника се забавляваха в интересни творчески работилници и ателиета. Организираха ги аниматорите от парти агенция „Фантизатор“ – Павликени. Младият рапър Пело Кръстев беше първата звезда за вечерта. Той е много нашумял в последните месеци сред тийнейджърите и макар да е само на 14 години има десетки хиляди последователи в Ю туб. С дебютните си песни той подгря участието на група „Скандау“.", "date": "2019.05.06", "title": " 5000 души пяха със „Скандау“ на Празника на яйцето в Павликени"}
{"url": "https://trud.bg/%d0%be%d0%b1%d0%b5%d1%89%d0%b0%d0%b2%d0%b0%d1%82-%d0%bd%d0%b0%d0%b4-50-%d1%81%d1%8a%d0%b1%d0%b8%d1%82%d0%b8%d1%8f-%d0%b2-%d0%bd%d0%be%d1%89%d1%82%d0%b0-%d0%bd%d0%b0-%d0%bc%d1%83%d0%b7%d0%b5%d0%b8/", "text": "Над 50 събития в рамките на 2 дни и в над 60 локации се подготвят в четвъртото издание на фестивала „Нощта на музеите и галериите във Варна”, съобщават организаторите. Всички варненски музеи се включват на 18 май с различно работно време и с вход свободен за посещения. Фестивален автобус ще превозва всички желаещи да обиколят включените обекти и да се предвижват от центъра до Парк-музея”Владислав Варненчик”. Атрактивна програма обещават Музеят за нова история на Варна, Музеят на Възраждането, Военноморският музей. През деня се включват Археологическият музей, Римски терми, а тази година и Аладжа манастир, Музеят на стъклото в Белослав, Побитите камъни, както и етнографският комплекс „Роден край” в село Тополи, Фанагория, Антично селище в село Неофит Рилски. Аквариумът също ще работи безплатно. По време на фестивала ще бъдат открити над 10 изложби в галерии и арт пространства. Нощта на музеите се организира от фирмата „Виж! Варна”ЕООД, която е спечелила проекта за 10000 лв. от фонд „Култура”, казаха за „Труд” от общината.", "date": "2019.05.06", "title": " Обещават над 50 събития в Нощта на музеите във Варна"}
{"url": "https://trud.bg/%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d0%b8-%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%be%d1%82-%d0%b3%d0%b5%d1%80%d0%b1-%d0%bf%d1%80%d0%b8%d1%81%d1%8a%d1%81%d1%82%d0%b2/", "text": "Варненският евродепутат и кандидат за член на ЕП от листата на ГЕРБ Емил Радев и народните представители от ГЕРБ Павел Христов, Владимир Вълев и вицеадмирал Пламен Манушев присъстваха на тържествата, с които морската столица отбеляза Деня на храбростта и празника на българската армия. По традиция на площад „Св. Св. Кирил и Методий” се събраха множество граждани. Сред тях бяха и председателят на Общинския съвет Тодор Балабанов и общински съветници от ГЕРБ, представители на местни и държавни институции. С празничен водосвет и благославяне на бойните знамена от Варненския и Великопреславски митрополит Йоан започна 6-ти май – Гергьовден, Ден на храбростта и празник на българската армия. Церемонията, организирана от Военноморските сили и Варненската и Великопреславска митрополия, продължи с шествие до Паметника на приморци, загинали в Сръбско-българската война. Там бе отслужена заупокойна молитва и бяха поднесени венци и цветя с военен ритуал. Избори 2019. Платено съдържание. Купуването и продаването на гласове е престъпление.", "date": "2019.05.06", "title": " Емил Радев и депутати от ГЕРБ присъстваха на тържествата, с които Варна отбеляза 6 май\t"}
{"url": "https://trud.bg/%d0%b1%d1%83%d1%80%d0%b3%d0%b0%d0%b7%d0%bb%d0%b8%d1%8f-%d0%be%d1%82%d1%80%d1%8f%d0%b7%d0%b0-%d0%ba%d0%be%d1%80%d0%be%d0%bd%d0%b8%d1%82%d0%b5-%d0%bd%d0%b0-%d1%87%d0%b5%d1%82%d0%b8%d1%80%d0%b8-%d0%b4/", "text": "Общинари глобиха бургазлия, отрязал короните на четири дървета на улица „Рилска“, защото му пречели. Съседи на дървосекача буквално останали потресени от гледката- внсички клони на дърветата били на земята, отрязани с трион. Те подали сигнал на горещия телефон на общината. Община Бургас не е възлагала кастрене, резитба и оформяне на короните на дървета намиращи се на ул. „Рилска“, отговориха от кметството. При извършена проверка е установено, че короните на дърветата са напълно премахнати чрез отрязване от частно лице. Извършител на нарушението е К. В., живеещ в жилищната сграда, пред която са засадени дърветата. Съставен е констативен протокол, а на нарушителят ще бъде наложена глоба, уточниха общинарите.", "date": "2019.05.06", "title": " Бургазлия отряза короните на четири дървета, пречели му"}
