{"url": "https://trud.bg/%d0%b0%d0%b3%d0%b5%d0%bd%d1%86%d0%b8%d1%8f-%d0%bf%d0%be-%d0%b2%d0%bf%d0%b8%d1%81%d0%b2%d0%b0%d0%bd%d0%b8%d1%8f%d1%82%d0%b0-%d0%be%d1%82%d0%ba%d0%b0%d0%b7%d0%b0-%d1%80%d0%b5%d0%b3%d0%b8%d1%81%d1%82/", "text": "Агенция по вписванията отказа регистрация на “Български надпартиен съюз Кан Кубрат”. Това обяви проф. Божидар Димитров – историк и председател на движението, пред  . “Това не беше искане за регистрация на партия, а на най-обикновена неправителствена организация, независимо от това, че тя ще се занимава с решаване и на политически проблеми”, уточни проф. Димитров. Той разказа какви точно са били мотивите на Агенцията по вписванията, за да постанови отказа. “Основната ни цел беше да сменим формата на управление на България от парламентарна на президентска република, смятайки нея за по-добра по ред показатели. Такава форма съществува в други демократични страни като САЩ, Русия, Франция, Турция и т.н. Най-неочаквано получихме отказ. Аргументите за това са от няколко изречения, за които, честна дума, се чудех дали да се смея или да плача. Аргументите са, че ние желаем да променим конституционния ред в България, а това е незаконно и, едва ли не, ще извършим държавен преврат или държавна измяна“, подчерта историкът. “Конституцията не е свещена крава. В самата нея е предвидено как може да става промяната ѝ. Промяната ѝ става чрез Велико народно събрание за такива важни неща, като промяна на формата на управление или с квалифицирано мнозинство на Обикновено народно събрание. Вече няколко пъти има променяни неща в нея, макар и не от такава важност”, допълни още той. Според него мотивите са отказаната регистрация са други:  “Очевидно сме уплашили част от сегашния политически елит, който знае, че няма да има място в това, което сме предвидили като втора точка – съставени от президента “професорски правителства”. В тях ще влизат хора, които са супер специалисти в конкретна област, но и мениджъри. Както направи Цар Борис III между 1935 г. и 1943 г. и България отбеляза рязък скок в своето развитие. Необразованите хора ще бъдат вън от политическия елит на България и за това очевидно са се активизирали и постарали на първо четене да ликвидират този опит да се промени формата на управление на България и компетентни хора да управляват”, аргументира се проф. Димитров. Той подчерта, че решението за отказ от регистрация ще бъде обжалвано в 7-дневен срок пред Софийски градски съд, както изисква законът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Агенция по вписванията отказа регистрация на движението на проф. Божидар Димитров"}
{"url": "https://trud.bg/%d1%81%d0%b5%d0%bb%d1%81%d0%ba%d0%b8-%d0%ba%d0%bc%d0%b5%d1%82-%d0%b2%d1%8a%d1%80%d1%82%d1%8f%d0%bb-%d0%b1%d0%b0%d1%80%d0%b4%d0%b0%d0%ba/", "text": "Кметът на старозагорското село Тъжа Цвятко Балабуров и още 8 души бяха задържани и обвинени за участие в организирана престъпна група, набирала проститутки в София. Бандата действала от пролетта на 2017 г., а кметът държал “Бар 10” в центъра на столицата, където около 20 жени предлагали сексуални услуги. Освен като сервитьорки и барманки, те обслужвали клиенти и в близка къща. Кметът държал и два апартамента за ласки в столицата, пращал проститутките и на адреси. Тарифата била 60 лв. за час и 40 лв. за половин. При обиските били открити пари и секс атрибути, разказаха разследващи от ГДБОП и спецпрокуратурата. Вчера следобед спецсъдът решаваше дали да остави в ареста кмета Балабуров и аверите му Стефан Стефанов, Милена Георгиева, Анита Георгиева, Димо Кроснаров, Валентин Майоров и Валери Филипов. Други двама от групата са пуснати срещу “гаранция”. Жените били набирани с обяви за работа като компаньонки, сервитьорки и барманки. Кметът им отпускал високолихвени кредити, които те не можели да изплатят и така били принудени да проституират. Около 20 жени са дали показания пред съдия и са разказали как работи мрежата. Сред тях не е имало непълнолетни и малолетни момичета. Групата била добре структурирана – проститутките са имали охрана и шофьори, които ги карали на адреси. Оставяли им половината от заработената сума, а останалото прибирали и предавали на кмета. При претърсванията в дома му били открити 15 000 лв., а у най-приближения му – 4500 лв. Балабуров печели изборите в с. Тъжа, община Павел баня през 2015 г. с 85% от действителните гласове (617 гласа). Селото е с около 1400 жители. 48-годишният Балабуров е издигнат от коалиция “Народен съюз”. Администраторът на кметството Мария Чолпанова научила за ареста от медиите. “Изненадана съм и се чувствам много неприятно… Съжалявам, че нашето село влезе по такъв начин в новините”, коментира пред “Труд” Чолпанова. В края на май 2013 г. антимафиоти арестуваха Балабуров и разбиха друга негова сводническа банда. По дело на първа инстанция в спецсъда той получил 3-годишна условна присъда за склоняване на 3 момичета да проституират, но по-късно тя е била отменена. Схемата му тогава работела по същия начин в нощен бар и няколко апартамента.", "date": "2018.04.30", "title": " Селски кмет  въртял бардак\t\t\t"}
{"url": "https://trud.bg/3d-%d0%bc%d0%b0%d0%bf%d0%b8%d0%bd%d0%b3-%d1%88%d0%be%d1%83-%d0%b2%d1%8a%d1%80%d1%85%d1%83-%d0%b4%d0%be%d0%bd%d0%b4%d1%83%d0%ba%d0%be%d0%b2-1/", "text": "Денят на Европа 2018 ще бъде отбелязан с най-голямото досега 3D мапинг шоу в България. Спектакълът, който ще разкаже за европейското културно наследство от гледна точка на “Днешния ден”, ще бъде прожектиран на 9 май от 21.30 часа върху фасадата на Министерския съвет на “Дондуков” 1, съобщиха от Информационното бюро на Европейския парламент в София. Организатори са Бюрото за връзка на Европейския парламент и Представителството на Европейската комисия в България, а официални партньори – Министерството за Българското председателство на Съвета на ЕС и Столичната община. Медиен партньор е Българската национална телевизия. Припомняме, че миналата година грандиозното шоу събра гости и столичани пред сградата на Националната галерия.", "date": "2018.04.30", "title": " 3D мапинг  шоу върху „Дондуков“ 1"}
{"url": "https://trud.bg/%d0%ba%d0%b0%d0%bc%d0%b8%d0%be%d0%bd%d0%b8-%d0%b1%d0%bb%d0%be%d0%ba%d0%b8%d1%80%d0%b0%d1%82-%d1%81%d0%be%d1%84%d0%b8%d1%8f-%d0%bd%d0%b0-16-%d0%bc%d0%b0%d0%b9/", "text": "Превозвачи излизат на протест пред парламента в София на 16 май. Преди това, на 15 май, ще бъде проведено национално съвещание на бранша. Протестът им е срещу новия “Пакет за мобилност”, който Европейската комисия внесе в Европарламента и предстои да бъде гласуван от депутатите. Според превозвачите промените целят да елиминират от пазара българските, полските, унгарските и румънските камиони. Едно от изискванията е шофьорите да се прибират до родното си място на всеки 3 седмици. Въвежда се забрана да спят в кабините на камионите. Друга промяна предвижда след третия ден в страна от ЕС на шофьора да му се плаща командировка според ставката в държавата, в която е влязъл. “Всичко това ще повлияе пагубно на оборота на фирмите. Курсовете ще намалеят значително, ще има нови разходи за прибирането на шофьорите, ще се стигне и до масови фалити”, коментира председателят на Съюза на превозвачите в България Йордан Арабаджиев. По данни на съюза в момента средната печалба в бранша е 5%, българските шофьори в Европа са над 40 000, а тези у нас са близо 70 000. От Асоциацията на българските предприятия за международни превози и пътищата се обявиха против въвеждането на така наречените “умни тахографи”. Според тях въвеждането им от  2020 г. е невъзможно.", "date": "2018.04.30", "title": " Камиони блокират София на 16 май\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d1%8e%d0%b6%d0%bd%d0%b0-%d0%ba%d0%be%d1%80%d0%b5%d1%8f-%d0%bc%d1%83%d0%bd-%d0%b4%d0%b6%d0%b5-%d0%b8%d0%bd-%d1%82%d1%80/", "text": "Южнокорейският президент Мун Дже-ин омаловажи перспективата да получи Нобелова награда за мир за историческата си среща със севернокорейския лидер Ким Чен-ун, като каза, че тя може да бъде получена от Доналд Тръмп, предаде АФП, цитирана от БНР.  Разговорите между двамата лидери на границата между двете Кореи бяха приветствани като важна стъпка за намаляване на напрежението на полуострова и създадоха условия за среща на „четири очи“ между Ким и президента на САЩ. Това бе едва третата среща между лидери на Южна и Северна Корея след края на войната през 1950-1953 г. Покойният баща на Ким – Ким Чен-ир, и починалите южнокорейски президенти Ким Те-чжун и Но Му-хен, имаха разговори съответно през 2000 г. и 2007 г. За ролята си за първата среща Ким Те-чжун получи Нобел за мир през 2000 г. В поздравителен адрес днес неговата вдовица казва на Мун, че се надява той също да стане лауреат на тази награда при обявяването й през октомври. „Президентът Тръмп може да получи Нобела. Всичко, от което се нуждаем, е мир“, заяви Мун в отговор. В голямата британска букмейкърска къща „Корал“ Ким и Мун са фаворити за Нобел за мир с коефициент при залаганията 4/6, следвани от Тръмп и върховния комисар на ООН за бежанците – и двамата с коефициент 10/1. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Президентът на Южна Корея Мун Дже-ин: Тръмп може да получи Нобелова награда за мир"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b5-%d0%be%d1%81%d1%8a%d0%b4%d0%b5%d0%bd-%d0%bd%d0%b0-%d0%b1%d0%b5%d1%80%d0%bc%d1%83%d0%b4%d1%81%d0%ba%d0%b8%d1%82%d0%b5-%d0%be%d1%81%d1%82%d1%80/", "text": "37-годишен българин е осъден на две години затвор от върховния съд на Бермудските острови заради опити за обири на банкомати в британската задморска територия. Данаил Дамов е също така осъден на още десет месеца за повреждането на два банкомата. Прокуратурата смята, че извършителят е пристигнал в Бермудите от България като посетител, за да „извърши сложно престъпление, което изисква разбиране и целенасоченост“, пише  . Дамов е пристигнал на островите през септември през 2016 г. и е била заловен от охранителните камери как рови в банкомат с друг човек. По-късно суми от банковите сметки на трима души, използвали скоро преди това машината са били източени в сметки в Доминиканската република. Полицията открива две малки дупки при четеца за карти. При задържането на Дамов на 13 октомври 2017 г. у него е открито устройство за „скиминг“ на карти. По време на процеса извършителят заяви, че е „направил голяма грешка“ и че „дълбоко съжалява“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Българин е осъден на Бермудските острови за източване на банкови сметки"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%83%d0%b7%d0%b1%d0%b5%d0%ba%d0%b8%d1%81%d1%82%d0%b0%d0%bd-%d0%b8-%d1%82%d1%83%d1%80%d1%86%d0%b8%d1%8f-%d0%b8%d0%bc%d0%b0%d1%82-%d0%b2%d1%81%d0%b8%d1%87/", "text": "Узбекистан и Турция имат всички възможности в следващите години да достигнат стокооборот до 5 милиарда долара, заяви днес турският президент Реджеп Тайип Ердоган, цитиран от ТАСС. През 2017 г. обемът на двустранния стокооборот на нашите страни нарасна с 30 процента и бе в размер на 1,5 милиарда долара, а още през първата четвърт на текущата година тази цифра се увеличи с още 20 процента. Тези показатели свидетелстват, че сме на верен път, каза Ердоган след края на преговорите по време на  . Той посочи, че сред взаимните приоритети е също укрепване и развитие на транспортно-логистичното сътрудничество. Ердоган каза, че представителите на деловите среди в Турция проявяват интерес към Узбекистан, където за техните фирми създават широки възможности. Той отбеляза, че това произтича и от факта, че двата народа са свързани с общи културни ценности. Президентът на Узбекистан Шавкат Мирзийоев и турският му колега Реджеп Тайип Ердоган посетиха днес узбекско-турски бизнес форум в Ташкент с участието на водещи държавни и частни фирми от двете страни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Ердоган: Узбекистан и Турция имат всички възможности в следващите години да достигнат стокооборот до 5 милиарда долара"}
{"url": "https://trud.bg/%d0%b8%d0%b7%d0%bf%d0%b8%d1%81%d0%b0%d1%85%d0%b0-%d0%b1%d1%83%d1%80%d0%b3%d0%b0%d1%81%d0%ba%d0%b0%d1%82%d0%b0-%d1%80%d0%be%d0%b4%d0%b8%d0%bb%d0%ba%d0%b0-%d0%be%d1%82%d0%ba%d0%bb%d1%8e%d1%87%d0%b8/", "text": "Маргарита Драганова, родилката, която преди три седмици разви ДИК синдром, от днес си е вкъщи. Младата майка и новороденият й син бяха изписани в отлично здраве след 16-дневен престой в университетска болница „Дева Мария“ в Бургас, съобщиха от лечебното заведения. Маргарита пристига в болницата със започнало раждане, в процеса на което прави екламптичен гърч. Израждащият гинеколог д-р Сашо Георгиоски, съвместно с д-р Делян Йорданов извършват спешно секцио, с което спасяват живота на 4-килограмовия Емануил. В следствие на еклампсията, родилката отключва смъртоносния ДИК синдром (разстройство в съсирването на кръвта), при който смъртността е над 90%. Опериращите гинеколози реагират по учебник. В следващите дни екипите на отделенията по анестезиология и интензивно лечение и акушерство и гинекология провеждат денонощна борба за овладяване на опасното състояние. Наред с това специалистите от отделението по неонатология започват борба за живота на новороденото бебе. Екипната работа дава отличен резултат и след малко повече от две седмици майката и бебето вече са достатъчно добре, за да бъдат изписани от болницата. Днес, малко преди да си тръгне, Маргарита за последно обиколи отделенията, в които премина престоят й в университетска болница „Дева Мария“. Младата майка се сбогува изключително емоционално с екипите, станали нейно второ семейство в дните след раждането. Към тях тя отправи и благодарствено писмо. „Искам да кажа една дума, а да изразя толкова много чувства с нея. Обичам ви! Колкото и да благодаря, никога няма да стига, каквото и да кажа, никога няма да е достатъчно“ пише тя в обръщението си. Маргарита не пропусна да благодари и на стотиците, които се отзоваха на кампанията за набиране на необходимата кръв. „Изказвам хиляди благодарности на хората, които откликнаха на призива за помощ от екипа на болница „Дева Мария“ и на семейството ми, и дариха кръв, за да спасят живота ми. Благодаря Ви, добри хора!“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Изписаха бургаската родилка, отключила смъртоносен синдром"}
{"url": "https://trud.bg/%d0%b3%d0%b5%d0%bd%d0%b5%d1%80%d0%b0%d0%bb%d0%bd%d0%b8%d1%8f%d1%82-%d1%81%d0%b5%d0%ba%d1%80%d0%b5%d1%82%d0%b0%d1%80-%d0%bd%d0%b0-%d0%bd%d0%b0%d1%82%d0%be-%d0%b0%d0%ba%d0%be-%d0%bf%d0%be%d0%b3%d0%bb/", "text": "Генералният секретар на НАТО Йенс Столтенберг заяви, че е необходимо просто да се погледне картата, за да се разбере стратегическата важност на Турция за Алианса, пише Daily Sabah. „Турция е ценен съюзник и е важна за нашата обща отбрана“, заяви Столтенберг, добавяйки, че страната е особено важна, защото предоставя инфраструктура за глобалната борба срещу тероризма. Той подчерта, че Турция е неделима част от НАТО и решенията на блока и неговите операции и мисии се извършват и от нея. Столтенберг отбеляза, че Турция се намира в стратегически регион до съседи като Ирак и Сирия, където присъстват групи, които са заплаха за страните от НАТО. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Генералният секретар на НАТО: Ако погледнем картата, ще разберем колко е важна Турция"}
{"url": "https://trud.bg/700-%d0%bb%d0%b2-%d0%bf%d0%bb%d0%b0%d1%89%d0%b0-%d0%bc%d0%be-%d0%bd%d0%b0-%d0%bc%d0%b5%d1%80%d0%b0%d0%ba%d0%bb%d0%b8%d1%8f-%d0%b7%d0%b0-%d0%b2%d0%be%d0%b9%d0%bd%d0%b8%d0%ba/", "text": "Мераклиите да преминат курс по начална военна подготовка за един месец изучават основните дисциплини по строева, огнева, физическа подготовка, устави и оказване на първоначална медицинска помощ. Средно 700 лв. е цената, която плаща МО на желаещ да премине начална  военна подготовка  в учебните центрове на ведомството. Това става ясно от каталога на курсовете за 2018г. Ако учебните занятия са през пролетта и лятото цената е  671,13 лв. В сумата е включена и храната  за закуска, обед и вечеря за 229, 33 лв. Останалите разходи са за ток, вода, транспорт, обучение и боеприпаси.  През есента и зимата, когато е необходимо и отопление, общата стойност е 749, 13 лв. Курсовете са на доброволен принцип и са главно за студенти, но в тях може да се запише всеки желаещ, ако  отговаря на условията. Продължителността на подготовката е един месец- 4 седмици по 8 учебни часа на ден. През това време мераклиите живеят на казармени начала – сутрин от ставане за физзарядка та чак до лягане след вечерна проверка.  Затова в обявата е посочено, че всеки одобрен кандидат трябва да си носи спортен екип, бельо,  гуменки, носни кърпи, четка и паста за зъби,  макара, игли за шиене, сапунерка, джобно ножче, гребен, тетрадка или тефтер, моливи или химика ли, закачалки за дрехи. Накрая се полагат изпити и успешно представилите се ги  зачисляват на отчет в резерва.", "date": "2018.04.30", "title": " 700 лв. плаща МО на мераклия за войник\t\t\t"}
{"url": "https://trud.bg/%d1%80%d0%b5%d0%ba%d0%be%d1%80%d0%b4-%d0%b2-%d0%be%d0%b1%d0%b5%d0%bc%d0%b0-%d0%bd%d0%b0-%d1%81%d0%b4%d0%b5%d0%bb%d0%ba%d0%b8%d1%82%d0%b5-%d1%81-%d0%be%d1%84%d0%b8%d1%81%d0%b8/", "text": "В рамките на последното десетилетие, изминалата 2017 г. се характеризира с най-големия обем сключени сделки на пазара на офиси в страната. Той достига малко над 200 хил. кв.м., като отбелязва ръст от 55% спрямо предходната година. Най-мащабните сделки на пазара са на VMware, които заемат 22 290 кв.м. в мултифункционалния комплекс Garitage Park, на Teva във FPI Business Hub и на SiteGround в Real Site. И трите транзакции са с площи на етап „в строеж“, става ясно от последния доклад на Colliers за развитието на пазара на офиси през второто полугодие на 2017 г. Само за разглеждания период (втората половина на 2017 г.) брутният обем на сключените сделки възлиза на 107 600 кв.м., като нетно наетите площи са 93 500 кв.м. Брутно наетите площи представляват общата площ, която е била продадена или отдадена за периода, като се включват и отдадените площи на етап „в строеж“, подновените договори, както и случаите на преотдаване и продажба с опция за обратно наемане на продадения имот. Нетните усвоени площи са разликата между реално усвоените площи с разрешение за ползване през текущия период спрямо предходния. Свободните офиси в София са едва 9% през второто полугодие на миналата година. Това обуславя интереса към площи на етап „в строеж“, които към началото на 2018 г. са 383 хил. кв.м. Общо пазарът на офис площи клас А, Б и С в София достига обем от 2 млн. кв.м. – 4% ръст в предлагането за второто полугодие на 2017 г. Най-активни от страна на търсенето са компаниите от секторите „Информационни технологии“ (71%), „Професионални услуги“ (15%) и „Медицина и фармация“ (10%). Продължава трендът от 2016 г. на релокация и консолидация в една офис сграда, характерен за компании от аутсорсинг сектора. Той запазва най-голям дял от общо реализираните транзакции през втората половина на 2017 г. – 53%. Най-динамично развиващите се офис зони в София са около 7-11 км на бул. „Цариградско шосе“, Бизнес Парк София и кв. „Хладилника“. В тях са концентрирани 17% от общия обем площи в сектора, 65% от сградите в строеж, както и 39% от сключените сделки са с имоти, намиращи се в някоя от тези три зони. Повече от половината затворени транзакции с офиси са в периферията на столицата. В район „Център“ се наблюдава значителен ръст в предлагането – 16% за втората половина на 2017 г., или 39 500 кв.м. – основно в резултат на завършването на Telus Tower. През разглеждания период се регистрира слабо повишение на наемните нива на офис площи. Средно за Клас А офиси в „Център“ те са 15 евро на кв.м., а в „Широк център“ и „Периферия“ са 13 евро на кв.м.  По данни на Colliers, през 2018 г. са планирани да влязат в експлоатация 158 хил. кв.м. офис площи, като половината от тях вече са наети. Недостигът в предлагането на завършени клас А офис площи в краткосрочен план ще продължи, което ще привлече вниманието на все повече компании към сгради клас Б с добри локации и характеристики. Аутсорсинг секторът ще продължи да дефинира търсенето на офис пазара не само в столицата, но и в Пловдив, Варна и Бургас.", "date": "2018.04.30", "title": " Рекорд в обема на сделките с офиси"}
{"url": "https://trud.bg/%d0%b4%d0%b5%d0%bb%d1%8f%d0%bd-%d0%b4%d0%be%d0%b1%d1%80%d0%b5%d0%b2-%d0%b7%d0%b0%d0%ba%d0%be%d0%bd%d1%8a%d1%82-%d0%bd%d0%b0-%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d1%8f%d0%bc%d0%b0/", "text": "Законът на Корнелия (Нинова) нямаше нищо общо с качеството на храните. Аз внесох редакция на всички нейни текстове от първо четене и тя разгорещено защитаваше от трибуната моите предложения на второ четене, все едно са нейни. Това написа във фейсбук депутатът от ГЕРБ Делян Добрев по темата за двойния стандарт при храните. По-рано днес  , че левицата ще внесе отново отхвърления през 2012 г. законопроект за търговските вериги. “По повод опита на Корнелия Нинова от днес да се изяви като спасител на нацията и борец срещу палмовото масло се почувствах длъжен да защитя истината… Текстовете бяха за защита на българските производители, а не за палмовото масло или други подобни съставки…”, казва още Добрев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Делян Добрев: Законът на Корнелия нямаше нищо общо с качеството на храните"}
{"url": "https://trud.bg/%d1%81%d0%b0%d0%b3%d0%b0-%d1%81-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8%d1%82%d0%b5-%d0%bf%d0%be-%d0%bc%d0%b5%d0%b4%d0%b8%d1%86%d0%b8%d0%bd%d0%b0-%d0%b2-%d1%81%d1%83/", "text": "Истинска сага се разиграва с изпитите по медицина в Софийския университет “Св. Климент Охридски”. За втори път през последните месеци правилата на играта в кандидатстудентската кампания бяха променени, а потърпевши са всички онези, които през последните 2-3 години са се подготвяли да учат за лекари във висшето учебно заведение. Историята започва с искането на Медицинския факултет да провежда свои изпити за подбор на студентите си вместо традиционните “Химия” и “Биология”, за които през последните години се подготвят кандидатите. Това обаче среща отпора на Академичния съвет на учебното заведение и след редица спорове  през февруари през тази година е прието да бъде обявен нулев прием за специалността “Медицина” в СУ.  Към момента той официално не е отменен.  В този случай обаче учебното заведение ще губи над половин милион лева субсидии всяка година. Затова се намира компромисен вариант и Академичния съвет взима решение изпитите да се провеждат от Медицинския университет – София, по правилата и формата на друго учебно заведение, обясниха преподаватели от Алма Матер. Все още не е ясно как ще става класирането за СУ. На пръв поглед това би трябвало да носи радост на бъдещите студенти, тъй като те ще могат да следват желаната специалност в един от най-престижните родни университети. Оказва се обаче че уловка за младежите има. Всеки знае, че изпитите в двете учебни заведения са коренно различни, въпреки че в основата си са на един и същи материал. Формата обаче прави подготовката за двете учебни заведения едновременно невъзможна, затова още в началото всеки решава за себе си къде иска да следва. И се готви по съответната програма, обясниха притеснени родители. Това е все едно ти две години усърдно да тренираш футбол, а накрая изпита ти е по хандбал. И това според СУ не е проблем, защото и в двата случая се изисква топка и двигателна култура, обясняват ситуацията разочаровани родителите. Според преподаватели от СУ също е недопустимо приемът в реномирания университет да се организира по правилата на друго учебно заведение. Те твърдят, че има риск подготвените добри кандидати по правилата на Медицински университет – София да предпочетат именно това заведение, а останалите да отидат в СУ за сметка на отличните кандидати, готвили се по правилата на Алма Матер. Притеснителното е, че същите тези деца след 6 години ще държат в ръцете си човешки животи, коментират запознати. Въпреки споровете единствени заложници на ситуацията остават бъдещите студенти. Дори да са изкарали добри оценки на проведените вече първи изпити по “Химия” и “Биология” или да се подготвили блестящо за следващия кръг, те могат да следват за “Медицинска сестра” в Медицинския факултет на СУ вместо за лекари. Защо за едната специалност изпитите са по старите правила, а за другата по току що внесени нови не става ясно. За студентите остава и възможността да учат фармация, отново в СУ, но в Химическия факултет. Кандидатите, които искат да следват “Медицина” в Софийския университет са достатъчно добре подготвени, така че новите изпити няма да представляват проблем за тях, категорична бе Боряна Коларова, началник отдел “Информация и връзки с обществеността” в СУ “Св. Климент Охридски”. Според ректора на висшето учебно заведение проф. Анастас Герджиков изпитите са върху един и същи учебен материал, задължителен от гимназията и не би трябвало да затруднят добре подготвените кандидати. “Става въпрос за една и съща биология и химия”, обясни той. Провеждането на изпитите от Медицинския университет – София бе единственият начин да не бъде обявена нулева година за специалността, обяви той. “Не трябваше да го правим в последния момент, но през цялата година не можахме да постигнем съгласие как да постъпим и кой да организира изпита”, коментира той. По този начин тези кандидати поне имат шанс, обясни проф. Герджиков. СУ ще класира кандидатите, така че ще подберем най-добре представилите се и няма вероятност при нас да постъпят неподготвени кандидати, категорична бе и Коларова.", "date": "2018.04.30", "title": " Сага с кандидатите по медицина в СУ\t\t\t"}
{"url": "https://trud.bg/%d1%81%d1%82%d0%be%d0%b8%d1%87%d0%ba%d0%be%d0%b2-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%bd%d0%b0-%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%81%d0%b8%d1%81%d0%ba/", "text": "Христо Стоичков се превърна в един от кавалерите на мира на папа Франсиск. Най-големият български футболист бе капитан на световния отбор, който се изправи срещу Колумбия на стадиона в град Баранкия. Местната управа обнови напълно арената „Ромелио Мартинес“, а двубоят мина под егидата на фондацията на папата „Компромис за мир“. Камата призна, че все по-често ще бъде на събития, организирани от нея. „ Отборът на българската мегазвезда спечели с 5:3, а той се отличи с три асистенции. Треньор на световния отбор бе Велибор Милутинович. Сърбинът е единственият специалист, извел пет различни национални тима на световни финали. Двамата със Стоичков дълго се прегръщаха, след като съдбата ги е събирала само на подобни мачове. „След като Христо не може да се оправи с вашия футбол, то никой не може“, каза Бора в интервю пред „Труд“ по време на мондиала в ЮАР през 2010 година. Тогава имаше възможност Милутинович да поеме националния на България. На шоуто в Баранкия присъстваха звезди от почти всички южноамерикански отбори. Най-добра форма демонстрира уругваецът Алваро Рекоба, бивш нападател на „Интер“. В атаката освен Стоичков му партнираше и аржентинецът Фернандо Кавенаги. Световният шампион с Бразилия от световното в Щатите Мауро Силва ръководеше халфовата линия. За колумбийците най-известните звезди бяха Валдерама и Фаустино Асприля, съотборник на Стоичков за един сезон в „Парма“ през 90-те години. „ След мача Стоичков се прибра у дома в Маями, а след това замина за Мексико. В събота ще участва в тържествата по случай 70-ата годишнина на ЦСКА, където е един от съсобствениците.", "date": "2018.04.30", "title": " Стоичков посланик на папа Франсиск"}
{"url": "https://trud.bg/%d0%be%d0%bd%d0%ba%d0%be%d0%b1%d0%be%d0%bb%d0%bd%d0%b0%d1%82%d0%b0-%d1%82%d0%b5%d0%be%d0%b4%d0%be%d1%80%d0%b0-%d1%81%d0%b5-%d0%bf%d1%80%d0%b8%d0%b1%d0%b8%d1%80%d0%b0-%d0%be%d1%82-%d0%b1%d1%80%d0%b0/", "text": " се прибира в България от Бразилия. 32-годишната жена замина за процедури при световноизвестен медиум, но състоянието й внезапно се влоши и никоя авиокомпания не искаше да се ангажира с транспортирането й у дома. Беше открита и дарителска сметка, по която вече са събрани малко над 30 хиляди евро – парите са достатъчни за транспортирането на Теодора Маджарова у нас. Полетът ще бъде осигурен от турската болница Анадолу, като се очаква Теодора и семейството й да се приберат в края на седмицата. “В последните няколко часа получихме нова оферта за транспортиране до Истанбул чрез посредничеството на медикъл асистант компания, която работи в сътрудничество с турските авиолинии. На 4 май бихме могли да се качим на самолета за Истанбул, ако всичко е наред и ако е рекъл Господ”, съобщи по   съпругът на Теодора – Александър Русанов. Новата оферта за транспортирането на Теодора е за около 30 хил. евро – почти наполовина по-малко от първоначално обявеното предложение от френска компания. Той добави, че има доста технически детайли за доуточняване и е в постоянна връзка с представители на компанията. На борда на самолета трябва да има медицинско оборудване и медицински екип. “Външно министерство и лично министър Захариева се зае да ни помогне за транспортирането от Истанбул до София. Искам да изкажа огромна благодарност към всички в България и от целия свят, които за два дни събраха повече от половината първоначално обявена сума. Благодаря на всички, които помагат да се приберем вкъщи”, каза още Александър в Новините ON AIR. Необходимата сума вече е събрана, а близките временно преустановяват набирането на средства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Онкоболната Теодора се прибира от Бразилия\t\t\t"}
{"url": "https://trud.bg/%d1%8e%d1%80%d0%b8%d1%81%d1%82%d1%8a%d1%82-%d0%bd%d0%b0-%d0%b3%d0%be%d0%b4%d0%b8%d0%bd%d0%b0%d1%82%d0%b0-%d0%b0%d0%b4%d0%b2-%d0%bf%d0%b5%d1%82%d1%8a%d1%80-%d0%bd%d0%b8%d0%ba%d0%be%d0%bb%d0%be%d0%b2/", "text": " – Определено не беше лесна. След като не можахме да убедим социалните служби, че има всички правни основания децата да  бъдат върнати на майка им, трябваше да убедим в правотата си две съдебни инстанции. Дирекция „Социално подпомагане“ отказа да прекрати мерките „настаняване в приемни семейства“ и ние ги атакувахме пред Районния съд в Сливен по Закона за закрила на детето. Там трябваше да докажем, че са се променили обстоятелствата, които са наложили вземането на тези мерки – липсата на дом и средства за препитание. Че Даниела има вече работа и общинско жилище, и с помощта на дарители се връща към нормалния живот, който е имала преди смъртта на съпруга си.   Първоинстанционният съд отхвърли нашите претенции, но   окръжният отмени решението му с мотива, че е взето на формални основания и не е съобразено с доказателствата по делото, както и с европейското законодателство според което най-важното е детето да живее при своя биологичен родител, когато той има желание за това. Бедността не е основание за отнемане не деца! Ангажимент на държавата, на общината и на обществото е да се подпомогнат материално затруднените им родители, за да се грижат за тях. И така, съгласно окончателното произнасяне на съда Даниела и децата й се събраха. След година и половина раздяла.  –  Даниела нямаше възможност да ми осигури хонорар. А и никога с нея не сме коментирали, че трябва да ми плати. Законът за адвокатурата позволява на адвокатите да защитават безплатно материално затруднени граждани. Поех защитата й по молба на мои клиенти. Особено беше настоятелен известният Петър  Низамов – Перата, който води няколко дела срещу медии във връзка с бежанците и „свинските опашки“ и аз го представлявам по тях. Той има една благотворителна организация за защита на гражданите с правни средства. Гледал е по телевизията репортажа за Даниела и децата й, отишъл е при нея, направил й е доста дарения и е организирал доброволци да й помогнат, така че да си създаде дом с условия за децата. Като част от тази благотворителна кампания, Низамов ме помоли да представлявам самотната майка пред съда. Аз бях резервиран отначало. Нямам навик да се самопредлагам. Обикновено хората се свързват с мен и молят за подкрепа. Знам, че непоисканото добро понякога може да обърка нечий живот. Но този път се срещнах с Даниела и тя ме упълномощи да я представлявам. Спечели доверието ми. Нормална жена, изпаднала в беда по стечение на обстоятелствата. Починал мъжът й, а родителите му я изгонили. Останала с децата без покрив. Обърнала се за помощ към социалните служби и така се случило всичко останало, което с моя помощ получи добър край. Хонорарът, който ми присъди съдът за това и който държавата и социалните служби трябва да ми изплатят,  е в размер на една минимална работна заплата. За повече от година работа.  –  Не знам дали ще мога с него да си платя разходите за пътни и хотели, които направих във връзка с този процес. Но слава Богу, имам добра кантора и доходи, които ми позволяват да помагам на бедни хора. Имам още 2-3 дела със самотни майки, които водя про боно, защото смятам, че юристите с възможности би трябвало да имат и благотворителна дейност. Но го правя за популярност, но тъй като проблемът с отнемането на децата е много наболял, не за първи път получавам номинация за награди заради такива дела. Аз представлявам и най-голямата неправителствена организация, която се бори за разкриване на тайната на осиновяването. Водил съм много интересни дела, привлекли вниманието на  много хора. И се почуствах странно, когато ми звънна една журналистка от националното радио и ми зададе въпроса „ама как така един никому неизвестен адвокат от провинцията печели „Юрист на годината“?  – Бях твърде изморен, за да й обясня добре, че ако на нея съм й неизвестен, на много други хора съм известен. Разпознах тенденциозност във въпроса й. Защото е достатъчно да напише името ми в Гугъл, за да се запознае с делата, които съм водил.  Имам доста известни клиенти, включително ваши колеги, тв водещи, участници в реалити формати, като „Островът на изкушенията“ и прочие. Много хора търсят помощта ми. Осъждал съм и банки, така че съм присъствал в медиите и с това, а и с редица благотворителни дела. И смея да кажа, че наградата ми не е случайна. И не е само заради едно дело.  – Имам много приятели във фейсбук. Споделих с тях, веднага след като министърът на правосъдието ми връчи наградата, как с брат ми като малки лежахме в тъмната детска стая и си говорехме, че умът е единственият капитал, който имаме за бъдещето си…Но това не е толкова важно. Да ви кажа ли още няколко думи по темата за децата и социалните служби?  – По мои наблюдения тази помощ  е по-скоро формална, отколкото ефективна. Законът предвижда различни мерки за закрила на децата, но част от тях остават на хартия. Например насочването на безработните родители към работодатели, осигуряване на жилища и др., които са неизпълними по различни причини. Приемните семейства се смятат за панацея. Обаче не са. Има порочни практики в тях. Доста деца се задържат прекалено дълго там, търсят се поводи да не бъдат върнати в семейната среда. Приемното родителство е източник на финансови средства често се прави се прави  тяхно име, а не „в най-добрия интерес на детето“, както указва европейското законодателство. Чувал съм за нерегламентирани отношения между приемни родители и социални работници, чрез които първите се сдобиват с препитание, а вторите с добавки към заплатите си. Друг проблем са делата за домашно насилие – измислено или преувеличено не без помощта на мои колеги, които са предпоставка за настаняването на децата в т.нар. центрове. Освен това, като се пращат деца в други семейства, се разделят  братя и сестри. Така се раняват детски души. И социалната помощ става като в оная страшна приказка за Торбалан, който взима детето от дома му.  – Работата в правоохранителните органи е много тежка. Тя е в най-тежката категория труд, при миньорите. Извършва се в йерархична система, където се изпълняват заповеди и се спазват военни порядки. Изисква познание на многобройни и често променящи се закони. Натовареността е голяма, на разположение си 24 часа. Под обществено наблюдение си, което предполага отговорност и постоянно сериозно поведение. При това, ако решиш да прилагаш закона справедливо и непременно, ще удариш на камък в самата система.Тя е зависима от изпълнителната власт, така че който е на власт много трудно може да бъде разследван. Разследванията са обикновено срещу фирми и лица от предишни правителства. Но и те трудно вървят, защото има една сериозна обвързаност на отделните нива или другояче казано – предателите са навсякъде. Много хора си карат службата, като не желаят да работят, за да не си създават неприятности. По-лесно е да напишеш донос срещу колега, отколкото докладна за конфликтна ситуация. Аз стигнах до чин капитан в службите. И смея да твърдя, че с колегите ми постигнахме много добри резултати, като разследвахме стопански престъпления в министерството на  отбраната. Делата завършиха с осъдителни присъди за сериозни длъжностни присвоявания. Но бе изключително трудно да се преборим, за да докажем своята теза,  че има извършено престъпление. Имаше хора, които се стараеха всячески нашето разследване да бъде осуетено. Естествено е при това положение да се замисли човек дали си струва да жертва живота и здравето си, за да удря с главата си в стена.  –  Аз не минах в адвокатската професия като на някакъв спасителен остров. Направих го като на продължение на моята предишна работа с надграждане. Доволен съм, че служих на държавата и натрупах опит в службите. Но в един момент реших, че моят потенциал е по-голям от този, който мога да развия в държавните органи, защото там решенията се вземат от други. Исках да се докажа като професионалист и реших да не хабя енергия да съпротива на системата, а да работя самостоятелно в полза на хората.Трудно е да се бориш с Октопода.  – Да.  – Аз по-скоро се възмутих от това, че имаше представител на задържащите органи, който се опита да запуши устата на Иванчева, когато тя говореше с хора от медиите. Това е абсолютно неправомерно. От друга страна, понеже и аз съм бил разследващ,  знам, че е трудно да поставиш  разследвания в определено положение, докато извършваш с него процесуално – следствени действия. Това положение не зависи от теб. Да, грозно е, отстрани погледнато, вързана жена да стои с часове в центъра на столицата. Но корупцията е не по-малко грозна. Грозните гледки от корупцията са навсякъде! Един подобен арест може да накара много хора, изкушени от корупцията, да се замислят дали да взимат подкупи. А иначе съдът е този, който ще установи дали действията на разследващите са били законосъобразни. Иванчева има право да ги обжалва и да сигнализира, ако смята, че има извършени престъпления по служба във връзка с нейния арест. И аз съм бил обект на жалби на разследвани от мен и съм давал обяснения пред съда за действията си. И на мен ми се е случвало,  докато разследвам корумпиран държавен служител, да бъда обвинен в престъпление с измисляне на случки. Но каквото и да си говорим с вас за случая „Иванчева“, доказателствата ще са решаващи за решението извършила ли е тя престъпленията „искане и получаване на подкуп“, или не. На този етап всеки може да коментира всичко. Последната дума е на съда. Не е професионално от моя страна и от страна на колеги,незапознати с делото, да коментираме виновна ли е.  – Аз с наказателно право не се занимавам. Избрал съм гражданското право и в него не деля хората на добри и лоши. Всеки има право на защита и на законен процес. Работата на адвоката не е да обсъжда клиента си, той не е негов съдник, а пълномощник и довереник. В живота всеки има своята истина, а всяка истина има две страни – от опит знам, че това не са само думи. В гражданското право се сблъскват истините, видяни от различни гледни точки, като много пъти се пресичат и допълват.  – Знам доста, но не ги използвам, защото считам, че за моите клиенти протакането на процеса не е изгодно. Колкото по-бързо се реши спора, по-добре. Ако целта ни е да печелим време, има възможности, предвидени в закона. В гражданския процес те са по-ограничени, отколкото в наказателния, но пак са достатъчни. Можем да представяме болнични за клиента и адвоката, да подаваме молби и жалби. Процесът може да се отложи и поради служебна заетост на адвоката. И аз, ако имам 3-4 дела в един ден в различни градове и ми е невъзможно да се явя на всички, представям доказателство за заетост, но не смятам че печеля нещо.  – Чувал съм вицове за адвокати, но не ги харесвам и не ги знам. Мога да ви кажа обаче кой е любимият ми вид адвокати.  –  Адвокатите, които се борят. И не се плашат.", "date": "2018.04.30", "title": " Юристът на годината адв. Петър Николов пред „Труд“: Бедността не е основание за отнемане на деца\t\t\t"}
{"url": "https://trud.bg/%d1%82%d0%be%d0%b2%d0%b0-%d0%bd%d0%b8%d0%b5-%d0%bb%d0%b8-%d1%81%d0%bc%d0%b5-%d0%b1%d1%8a%d0%bb%d0%b3%d0%b0%d1%80%d0%b8/", "text": "Сигурно гледате музикалното шоу “Като две капки вода”? Аз го харесвам, но някои присъждания ме нервират. Има явно неглижиране на така наречените “чалга” участници за сметка на улегналите естрадни звезди от недалечното минало. Става дума за подценяването на  Коцето, Софи Маринова, а също и на известната плеймейтка Златка, която изненада всички с естествено поведение и певчески и артистичен талант. Непрекъснато се подиграват с невладеенето на английски език от жизнерадостната Софи, покровителствено фамилиарно потупват по рамото чаровника Коцето, който брани мъжкарския си имидж, като позволява да  се майтапят с него. В същото време обсипват със суперлативи натежалите и скучни “отрязъци” от старите ленти. Дори безкомпромисният Фънки, когото ценя високо за точните му преценки, изведнъж става снизходителен, когато  се захласне в подскачащите тийнейджърки . Защо ли се набърквам в този бизнес, който не е мой? Защото става дума за нещо много по-дълбоко – не толкова за дискриминация, колкото за лансирането на една изопачена представа за това кой какъв е в българското общество. И тази картинка е пълна с клишета, утвърдени социални клишета, които гъделичкат самочувствието на простолюдието и  поставят в ъгъла цели културни и социални слоеве, които са заслужили по-добра съдба. Да назовем тези предубеждения с истинските им имена. Софи и Коцето са “чалгаджии”, следователно са артисти без вкус, без ценности,  печелещи много пари, като забавляват мутренската класа. Те може и да са забавни, но никога не могат да се домогнат до равнището на изпълнителите на англосаксонска музика или италианско-френските стандарти от 70-те години на миналия век. Ако пък се случи  и да са от цигански  произход, както Софи (за Коцето не знам), това вече не може да се прости. Затова Софи е допусната в шоуто не да се състезава, не-е-е, тя е там за фон, за забава, за смях. Нещо като шутовете в Средновековието. Или като гладиаторите в древен Рим. Нищо повече. И което вече е наистина лошо и потвърждава, че става дума за обществени предразсъдъци, публиката, която в други  случаи е изключително справедлива, този път не счупва хатъра на веселяшкото “журе”. Аз не съм съгласен. Общувал съм със Софи,  не съм срещал по-открит, позитивен и весел човек от нея. Необикновен талант.  Вярваща християнка. Азис с неговия ум и интелект достойно може да представлява своя народ в парламента. Вярващ християнин. Благородната Бони , която в играта “Вот на доверие” отстъпи своята печалба на  пенсионер, защото  бил по-нуждаещ се от нея. И която се разплака, когато занесохме подаръци в  дома за сираци. Вярваща християнка. За разлика от един политик, спечелил много пари в същата игра, когато го помолих да отстъпи победата на  момиче, чийто баща отивал войник в Кербала, за да изкара пари за нейното учение. Не, победа не се подарявала, според него. Видяха му сметката няколко  известни “миски”, които бяха начело в надпреварата за няколко седмици. После подариха спечеленото на една фондация за борба с  проституцията. И миските са жертва на обществено презрение – те били тъпи, продажни и грозни на всичко отгоре. Така ни ги представят по телевизиите, такива клишета насаждат. По този начин тези зрители, които са по-бедни,  по-лошо облечени, си имат повод за гордост – ”е, ние поне сме честни”. В основата на обществената омраза към тези уж  привилегировани слоеве е завистта, разбира се. Навремето всички съчувствахме на медсестрите,  затворени в Либия. Но когато се завърнаха и още на летището започнаха да им обеща- ват жилища, работа и други привилегии, любовта свърши и всички ги намразиха. Откъде накъде тези  пък ще са облагодетелствани? Когато Димитър Бербатов премина в Манчестър Юнайтед, всички се надухме от гордост. Но когато мениджърите му имаха неблагоразумието да съобщят какви пари ще получава и когато хората обърнаха тези пари в българската им стойност, Бербатов стана по-мразен от мутрите дори. Мутрите са престъпници, но той е честен и се труди, значи аз просто  съм некадърен, мислят завистникът. Когато Гришо биеше наред, всички изпитвахме национална гордост. Но когато се разбра колко пари е спечелил, дори интелектуалците не скриха злобата си. Има ли смисъл да изброявам другите обществени слоеве с предупреждението “чети етикета”? Богатите са  крадци. Политиците са корумпирани. Съдиите са купени. Журналистите са продажни. Чиновниците са мързеливи. Селяните са прости. В същото време сме “българи юнаци”. В същото време сме най-умните, най-надарените, най-работливите… Кои сме ние българите в действителност? Не сме онези от времето на Иван Хаджийски, нито от времето на Марко Семов. Но нима сме такива, каквито се оглеждаме в телевизионното огледало? Кой и защо има интерес  да не се понасяме едни други? По-горди ли сме от това? Играем нашите хора по площадите на Европа. Пеем повече от всякога нашите си песни. Веем нашите знамена, като че ли сега настъпва нашето освобождение. Гордост ли е това? Или прикриваме някакъв срам? Има няколко момичета и момчета,  които скромно и честно вършат най-трудната и най-неблагодарна журналистическа работа. Има ги във всички телевизии. Мария Савкова  и Петър Нанев от БТВ, Генка Шикерова от Нова телевизия, Валя Ахчиева от БНТ и още други имена, за които невинаги се сещаме. С тях не се гордеят, а би трябвало. Преди години имаше специални награди за телевизионни репортери. Днес трябва да са щастливи, ако все още ги държат на работа. Днес не е престижно да си честен и борбен репортер. Затова са и анонимни.", "date": "2018.04.30", "title": " Това ние ли сме, българи?"}
{"url": "https://trud.bg/%d0%bf%d0%bb%d0%be%d1%81%d0%ba%d0%b8%d1%8f%d1%82-%d0%b4%d0%b0%d0%bd%d1%8a%d0%ba-%d0%bd%d0%b5-%d0%be%d0%bf%d1%80%d0%b0%d0%b2%d0%b4%d0%b0-%d0%be%d1%87%d0%b0%d0%ba%d0%b2%d0%b0%d0%bd%d0%b8%d1%8f%d1%82/", "text": "За да се даде обективна оценка на определен данък в която и да е страна, трябва да се отговори на въпроса: какъв е икономическият ефект, който се цели с този данък? Основната цел на въведеното пропорционално данъчно облагане в България от правителството на Станишев през 2008г. бе да спомогне за намаляване дела на неформалната икономика и да увеличи данъчните приходи заради очакваното разширение на данъчната основа. Икономическата политика тук не бе лишена от логика, поне по онова време. Освен това, по косвен път се целеше и увеличение на преките чуждестранни инвестиции (ПЧИ). Изминаха 10 години и е време за равносметка дали целта беше постигната. За съжаление, на този етап натрупаните емпирични данни позволяват обективно да се отхвърли това първоначално твърдение.  На първо място по-ниските данъчни ставки като цяло не изпълниха прогнозите направени през 2008 г. за няколко основни макроиндикатора:  приходите от преки данъци в държавния бюджет; намалението на дела на сивата икономика: голямото нарастване на ПЧИ и намалението на неравенствата сред българите. Това бяха четирите основни постулата на управляващите тогава, които бяха обект на дебати в парламента. Приходите  от  данъци  върху печалбата пък дори се понижиха като процент от брутния вътрешен продукт (БВП) след въвеждането на плоския данък. На практика бизнесът  беше доста силно подпомогнат, но въпреки това продължи да укрива своите обороти и печалби. Приходите от  данъците върху доходите пък нарастват минимално, което се дължи най-вече на поредицата от повишения на минималната работна заплата и  минималните  осигурителни  прагове през последните няколко години, а то не се случи без активната роля на КНСБ. Преди тези увеличения приходите в държавния бюджет от данъците върху доходите не се бяха променили по никакъв начин, дори намаляваха в пост кризисния период. В периода 2007-2015 г.  кумулативната стойност на двата данъка (данък печалба и данък върху доходите) като  дял от БВП се повишава от  5%  до  5.7% през  2008 г.,  след което рязко  се  понижава до под 5%,  а  през 2015г. И 2016 г. отново достига равнища от около 5%. Изключвайки първоначалния скок, който е нормален след провеждането на такава реформа, то приходите от двата данъка намаляват при нарастващи доходи и нарастваща печалба на бизнеса. Приходите от корпоративен данък върху печалба дори се понижават като дял от съвкупния БВП на страната ни. Обобщено може да се каже, че в периода 1999-2007 г. кумулативната стойност на приходите от данъци върху ДДФЮЛ (данъците върху доходите на физическите лица) постепенно намаляват от 7,3% от БВП до 5% и то в годините на висок икономически растеж, нарастваща заетост и стопанска активност. Въпреки това, този процент никога не е падал под 5 през периода до кризата и до смяната на данъчната си система.  Може да се заключи, че този вид облагане – пропорционалното е ефективно само в низходяща фаза на бизнес цикъла (рецесия или депресия), какъвто беше случая в България в периода 2008-2010 г. В момента обаче икономиката ни се намира във възходящата фаза на икономическия цикъл, а плоският данък има спиращ ефект върху потреблението и растежа на БВП. Това е видно от емпиричните данни, които националната ни статистика натрупа. КНСБ просто ги представя по обективен начин. Особено след финансовата криза може да се твърди, че икономическата активност е в много по-голяма степен функция от външното търсене и входящите капитали (каквито в момента липсват, въпреки плоския корпоративен данък), отколкото от вътрешни за системата фактори, като данъчните норми. ПЧИ надхвърлят дори 20% от БВП в годините на прогресивно облагане или в предкризисния период (2000 – 2007). В годините на пропорционално данъчно облагане те намаляват значително – между 2% и 4% средно за целия период след 2008г. По този начин две от четирите цели, заради които бе въведен плоският данък, бяха тотално сбъркани и определено не бяха постигнати. Според Шнайдер (2015) делът на сивата икономика в страната за 2014 г. е 31% от БВП, докато за 2015 г. той е бил 30,6%. За 2016 г. този процент се запазва в границите около 30%. В периода преди 2008 г. делът на сивата икономика се е понижил от 35,9% до 32,1% от БВП, след което започва повишение с локален максимум през 2010 г., последвано от плавно понижение. Много страни с прогресивно облагане притежават много по-нисък дял на сивата икономика. Оказва се, че в условията на прогресивно облагане делът на  сивата икономика намалява с много по-големи темпове, докато при наличие на плосък данък този дял остава относително статичен или нараства с леки темпове. Не можем да твърдим, че тя нараства, но определено плоският данък спира нейното намаление – това бе тенденция, която страната ни поддържаше в условията на прогресивно облагане. Едва след 2013 г. се забелязва намаляване на дела на сивата икономика, но това се дължи по-скоро на активната правителствена политика в тази посока. Като цяло, след въвеждането на 10-процентната данъчна норма и за двата вида данъка, дори се наблюдава отстъпление при изведените приоритетни показатели, като може да се окаже, че ниските данъци и пропорционалното облагане не са част от решението, а са част от проблема на икономиката ни. Четвъртият показател са неравенствата.  Именно неравенството в разпределението на доходите и богатството се адресира все по-често и отчетливо като проблем. Данните на Евростат и тези на „Харвард“ показват, че има тенденция на нарастване на неравенството в разпределението на доходите през 2015 г. и 2016 г. Особено отчетливо тази тенденция се изразява в страни с плосък данък, каквато е именно България. В условията на прогресивно облагане (2000-2007)  имаме стабилизиране на държавата, бюджетни излишъци, икономически растеж, какъвто не сме имали оттогава до днес, намаление на държавния дълг и много по-благоприятно съотношение преки/косвени данъци към бюджета. В условията на плосък данък какво се случи? Дестабилизиране на държавата, бюджетни дефицити (страната 3 пъти изпада  в процедури по прекомерни дисбаланси по отношение на 3% референтна стойност за дефицит), икономическа криза, дефлационни  стойности, увеличение на държавния дълг от 14,5% преди 2008г. до 29,5% през 2015 г. и последващо намаление  – повече от двойно, много по-неблагоприятно съотношение между преки и косвени данъци като дял в приходната част на бюджета. Какво показват числата? Делът на преките данъци към приходната част в бюджета преди 2008г. е бил средно 24,1%, а след  2008 г. – средно 19,2%. Делът на косвените данъци към приходната част на бюджета преди 2008 г. е средно 38,7%, а след 2008г. е 50,5%. Изводът е, че структурата на данъчните приходи се е изменила по начин, който прехвърля данъчната тежест върху косвените данъци (най-силно върху ДДС), които пък са обект на плащане от цялото общество. Изхождайки от идеята, че пределната полезност на парите за по-бедните хора е по-висока, то и тяхното потребление на стоки, обложени с ДДС, е по-голямо. В този смисъл те са обект на двойно облагане и се отнема несправедливо част от дохода им заради сгрешената система. Полученият ефект в крайна сметка е обратен на очакванията и мотивите заради които бе прието пропорционалното облагане преди години. В крайна сметка реалният принос на данъчните постъпления в бюджета може да е дори много по-малък, защото МФ включва в статистиката си и социалните, и здравните осигуровки към постъпленията от данъци. В този смисъл, предвид тяхното прогресивно нарастване през последните години, статистиката може да се окаже невярна, а самата ситуация – много по-сложна. Обобщено:  голяма част от приходната част в бюджета, която идва от данъци, се плаща от онази част от обществото, която се намира от долната лява страна на „кривата на Лефер“, т.е. от хората с ниски доходи. Данъчна реформа трябва да се прави по време на възходяща икономическа конюнктура, каквато имаме в момента. Данъчни реформи по време на криза, както през 2008 г., дори да са били правилни за времето си, няма как да са дали очаквания ефект.", "date": "2018.04.30", "title": " Плоският данък не оправда очакванията\t\t\t"}
{"url": "https://trud.bg/%d1%82%d1%80%d0%b8%d0%bc%d0%b0-%d0%bc%d0%b0%d1%81%d0%ba%d0%b8%d1%80%d0%b0%d0%bd%d0%b8-%d0%b8-%d0%b2%d1%8a%d0%be%d1%80%d1%8a%d0%b6%d0%b5%d0%bd%d0%b8%d0%b5-%d0%be%d0%b3%d1%80%d0%b0%d0%b1%d0%b8%d1%85/", "text": "Трима маскирани и въоръжени лица са ограбили казино в столичния ж.к. „Люлин 4“, съобщи БТВ, позовавайки се на информация от МВР. Сигналът за инцидента е подаден в полицията в 2:20 ч. тази нощ. Лицата са нанесли побой на охранителя, заплашили са две служителки и от две каси в обекта са отнели наличните парични средства. От МВР не съобщават каква сума е била открадната. На местопроизшествието е извършен оглед. По случая е образувано разследване.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Трима маскирани и въоръжени ограбиха казино в столичния квартал „Люлин“"}
{"url": "https://trud.bg/%d0%bd%d1%81%d0%b8-30-%d0%be%d1%82-%d0%bd%d0%b0%d1%81%d0%b5%d0%bb%d0%b5%d0%bd%d0%b8%d0%b5%d1%82%d0%be-%d0%b6%d0%b8%d0%b2%d0%b5%d0%b5-%d0%b2-%d0%bc%d0%b0%d1%82%d0%b5%d1%80%d0%b8%d0%b0%d0%bb%d0%bd/", "text": "През 2017 г. линията на бедност общо за страната e 351.08 лв. средномесечно на лице от домакинство. Това съобщава от Националния статистически институт. При този размер на линията под прага на бедност са били 1,66 млн. българи, или 23.4% от населението на страната. В сравнение с предходната година размерът на линията на бедност нараства с 13.9%, а относителният дял на бедното население нараства с 0.5 процентни пункта. Данните за 2017 г. показват, че ако в доходите на домакинствата се изключат пенсиите и останалите социални трансфери (обезщетения, социални и семейни помощи и  добавки) равнището на бедност нараства до 44.8%. През 2017 г. делът на бедните сред заетите лица във възрастовата група 18 – 64 години намалява спрямо предходната година с 1.6 процентни пункта до 10.0%. Най-голям брой лица изпитват ограничения по отношение на почивката извън дома (52.6%) и възможностите да посрещнат неочаквани разходи (за неотложен ремонт на жилището или колата, подмяна на пералня или хладилник, внезапно заболяване и др.) със собствени средства (53.2%). 2.7% не могат да си позволят телефон, 1.6% – цветен телевизор, 8.3% – автоматична пералня, а 31.6% – потребление на месо, пиле или риба всеки втори ден. Една трета от лицата в домакинствата изпитват затруднения при плащането навреме на разходите, свързани с жилището, а 36.4% се ограничават при отоплението на жилището си. 30% от населението живее в материални лишения (ограничения в поне 4 от общо 9 показателя). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " НСИ: 30% от населението живее в материални лишения\t\t\t"}
{"url": "https://trud.bg/%d0%b7%d1%80%d0%b5%d0%bb%d0%b8%d1%89%d0%bd%d0%be-%d1%88%d0%be%d1%83-%d0%bd%d0%b0-%d0%bf%d1%80%d0%b5%d0%bc%d0%b8%d1%83%d0%bc-%d1%80%d0%b0%d0%bb%d0%b8-%d1%81%d0%be%d1%84%d0%b8%d1%8f-%d1%81/", "text": "За шеста поредна година яхтено пристанище Марина Диневи в Свети Влас ще бъде домакин на зрелищното автомобилно приключение Премиум Рали София – Свети Влас 2018. Тази година стартът ще е на 6 юни 2018 г. от хотел „Маринела“, София, а конвоят от впечатляващи автомобили ще финишира на 9 юни на яхтения пристан, съобщават организаторите. Километрите в Ралито са над 1200 км., минава се през 3 държави, като основните дестинации през 4-дневното щоу са: София, Скопие, Солун, писта Серес, Александрополис и Свети Влас. Над 30 отбора са потвърдили участието си за Сезон 2018. Сред тях ще видим  спортния „звяр“ на Mercedes Benz – AMG GT R, Porsche GT3 RS – модел, специално създаден от Porsche за писта, Ferrari 488 – 8-цилиндров двигател, над 650 коня, носител на награда „Суперкола на годината“ от Top Gear.  Изключителната колекция от супер мощни автомобили се допълва от AUDI R8 SPYDER, Mercedes Benz C63 AMG S Coupe тунинговано от Manhart с над 700 к.с., Nissan GT-R Black Edition – Модел, чийто предшественик години наред беше първото нещо, което хората си представят като чуят „суперкола“ – Nissan Skyline, Aston Martin DB11, Lexus LC500 и рядката Alfa Romeo C4. За най-важното изпитание по време на Ралито, а именно – time-attack на писта Серес, Премиум Рали София – Свети Влас си партнира с Overdrive в организирането на втория за Гърция Overdrive Lap Battle. По време на Мартенското издание на Overdrive Lap Battle освен адреналина и страхотните емоции, бе подобрен и рекордът за най-бърза обиколка на самата писта. Престоят в Скопие на участниците в Ралито е с епицентър петзвездният хотел Park Hotel & SPA, който е предпочитана локация в македонската столица. Организаторите от Премиум рали обещават невероятно шоу, висока доза адреналин и емоции на високи обороти.", "date": "2018.04.30", "title": " Зрелищно шоу на Премиум рали София – Свети Влас"}
{"url": "https://trud.bg/%d1%84%d0%be%d1%80%d1%81%d0%b8%d1%80%d0%b0%d1%82-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5-%d1%81-%d0%bf%d1%80%d0%be%d1%85%d0%b0%d0%b7%d0%ba%d0%b0-%d0%b8-%d0%bf%d0%b0%d0%bd/", "text": "Ръководството на „Левски“ ще форсира преговорите с Роман Прохазка и Васил Панайотов за подновяване на договорите им. Това разкри изпълнителният директор на клуба Красимир Иванов.  „Бяхме им показали, че искаме да ги задържим, но изчаквахме да минат важните мачове – обясни Иванов. – Активни преговори не бяха водени до този момент, но това ще се случи в най-скоро време.“  Шефът на „сините“ разкри, че през лятото тимът ще се опита да привлече максимум двама нови след солидната селекция през зимата.  “Искаме да запазим този отбор, защото целта е през следващия сезон да се борим за титлата. Оферти за наши играчи към момента няма. Имало е запитвания, но не и конкретни предложения. Иначе ние сме готови да продадем всеки, но на правилната цена.”", "date": "2018.04.30", "title": " Форсират преговорите с Прохазка и Панайотов"}
{"url": "https://trud.bg/%d0%bf%d0%b0%d0%b2%d0%bb%d0%b8%d0%ba%d0%b5%d0%bd%d0%b8-%d1%80%d0%b5%d1%88%d0%b8-%d0%ba%d0%be%d0%ba%d0%be%d1%88%d0%ba%d0%b0%d1%82%d0%b0-%d0%b5-%d0%bf%d1%80%d0%b5%d0%b4%d0%b8-%d1%8f%d0%b9%d1%86%d0%b5/", "text": "Публиката в Павликени реши: кокошката е преди яйцето. Така гласуваха участниците в петия Празник на яйцето, който се проведе в града. Местният фестивал се утвърди като знаково събитие в културния календар на античния и вечен град и събра тази година над 5000 души. Организатори на събитието са Община Павликени и фирма „Хайпро България“ ООД. По традиция на празника имаше специална сцена с гост-звезда Гери-Никол, щандове на занаятчии, детски кътове и много атракции за посетителите в градския парк „Кирил Ракаров“. Изненада за всички присъстващи и специален подарък към публиката беше появяването на младата поп-звезда EVA, която изпълни голяма част от хитовете си и подгря феновете за Гери-Никол. Под мотото „Кокошката или яйцето” се проведе тази година фестивалът, който няма аналог в България. На специални талони всеки посетител можеше да даде отговор на въпроса. В края на деня всички талони бяха преброени от жури и стана ясно, че мнозинството са посочили кокошката. Сред участвалите в томболата един спечели 43“ телевизор, друг – смартфон, а още десетки награди бяха раздадени на публиката. От рано сутринта в парка закипя трескава подготовка за събитието. В специална шатра местната готвачка Елена Божанова забърка стотици омлети и палачинки за гостите на събитието. Над 4000 яйца, дарение от спонсора на събитието, отидоха за приготвянето на ястия, за спортните надпревари, за награди и т.н. по време на празника. Началото беше дадено сутринта от домакина – кмета инж. Емануил Манолов, който приветства павликенчани. „В Павликени започнахме традиция, която ще ни обединява още дълги години напред! За пета поредна година това е желан и очакван празник за всички в нашия град“, каза кметът. Инж.Манолов благодари на всички спонсори, организатори на програмата и гости, дошли на празника в града. За да бъде мероприятието на ниво, своите сили и творчески идеи впрегнаха служителите на читалището, училищата, детските градини, на Общинския пазар, на предприятието „Благоустрояване и комунални дейности“, общински служители, творчески колективи, местни дейци на изкуството и др. Сред официалните гости бяха културният аташе на Русия Павел Журавльов, народният представител Явор Божанков, кметове от цялата страна, представители на културни институти и неправителствени организации от областта. Спортни игри, кулинарни състезания, изложения, изкуство с яйца и концерти съпътстваха празничната програма през целия ден. И тази година бяха организирани атрактивните игри между представители на местната власт в страната. Кметът на Община Сухиндол Пламен Чернев се справи най-бързо с отделянето на белтъци от жълтъци. В играта участваха още Кольо Домеников – зам.-кмет на Община Левски, Георги Бянов – зам.-кмет на Община Стражица и домакинът – инж.Емануил Манолов. Във втората надпревара, където трябваше да се обелят най-много яйца спечели Ивета Кабакчиева – заместник областен управител.  Съревноваваха се още Павел Журавльов – ръководител на РКИЦ , Явор Божанков – народен представител, Христо Узунов – началник ВиК Павликени. В естетската дисциплина за аранжиране на поднос с яйца се включиха инж.Анастасия Вачева – зам.-кмет на Община Павликени, Венеция Иванова – „БМ лизинг“ и д-р Милко Янакиев – Българска агенция по “Безопасност на храните”. Петя Чолакова – нач. отдел “Образование” в Община Левски се оказа най-голям майстор в аранжировката. Кулинарния конкурс на изделия, приготвени от яйца отново впечатли всички участници в Празника на яйцето. Всички оценки в конкурса даваше жури с председател Иван Звездев.  Най-добро предястие с яйце според журито са създали в ПГАТ „Цанко Церковски“ с тяхната салата „Фантазия“. Първо място в категорията „Основно ястие“ отиде при екипа на магазин „Абсолют +“ с тяхното руло с прошуто и крема сирене. Маргарита Добрева от с.Мусина спечели приза за най-добър десерт за нейната пълнена торта – кошница. Ястията бяха подредени на маси близо до сцената и всеки можеше да ги разгледа. Уникалното изложение на яйца от различни видове птици направиха от Зоокъта в Павликени. Кафез с 30 бели гълаба, които бяха пуснати на свобода също беше атракция за присъстващите. Мнозина си направиха и селфи с птиците нанду, които от десетина дни живеят в Зоокът Павликени. През целия ден на основната сцена се изявяваха детски състави и местни самодейци.", "date": "2018.04.30", "title": " Павликени реши: кокошката е преди яйцето"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b8%d0%b2%d0%b0%d0%bd%d0%be%d0%b2-%d0%bf%d1%80%d0%b8%d0%b7%d0%be%d0%b2%d0%b0-%d1%84%d0%b5%d0%bd%d0%be%d0%b2%d0%b5%d1%82%d0%b5-%d0%b2-%d0%bf%d0%b5/", "text": "Красимир Иванов, изпълнителният директор на “Левски”, призова феновете да дойдат на мача с “Ботев” (Пловдив) в петък с екип на клуба. Идеята е стадионът да бъде “син” в деня, в който клубът ще почете легендата Георги Аспарухов. Именно на 4 май, когато отборът приема “канарчетата”, се навършват 75 години от раждането на Гунди.  „Призоваваме феновете петъкът да мине под мотото „Денят на клубната фланелка“ – обясни Иванов. – Приканваме за срещата с „Ботев“ (Пд) всички да бъдат с екип на „Левски“. Честванията ще започнат още в 10 часа на стадион „Георги Аспарухов“, където клубът и ръководството ще присъства, за да поднесе венец на паметника на Гунди. През целия ден ще има различни събития, а по време на мача с „Ботев“ ще разкрием и името на съперника за двубоя на 19 август в чест на Аспарухов.“ В часовете между 16:00 и 18:00 се предвижда представянето на две книги, посветени на Аспарухов, едната от които („Като Гунди“) е първата по рода си специално адаптирана за деца. Освен това ще има и специално изградена за целта сцена, на която ще се качат редица изпълнители, а шоуто ще продължи до 19:30 часа. Иванов отказа да разкрие името на съперника за мача на 19 август, който отново ще бъде в чест на Гунди. Шефът на клуба обаче призна, че преговорите са минали гладко и са отнели няколко дни. На пресконференцията присъства и проф. Симеон Стойнов, председател на Националния клуб “Гунди”.  “Какво нещо е съдбата – да събере тези два отбора (б.а “Левски” и “Ботев” (Пд) точно на тази дата – обясни Стойнов. – Това са клубовете, в които Гунди е играл като футболист. Естествено той е легенда на “Левски”, но е играл в един период и за “жълто-черните”. Аз мога да говоря много за Георги Аспарухов, защото съм бил съученик с него и дълги години сме стояли на един чин. Две седмици преди да се случи онзи инцидент, ние се видяхме за последно.” Иначе Красимир Иванов призна, че до момента са изкупени близо 20 000 билета за финала за купата на България със “Славия”. Очакванията са до двубоя с “Ботев” всички пропуски, предназначени за фенове на “сините”, да бъдат изкупени.  “Може би още днес ще бъдат пуснати допълнителни билети за мача. Очаквам нашите привърженици да бъдат около 30 000 на 9 май.”", "date": "2018.04.30", "title": " Красимир Иванов призова феновете: В петък елате с екип на “Левски”"}
{"url": "https://trud.bg/%d0%b3%d1%80%d0%b0%d0%b6%d0%b4%d0%b0%d0%bd%d0%b8%d1%82%d0%b5-%d0%bd%d0%b0-%d0%b5%d1%81-%d0%be%d1%82-%d1%83%d1%82%d1%80%d0%b5-%d0%bf%d0%be%d0%bb%d1%83%d1%87%d0%b0%d0%b2%d0%b0%d1%82-%d1%80%d0%b0%d0%b7/", "text": "От утре влизат в сила правила, според които граждани на ЕС, които пътуват или работят в държава извън Съюза, подлежат на допълнителна консулска закрила, съобщи БТВ, позовавайки се на Европейската комисия (ЕК). Правилата засягат случаите, когато гражданин на ЕС пребивава в чужда страна, където няма дипломатическо или консулско представителство на неговата държава. В такива случаи от утре европейците ще могат да се обръщат към консулствата на други страни от ЕС. Разширената консулска защита се предвижда в случаи на тежко заболяване, задържане, загуба на паспорт, евакуация или когато граждани на ЕС станат жертва на престъпление. По данни на ЕК 7 млн. европейци се намират в чужда държава, където няма дипломатическо или консулско представителство на тяхната страна и се очаква след две години този брой да се е удвоил. В света има само четири държави, в които всяка от страните членки на ЕС има дипломатическо или консулско представителство – САЩ, Китай, Индия и Русия. За 2015 г. всеки шести гражданин на ЕС е пътувал на почивка до държава извън Съюза, а общо 30 млн. са трайно заселилите се в чужбина европейци. Всяка година граждани на ЕС предприемат 90 млн. пътувания в чужбина по работа или за отдих. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Гражданите на ЕС от утре получават разширен достъп до консулска защита"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b8-%d0%bc%d0%b0%d0%ba%d1%80%d0%be%d0%bd-%d1%81%d0%b0-%d0%b5%d0%b4%d0%b8%d0%bd%d0%be%d0%b4%d1%83%d1%88%d0%bd%d0%b8-%d1%87%d0%b5-%d0%b8%d1%80%d0%b0%d0%bd%d1%81%d0%ba/", "text": "Владимир Путин и Еманюел Макрон изразиха съгласие по време на телефонен разговор, че иранското ядрено споразумение трябва да бъде запазено и стриктно изпълнявано, предаде ТАСС, цитирайки днешно съобщение на пресслужбата на Кремъл. В съобщението се посочва, че телефонният разговор между двамата държавни глави се е състоял по инициатива на френската страна. Президентът Макрон е информирал руския си колега за резултатите от посещението си в САЩ с акцент върху провелите се преговори за иранското ядрено споразумение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Путин и Макрон са единодушни, че иранското ядрено споразумение трябва да бъде запазено"}
{"url": "https://trud.bg/%d1%80%d0%be%d0%b4%d0%b8%d1%82%d0%b5%d0%bb%d0%b8-%d0%b8%d0%b7%d0%bb%d0%b8%d0%b7%d0%b0%d1%82-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d0%b7%d0%b0-%d0%b1%d0%b5%d0%b7%d0%bf%d0%bb%d0%b0/", "text": "С протест пред Народното събрание родители ще настояват утре да се промени социалният модел за защита на децата. Кувьози във всички болници, безплатно детско здравеопазване, месечни детски добавки за всички родители, персонални пенсии за всички деца сираци – това са част от формулираните искания, информира . Социалното министерство предлага законови промени, които да решат част от проблемите. Съпругът на Златина Хаджипанайотова е починал преди да има 5 г. осигурителен стаж. Така нейните три деца са лишени от наследствени пенсии. Персонални не могат да получат, доходът надхвърля прагът от 85 лв. на човек. “Ако сте вдовец или вдовица с едно дете, трябва да получавате под 150 лв., за да може детето ви сирак да получи персонална пенсия в размер от 108 лв., която обаче първо се гласува от общината и след това се гласува от Министерски съвет. Това е държавата на абсурдите”,  обясни Панайотова, която утре ще протестира. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Родители излизат на протест за безплатно детско здравеопазване и повече кувьози в болниците"}
{"url": "https://trud.bg/%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8%d1%82%d0%b5%d0%bb%d0%bd%d0%b8-%d0%bf%d1%80%d0%be%d1%82%d0%be%d0%ba%d0%be%d0%bb%d0%b8-%d0%b7%d0%b0-%d0%b4%d0%b2%d0%b0%d0%bc%d0%b0%d1%82/", "text": "В полицейското управление във Велико Търново в понеделник показания дадоха участниците и очевидци на драстичния случай на проявена агресия между водачи на ул.” Магистрална” в старата столица. Екшънът се разигра в неделя, когато  че кара рисковано и застрашава живота на останалите участници в движението. Извършителят на нападението над чужденеца бе установен още същия ден и призован в полицията. Британецът, който е постоянно пребиваващ в България, с адрес в община Севлиево и 33- годишния водач на атомобила от гр. Правец нямат претенции един към друг. На двамата са съставени предупредителни протоколи. На водача на автомобила е съставен акт по Указа за борба с дребното хулиганство, който ще бъде внесен в съда за разглеждане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Предупредителни протоколи за двамата шофьори, били се на пътя в Търново"}
{"url": "https://trud.bg/%d0%b7%d0%b8%d0%bd%d0%b5%d0%b4%d0%b8%d0%bd-%d0%b7%d0%b8%d0%b4%d0%b0%d0%bd-%d0%b7%d0%be%d0%b2%d0%b5-%d0%b8%d0%b3%d1%80%d0%b0%d0%b9%d1%82%d0%b5-%d0%ba%d0%b0%d0%ba%d1%82%d0%be-%d0%bd%d0%b8%d0%ba%d0%be/", "text": "Зинедин Зидан призова футболистите на „Реал“ да играят, както никога досега в полуфиналния реванш срещу „Байерн“. Треньорът забрани да се говори за победата с 2:1 в Мюнхен преди седмица. „ В надъхването се включи и още един французин, но от другия лагер. „Ако днес още бях футболист на „Байерн“, щях да съм убеден, че отстраняваме „Реал“ – отсече Бишенте Лизаразу, носител на Шампионската лига от 2001 година. – Трябва да отидем в Мадрид с дух на тигри, а не на котки. Винаги съм обожавал мачовете с „Реал“. Това е „Ел Класико“ на Шампионската лига.“ И двата отбора пуснаха кръв преди лютото дерби. За „Реал“ не могат да играят Даниел Каврахал и Иско. В самолета на „Байерн“ не се качиха Ариен Робен и Джером Боатенг. Турският рефер Джунейт Чакър ще свири големия мач. Два пъти през сезона той бе рефер на двубои на съперниците. При него „Реал“ разгроми „Ювентус“ с 3:0 в първия четвъртфинал. А „Байерн“ отнесе „Пари Сен Жермен“ с 3:1 в последния мач от групата. Чакър е ръководил и финала на Шампионската лига „Барселона“ – „Ювентус“ (3:1) през 2015 година.", "date": "2018.04.30", "title": " Зинедин Зидан зове: Играйте, както никога досега"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b8%d1%81%d0%ba%d0%b0-%d0%bf%d0%be-%d0%b2%d0%b8%d1%81%d0%be%d0%ba%d0%b0-%d0%b3%d0%bb%d0%be%d0%b1%d0%b0-%d0%bd/", "text": "Районната прокуратура в Добрич протестира решението на Добричкия районен съд, с което на управителя на „Евроманган“ ЕАД Дейвид Уелингс е било наложено наказание „Глоба“ в размер на 1000 лева. Това съобщиха от държавното обвинение. Той е бил предаден на съд по административно наказателно дело за това, че в 30-дневен срок от спиране на плащанията към доставчици и към ТД на НАП по публични задължения на ръководеното от него дружество не поискал от Добричкия окръжен съд да открие производство по несъстоятелност на „Евроманган“ ЕАД. Добричкият районен съд е признал за виновен 70-годишния Уелингс и му наложил 1000 лева глоба, което е към минимума за престъплението по член 227б, ал. 2, във връзка с ал. 1 от НК. Деянието се наказва с лишаване от свобода до 3 години или с глоба до 5000 лева. Според прокуратурата доказателствената съвкупност по делото налага извода, че по отношение на Дейвид Уелингс са налице единствено отегчаващи отговорността обстоятелства. За това Районната прокуратура в Добрич предлага на Окръжния съд да измени първоинстанционното решение, като увеличи наложената глоба на управителя на „Евроманган“ на 5000 лева. Предстои делото да бъде насрочено в Добричкия окръжен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Прокуратурата иска по-висока глоба на шефа на „Евроманган“"}
{"url": "https://trud.bg/%d0%be%d0%bf%d0%be%d0%b7%d0%b8%d1%86%d0%b8%d0%be%d0%bd%d0%b5%d1%80-%d0%b5-%d0%bd%d0%b0-%d0%ba%d1%80%d0%b0%d1%87%d0%ba%d0%b0-%d0%be%d1%82-%d0%b2%d0%bb%d0%b0%d1%81%d1%82%d1%82%d0%b0-%d0%b2-%d0%b0/", "text": "Арменският парламент днес избира нов премиер на страната, като единственият претендент за поста е опозиционният лидер Никол Пашинян (42 г.), който се самообяви за “кандидат на народа” предаде Ройтерс. Управляващата Републиканска партия, която има мнозинство в законодателното събрание, реши да не излъчва собствен кандидат и обяви, че ще подкрепи Пашинян, ако и останалите 3 фракции гласуват за него.  Пашинян, който на 13 април поведе протести, довели до оставката на премиера Серж Саркисян, обяви, че първата му работа като министър-председател ще бъде да свика предсрочни парламентарни избори.", "date": "2018.04.30", "title": " Опозиционер  е на крачка  от властта в Армения"}
{"url": "https://trud.bg/%d1%80%d0%b0%d0%bc%d1%83%d1%88-%d1%85%d0%b0%d1%80%d0%b0%d0%b4%d0%b8%d0%bd%d0%b0%d0%b9-%d0%ba%d0%be%d1%81%d0%be%d0%b2%d0%be-%d0%bd%d0%b8%d0%ba%d0%be%d0%b3%d0%b0-%d0%bd%d1%8f%d0%bc%d0%b0-%d0%b4%d0%b0/", "text": "Премиерът на Косово Рамуш Харадинай заяви пред испанското издание El Pais, че „Косово никога няма да признае независимостта на Каталуния“, предава белградското радио „Б-92“, като се позовава на публикация в белградския ежедневник „Вечерни Новости“. Харадинай е заявил също, че „Косово и Каталуния нямат нищо общо“, като е добавил, че „аналогията е нонсенс, тъй като Косово е създадена при разпадането на Югославия и кървавите сблъсъци на принципа всеки срещу всеки, докато гражданските и политическите права в Испания се уважават“. Косовският премиер е посочил, че очаква „Испания да приеме Косово като член на Европейския съюз“ и е уверил, че за него „ще е чест да поздрави (премиерът на Испания Мариано) Рахой, защото ще имаме да много за обсъждане, например икономиката, или културното сътрудничество“. „Б-92“ припомня, че според по-раншни съобщения Рахой е обявил, че е готов да пропусне предстоящата среща на върха ЕС – Западни Балкани в София, за да не трябва да си прави снимка с лидерите на Прищина и че няма да постави подписа си под една и съща декларация с тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Рамуш Харадинай: Косово никога няма да признае независимостта на Каталуния"}
{"url": "https://trud.bg/%d0%be%d0%b1%d1%89%d0%be-55-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bf%d0%b5%d1%82%d0%b8%d0%bc%d0%b0-%d0%b8%d0%b7%d0%bd%d0%b0%d1%81%d0%b8%d0%bb/", "text": "След осъдителни присъди на три съдебни инстанции, Върховният касационен съд наложи общо наказание от 12 години „лишаване от свобода“ на Осман Сюлейман (на 31 г.), 11 години „лишаване от свобода“ на Исмаил Али (на 35 г.), 10 години „лишаване от свобода“ на Орхан Хюсеин (на 38 г.), 10 години „лишаване от свобода“ на Азис Хюсеин (на 33 г.) и 12 години „лишаване от свобода“ на Костадин Неделчев (на 33 г.), за извършени две престъпни деяния. Това съобщиха от прокуратурата в Бургас. Те са признати за виновни в това, че на 09.07.2005 г., около 02:30 часа, на около 3 км край с. Просеник, общ. Руен, обл. Бургас, до „Бялата чешма“, в съучастие като извършители, извършили действие с цел да възбудят и удовлетворят полово желание без съвкупление с малолетно момиче, като блудството е извършено чрез употреба на сила и заплашване. Петимата мъже са признати за виновни и за това, че на същите дата и място и по същото време, в съучастие като съизвършители се съвкупили с малолетното момиче, като я принудили към това със сила и заплашване, деянието е извършено от повече от две лица и представлява особено тежък случай. Към момента петимата мъже се намират в Затвора, където изтърпяват наложените им наказания при „строг“ режим. Решението на ВКС е окончателно и не подлежи на обжалване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Общо 55 години затвор за петима, изнасилили малолетно момиче"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b2%d0%bd%d0%b0%d1%81%d1%8f%d0%bc%d0%b5-%d0%be%d1%82%d0%bd%d0%be%d0%b2%d0%be-%d0%b7%d0%b0%d0%ba%d0%be%d0%bd/", "text": "„Щастлива съм, че България днес е център на дискусията за двойните стандарти в храните. Изумена съм от въпросите на премиера Борисов: кой умник казва, че българското бебе харесва палмово масло и защо се държат така големите търговски вериги в България. Кой мислите, че е умникът, господин премиер? Ами Вие. Проверете колко пъти ГЕРБ гласуваха против закона за търговските вериги от 2012 г. досега. С него видите ли сме гонели чуждите инвеститори. А ние просто искахме да не увреждат здравето на българския народ с некачествени храни и да не убиват българското производство”. Това написа във Фейсбук председателят на БСП Корнелия Нинова по повод думите на премиера. Тя призова премиера да провери дали президентът Плевнелиев не е наложил вето. „Наложи. Заради лобизъм в полза на големите. А кой нарочи БСП за антиевропейска партия, защото произнесох изречението: българският народ не е втора ръка в Европа, за да ни продавате втора ръка храна? Вие, господин премиер. Твърде дълго управлявате, за да помните такива подробности. Но ние ги помним. Надявам се и българите също. Утре за пореден път внасяме същия закон. Чакаме да видим как ще гласувате този път”, заявява лидерът на левицата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Корнелия Нинова: Внасяме отново закона за търговските вериги"}
{"url": "https://trud.bg/%d1%88%d0%be%d1%84%d1%8c%d0%be%d1%80%d1%8a%d1%82-%d1%83%d0%b1%d0%b8%d0%bb-%d0%bd%d0%b0-%d0%b7%d0%b5%d0%b1%d1%80%d0%b0-%d1%83%d1%87%d0%b5%d0%bd%d0%b8%d0%ba%d0%b0-%d0%be%d1%82-%d0%b0%d1%82%d0%b8%d1%8f/", "text": "Окръжна прокуратура – Бургас предаде на съд Кирил Г., подсъдим за причиняване на смърт по непредпазливост на ученика Костадин Джардов. Трагедията стана миналата есен и потпресе държавата. 16-годишният ученик, който бе блъснат и убит на пешеходна пътека край село Атия, е Костадин Джардов – възпитаник на Гимназията по туризъм в Бургас. Момчето било много възпитано, отличен ученик, мечтаел да учи в чужбина. Рано сутринта той отивал на училище и пресичал пешеходната пътека, която трябва да се премине, за да се отиде от селото до спирката на автобуса за Бургас. Зебрата дефакто пресича изключително натоварената отсечка Бургас- Созопол, а спирката е срещу селото. Докато прекосявал „Шевролет“, с който се движил Кирил Г. връхлетял върху него. Това е зона на действие на пътен знак В 26 – „Забранено движение със скорост по-висока от 60 км/ч“. Автомобилът се е движил със скорост от 95 км/ч, също така не е намалил скоростта или спрял, за да пропусне преминаващия по пешеходната пътека пешеходец и по непредпазливост е причинил смъртта на Костадин Джардов, заявиха от държавното обвинение в понеделник.  Очаква се Окръжен съд – Бургас да насрочи заседанието си. Само преди броени дни, от МРРБ съобщиха, че е готов проект за пасарелка, която ще бъде изградена на мястото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Шофьорът, убил на зебра ученика от Атия, отива на съд"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b2-%d0%b8%d0%b7%d1%80%d0%b0%d0%b5%d0%bb-%d0%b7%d0%b0/", "text": "Израелската полиция е арестувала двама българи – мъж и жена, заподозрени в кражба на пари с фалшиви кредитни карти, съобщава  . Двойката на видима възраст малко над 30 години е задържана, след като в полицията е получен сигнал от банка в Тел Авив за неоторизирани финансови транзакции и теглене пари. Властите са претърсили апартамента, в който били отседнали българите, при което са открити крадени и фалшиви кредитни карти. Уточнява се, че сънародниците ни са посетили Израел с туристически визи. Предстои двамата да се явят в съда в Тел Авив като част от текущото разследване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Двама българи са задържани в Израел за кражба от банкови сметки"}
{"url": "https://trud.bg/%d0%bf%d0%b5%d0%b2%d0%b8%d1%86%d0%b0%d1%82%d0%b0-%d0%b0%d0%bd-%d0%bc%d0%b0%d1%80%d0%b8-%d1%81%d0%b8-%d0%bf%d1%80%d0%b8%d0%b7%d0%bd%d0%b0-%d1%87%d0%b5-%d0%b5-%d0%b1%d0%b8%d1%81%d0%b5%d0%ba%d1%81%d1%83/", "text": "Британската певица и авторка на песни Ан-Мари призна, че е бисексуална и еднакво харесва и мъже, и жени, стига да са й симпатични, съобщава Контактмюзик. Досега изпълнителката не е афиширала публично сексуалната си ориентация, защото не искала да си слага етикети. “Никога не съм била привличана само от мъже или само от жени”, довери Ан-Мари. Двадесет и седем годишната британка се сдоби със световна слава, след като пусна сингъла си “Rockabye” с участието на “Клийн бандит”. В репертоара си Ан-Мари редовно разкрива пред публиката любовните си изживявания. “Това понякога може да бъде доста плашещо – да излагаш на показ личния си живот, доверява певицата. Но моята мисия е да помагам на хората, изпаднали в моето положение!”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Певицата Ан-Мари си призна, че е бисексуална"}
{"url": "https://trud.bg/%d0%ba%d0%b8%d1%82%d0%be%d0%b2%d0%b0-%d0%b0%d0%ba%d1%83%d0%bb%d0%b0-%d0%b8%d0%b7%d0%bc%d0%b8%d0%bd%d0%b0-%d1%80%d0%b5%d0%ba%d0%be%d1%80%d0%b4%d0%bd%d0%be-%d1%80%d0%b0%d0%b7%d1%81%d1%82%d0%be%d1%8f/", "text": "Китова акула беше проследена да мигрира на рекордно разстояние през Тихия океан – 19 312 км, съобщи в.  Акулата, наречена от учените Ан, е тръгнала от водите край Панама и е стигнала близо до Филипините. Сигнала й са проследили учени от института за тропически изследвания “Смитсониън”. От Панама тя е преминала край остров Клипертон и костариканския остров Кокос, след което се е насочила към галапагоския о-в Дарвин. След 266 дни сигналът е изчезнал, когато Ан се е спуснала в дълбоки води, но след 235 дни отново се е появил южно от Хавай. След това акулата се е насочила към Марианската падина. Това са първите документирани доказателства за миграционния път на най-голямата риба в наши дни през Тихия океан. “Разполагаме с малко информация защо мигрират акулите – каза морският биолог Ектор Гусман. – Дали търсят храна, възможности за разплод или ги води някакъв друг импулс?”  Генетични изследвания са показали, че китовите акули по света са тясно свързани. Затова е възможно те да пътуват на дълги разстояния, за да се чифтосват. Женска китова акула може да изминава около 64 км дневно и да се гмурка на повече от 1900 м. Ан и още 45 акули са проследени с датчици SPOT, които работят само близо до повърхността.  Повече от половината китови акули в света са изчезнали за 75 години. Те са желан улов заради перките, месото, зъбите, хрущяла и мазнините им. Младите екземпляри често попадат случайно в мрежите за риба тон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Китова акула измина рекордно разстояние през Тихия океан – 19 312 км"}
{"url": "https://trud.bg/%d0%b1%d0%b0%d1%88%d0%b0%d1%80-%d0%b0%d1%81%d0%b0%d0%b4-%d0%b0%d0%b3%d1%80%d0%b5%d1%81%d0%b8%d1%8f%d1%82%d0%b0-%d0%bd%d0%b0-%d0%b7%d0%b0%d0%bf%d0%b0%d0%b4%d0%b0-%d1%83%d1%81%d0%b8%d0%bb%d0%b2%d0%b0/", "text": "Агресивните действия на някои Западни страни срещу Сирия само ще усилят решимостта на сирийците да отстояват суверенитета на своята страна. Това, както съобщи агенция SANA, е заявил в понеделник президентът на републиката Башар Асад, предава ТАСС. Според неговите думи, скорошните атаки „само ще усилят решимостта на сирийците да отстояват националния суверенитет и правото да решават сами своето бъдеще“. Сирийският лидер е провел преговори в Дамаск с председателя на комисията по национална сигурност и външна политика на иранския меджлис (парламент) Алаеддин Боруджери. След нейния край, страните са потвърдили „стремежа на Сирия и Ирак към укрепване на двустранното стратегическо сътрудничество“. Според информацията на агенцията, Боруджери е заявил, по време на срещата с Асад, че „заговорът на САЩ и техните съюзници и регионални пособници е претърпял поражение в Сирия“. Според неговите думи , „това се е случило благодарение на издържливостта на съпротивителните сили и разгрома на терористите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Башар Асад: Агресията на Запада усилва решимостта на сирийците да бранят своя суверенитет"}
{"url": "https://trud.bg/51-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%bd%d0%b0-%d0%bc%d0%b0%d0%b3%d0%b0%d0%b7%d0%b8%d0%bd%d0%b5/", "text": "Трима бандити, ограбили и убили възрастен търговец в ловешкото село Български извор, получиха общо 51 години затвор. Съдът в Ловеч прати Радко Белишки за 25 години зад решетките при строг режим, а аверите му Божидар Гокин и Мирослав Еленков – по 13 години. Тримата извършиха жестокото престъпление на 19 декември 2016 г. 80-годишната жертва Иван Масърлиев бил заможен човек, след като още през 90-те години отворил частни бакалии в селото. Три седмици преди убийството Радко Белишки откраднал телевизор от дома на търговеца и забелязал сейф, вграден в стената. Заедно с Мирослав и Божидар се въоръжили с щанги и нахлули в дома на търговеца. “Това ще ти е последната вечер”, изкрещял един от бандитите на стопанина и го завлякъл в една от стаите. Там го вързал и изтезавал, за да каже комбинацията на сейфа. В това време другите двама успели да разбият касата и да задигнат 25 000 лв. и бижута за 8440 лв. По време на мъченията, възрастният Иван Масърлиев издъхнал. Полицията залови първо Радко, а той издал съучастниците си. По време на делото тримата признали вината си. Съдът е уважил и гражданските искове на съпругата и дъщерята на убития в размер на 333 400 лева.", "date": "2018.04.30", "title": " 51 години затвор за убийство на магазинер\t\t\t"}
{"url": "https://trud.bg/%d1%82%d0%b0%d0%bd%d0%ba%d0%be%d0%b2%d0%b5%d1%82%d0%b5-%d0%b7%d0%b0-%d0%bf%d0%b0%d1%80%d0%b0%d0%b4%d0%b0-%d0%bf%d1%80%d0%b8%d1%81%d1%82%d0%b8%d0%b3%d0%b0%d1%82-%d0%bd%d0%b0-1-%d0%bc%d0%b0%d0%b9-%d0%b2/", "text": "Във връзка с подготовката за военния парад в Деня на Храбростта и празник на Българската армия, военна техника, на въоръжение в Българската армия, ще се предислоцира утре, 1 май, от военните формирования в страната до летище Доброславци край София. Рова съобщиха от Министерство на отбраната. За информация на гражданите: военната техника ще се придвижва по националната пътна инфраструктура от градовете Сливен, Ямбол, Казанлък, Карлово, Асеновград, Стара Загора, Плевен и Благоевград до летище Доброславци. Постоянно акредитираните фоторепортери и оператори, които желаят да снимат влизането на техниката в района на София, могат да направят това само от 12.00 ч. до 16. 00 ч. при влизането на колоните на летище Доброславци. Вътре, в района на летището, няма да бъдат допускани журналистически екипи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Танковете за парада пристигат на 1 май в София"}
{"url": "https://trud.bg/%d0%ba%d0%b0%d1%82-%d1%82%d1%80%d1%8a%d0%b3%d0%bd%d0%b0-%d0%bd%d0%b0-%d0%bb%d0%be%d0%b2-%d0%b7%d0%b0-%d1%88%d0%be%d1%84%d1%8c%d0%be%d1%80%d0%b8-%d1%81-%d0%bd%d0%b5%d0%bf%d0%bb%d0%b0%d1%82%d0%b5%d0%bd/", "text": "Пътна полиция провежда специализирана полицейска операция, чийто акцент са невръчените електронни фишове и неиздължените в срок задължения по Закона за движението по пътищата. Тя е в ход от днес и ще продължи до 6 май, неделя, съобщиха от МВР. Екипи на Пътна полиция ще бъдат разположени по пътищата в цялата страна и най-вече по шосетата, водещи към граничните контролно-пропускателни пунктове. Освен водачите, проверки за невръчени фишове, ще се извършват на пътниците, които притежават свидетелства за управление на МПС. От Пътна полиция напомнят на водачите, че от 21 януари 2017 г. в чл. 171, ал. 1 има е в сила нова точка „д“, според която е предвидена принудителна административна мярка – временно отнемане на свидетелството за управление на моторно превозно средство (шофьорска книжка) на водач, който управлява моторно превозно средство с наложено наказание глоба, незаплатена в срока за доброволно заплащане. В такава ситуация свидетелството се отнема до заплащане на дължимата глоба. Това може да стане по два начина – онлайн от сайта на МВР или в офис на банка. В проверките са включени и служители на Агенция „Пътна инфраструктура“, които ще следят за винетки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " КАТ тръгна на лов за шофьори с неплатени глоби\t\t\t"}
{"url": "https://trud.bg/%d1%81%d1%82%d1%80%d0%be%d0%b8%d1%82%d0%b5%d0%bb%d0%b8%d1%82%d0%b5-%d1%81-%d0%be%d0%b1%d0%be%d1%80%d0%be%d1%82-%d0%be%d1%82-13-%d0%bc%d0%b8%d0%bb%d0%b8%d0%b0%d1%80%d0%b4%d0%b0-%d0%bb%d0%b5%d0%b2%d0%b0/", "text": "С 11,7 на сто се е увеличила продукцията в строителството за 2017 година, а реализираната продукция от бранша е близо 13 млрд. лв. Това показват данните на Камарата на строителите. Причина за ръста е сградното строителство, а инфраструктурното бележи леко забавяне. През 2017 г. произведената продукция в сградното строителство възлиза на 7,2 млрд. лв. и оформя дял от 56% в общата произведена продукция в сектора за годината. 98,3% от всички фирми в сектора са малки, а от общо 4956 регистрирани компании едва пет фирми са с активи над 97,5 млн. лв., става ясно още от анализа. 79 от регистрираните в Централния професионален регистър строителни фирми са средни, с нетни приходи от продажби или стойност на активи към края на 2016 г. до 19,5 млн. лв. Сред тенденциите в сектора е намаляване на безработицата. Заетите в бранша са над 175 хил. души. През 2017 г. строителството на вили и къщи се увеличава, докато това на блокове намалява, отбелязват от Камарата на строителите.", "date": "2018.04.30", "title": " Строителите с оборот от 13 милиарда лева"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d1%80%d0%b5%d1%84%d0%b5%d1%80%d0%b8%d1%82%d0%b5-%d0%bd%d0%b0-%d0%b8%d0%bd%d1%82%d0%b5%d1%80-%d1%8e%d0%b2/", "text": "", "date": "2018.04.30", "title": " Разследват реферите на „Интер“ – „Ювентус“"}
{"url": "https://trud.bg/%d0%b7%d0%b2%d0%b5%d0%b7%d0%b4%d0%b0-%d1%81-%d1%80%d0%b5%d0%ba%d0%be%d1%80%d0%b4%d0%bd%d0%b0-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b0-%d1%82%d0%b8%d1%82%d0%bb/", "text": "Белградският колос „Цървена звезда“ зарадва феновете си и спечели рекордна 28-а титла на Сърбия. „Звездашите“ си триумфираха в шампионата три кръга преди края след победата над „Напредак“ (Крушевац) с 2:0. Успехът в този сблъсък дойде в заключителните му моменти. Десет минути преди края Ненад Кръстичич откри, а в добавеното време Александър Пешич от дузпа донесе титлата на „Звезда“. Така „звездашите“ триумфира със своята 28-а титла на Сърбия и дръпна на вечния си съперник „Партизан“ по брой на отличията. „Черно-белите“ остават с 27 титли. „Звездашите“ взимат първи трофей от 2016 г.", "date": "2018.04.30", "title": " „Звезда“ с рекордна шампионска титла"}
{"url": "https://trud.bg/%d0%bf%d0%b0%d0%bb%d1%8f%d1%82-%d1%81%d0%bb%d0%b8%d0%b2%d0%b5%d0%bd%d1%81%d0%ba%d0%b8%d1%82%d0%b5-%d0%be%d0%b3%d0%bd%d1%8c%d0%be%d0%b2%d0%b5-%d1%81-%d0%bb%d0%b5%d0%ba%d1%86%d0%b8%d1%8f-%e2%84%96/", "text": "С авторския спектакъл на Камен Донев “Лекция №1 за народното творчество” ще започнат майските дни на културата “Сливенски огньове” на 1 май вечерта. След постановката, на централния площад “Хаджи Димитър” Камен Донев, Валя Балканска и Георги Христов ще запалят символния огън на празниците. В дните на културата Сливен ще се превърне в Столица на децата: ще се състои единственият в страната Национален фестивал на детската книга, както и Международен фолклорен фестивал. За любителите на киното “София филм фест” ще представи колекция от филми. Късноантичната и средновековна крепост “Туида” ще бъде домакин на интересни събития, сред които и рок-театъра “Аспарух-битката за Онгъла” на група “Епизод”. “Приятно ми е” е мотото на спектакъл, с който ще се отбележат 95 години от Рождението на Радой Ралин и 50 години от забраната и изгарянето на книгата му “Люти чушки”. На сцената на крепостта „Туида“, на 18 май, от 20 часа  ще се качат музикантите от група „Епизод“ с техния рок театър „Аспарух-битката за Онгъла“. За първи път сливенци и гости на града ще могат да се насладят на спектакъл, който обединява класическата оперета и рока. Организатори са Община Сливен и Късноантична и средновековна крепост „Туида“, а входът ще е свободен. Рок театърът е част от събитията, включени в празничната програма на „Сливенски огньове“. Символния огън на Майските дни на културата ще запалят кметът Стефан Радев, Камен Донев, Валя Балканска и Георги Христов в 20.30 на площад „Хаджи Димитър“. Церемонията ще бъде предшествана от авторския спектакъл на Камен Донев „Лекция № 1 за народното творчество“, представен в залата на Драматичен театър „Стефан Киров“, от 18 часа. Същата вечер  от 20.45 часа на открита сцена ще пеят Валя Балканска и Георги Христов. Концертът ще приключи с фойерверки на площада. Почитателите на киното ще имат възможност да посетят „София Филм Фест в Сливен 2018 г.“, който също е част от програмата и ще се проведе от 2 до 4 май в зала „Сливен“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Палят “Сливенските огньове” с “Лекция №1 за народното творчество”"}
{"url": "https://trud.bg/%d1%80%d1%83%d0%bc%d1%8a%d0%bd%d0%b5%d1%86-%d0%b2%d0%b7%d0%b5-%d1%80%d0%b5%d0%b2%d0%b0%d0%bd%d1%88-%d0%be%d1%82-%d0%bd%d0%b0%d1%88-%d0%b0%d1%81-%d0%b2-%d0%b1%d0%be%d1%80%d0%b1%d0%b0%d1%82%d0%b0/", "text": "Николай Вичев записа единствената победа за борците ни в класическия стил на старта на европейското в Каспийск (Русия). Асът в категория до 63 кг тръгна с технически туш 12:0 срещу Дмитрий Добров (Украйна), но в следващия кръг бе спрян от румънеца Михай Раду с 0:8. Пратеникът на северната ни съседка си бе научил добре урока, след загубата от Вичев на финала на „Никола Петров“ през март. Раду взе точките си от партер след 4 превъртания. Румънецът успя да стигна до полуфиналите тази вечер и при успех Вичев ще получи втори шанс – да се бори в репешажите за бронза. Еврошампионът Тарек Абделслам (87 кг) пък допусна загуба още на старта от грузинеца Роберти Коблиашвили, трети от мондиал 2017, с 2:5. Поражение претърпяха и другите трима Милослав Методиев (130), Руслан Пашкулский (77) и Недялко Петров (55). И четиримата имат шанс да продължат в репешажите, ако противниците им спечелят полуфиналните си схватки. Шампионатът в Дагестан започна при изключителни мерки за сигурност. Привлечени са над 1000 охранители. За комфорта на гостите се грижат 300 доброволци и 90 преводачи. Вчера бе и официалното откриване, за което бяха ангажирани 300 артиста от различни хореографски и театрални трупи, както и популярният ансамбъл на Дагестан „Лезгинка“.", "date": "2018.04.30", "title": " Румънец взе  реванш от наш ас в борбата"}
{"url": "https://trud.bg/%d1%84%d1%8a%d1%80%d0%b3%d1%8e%d1%81%d1%8a%d0%bd-%d0%b2%d0%b8%d0%bd%d0%b0%d0%b3%d0%b8-%d1%89%d0%b5-%d1%83%d0%b2%d0%b0%d0%b6%d0%b0%d0%b2%d0%b0%d0%bc-%d0%b2%d0%b5%d0%bd%d0%b3%d0%b5%d1%80/", "text": "Легендарният треньор Сър Алекс Фъргюсън заяви, че винаги ще уважава своя някогашен съперник Арсен Венгер, мениджърът на „Арсенал“. Французинът напуска „артилеристите“ през лятото след 22 години работа в клуба. Преди мача между „Манчестър Юнайтед“ и „Арсенал“ (2:1) Фъргюсън награди Венгер в компанията на Жозе Моуриньо със сребърен трофей. „Имали сме търкания през годините, но винаги ще го уважавам – каза Фъргюсън. – Той свърши чудесна работа, която буди възхищение.“ Преди двубоя феновете на „Юнайтед“ посрещнаха Венгер на крака при последния му мач на „Олд Трафорд“. Моуриньо пък поздрави французина и го заведе на тъчлинията, за да получи символичния трофей от Фъргюсън и още аплодисменти от трибуните.", "date": "2018.04.30", "title": " Фъргюсън: Винаги ще уважавам Венгер"}
{"url": "https://trud.bg/%d1%86%d0%b0%d1%86%d0%b0%d1%80%d0%be%d0%b2-%d0%bf%d1%83%d1%81%d0%bd%d0%b0-%d0%bd%d0%b0-%d0%bf%d1%80%d0%be%d0%ba%d1%83%d1%80%d0%be%d1%80%d0%b8%d1%82%d0%b5-%d1%83%d0%ba%d0%b0%d0%b7%d0%b0%d0%bd%d0%b8/", "text": "Главният прокурор Сотир Цацаров утвърди Указание за работа на Прокуратурата на Република България по преписки и досъдебни производства, образувани по съобщения за осъществено домашно насилие, за закана с убийство и за нарушена заповед за защита от домашно насилие. Целта на указанието е да бъде създаден унифициран механизъм за своевременна реакция на прокурорските органи в такива случаи, както и да се защитят ефективно правата на пострадалите лица, съобщават от прокуратурата. Указанието въвежда задължителни единни процедури при подаване на сигнали /жалби/ за домашно насилие, за закана с убийство и за нарушена заповед за защита от домашно насилие. Предвижда се незабавно започване на действия от страна на дежурните прокурори веднага след приемането на сигнала. При лично явяване на пострадалия в районната прокуратура задължително му се снемат писмени обяснения от дежурен прокурор, като му се предоставя и възможност да попълни формуляр, съдържащ и информация за неговите права. Предвидено е, че когато прокурорът установи данни за непосредствена опасност за живота и здравето на пострадалото лице, той незабавно уведомява съответното полицейско управление за предприемане на мерки съобразно ЗМВР и ЗЗДН. Въвежда се задължително установяване на определени обстоятелства още в началото на проверката, сред които дали деецът се води на отчет в психиатрично заведение, дали притежава оръжие, дали са постъпвали други сигнали срещу него, дали на мястото на произшествието е присъствало дете и др. Указанието съдържа и конкретни разпоредби относно своевременното разследване при досъдебно производство и необходимостта от мерки за защита на пострадалия по реда на НПК. Предвидено е задължение за незабавно уведомяване и взаимодействие със съответната териториална Дирекция „Социално подпомагане” при данни за осъществено домашно насилие над дете или в присъствието на дете, както и на лице с увреждания. На районните прокурори се възлага организацията на взаимодействието с органите на МВР, както и провеждането на ежемесечни координационни срещи с началниците на съответните полицейски управления за преглед на сроковете и изпълнението на указанията по всички преписки и досъдебни производства с предмет домашно насилие, закана с убийство и нарушени заповеди за защита от домашно насилие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Цацаров пусна на прокурорите указания за работа при случаи на домашно насилие"}
{"url": "https://trud.bg/%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%bf%d1%80%d0%b0%d0%b2%d0%b8%d0%bc-%d0%b0%d0%bd%d0%b0%d0%bb%d0%b8%d0%b7-%d0%ba%d0%b0%d0%ba-%d0%b4%d0%b0-%d0%b7%d0%b0%d1%81%d0%b8%d0%bb%d0%b8/", "text": "„Още в началото на мандата през май 2017 г. премиерът Борисов постави темата с двойния стандарт на храните. Тя е обсъждана многократно и на съветите на министрите в ЕС“. Това заяви министърът на земеделието, храните и горите Румен Порожанов на форума на високо равнище „Двойният стандарт при храните в ЕС – да сложим проблема на масата“, който се проведе в НДК под патронажа на премиера Бойко Борисов и е част от програмата на българското председателство на Съвета на ЕС, събщиха от МЗХГ. Порожанов представи на конференцията обобщените данни от трите изследвания за двоен стандарт, проведени през последните 10 месеца. Изследвани са общо 228 проби. При 18% са констатирани различия по състава и/или хранителната стойност. Сред по-съществените различия са мляко за малки деца, което е с по-високо съдържание на растителни мазнини, включително  палмови, в българския аналог.  В продукта, продаван у нас няма млечна суроватка на прах и съдържанието на макроелементи и витамини е по-малко. При сирене моцарела пък има разлики в цвета, вкуса, консистенцията и нетното количество в опаковката на българския аналог. При маргарина съдържанието на мазнини е по-ниско в този, продаван у нас. При бързо замразени багети в българския продукт има по-малко колбас и твърдо сирене. „Благодаря на комисар Вера Юрова за всички нейни участия на заседанията на Съвета на министрите на земеделието в ЕС по темата за двойния стандарт при храните, които се проведоха  през миналата и тази  година и за предложените изменения в 3 директиви за регулацията му. Днес можем да работим с по-ясна визия за бъдещето. Моят апел е законодателството да бъде разгледано бързо и да не се чака края на мандата на Европейския парламент през пролетта на 2019 г”, каза още българският земеделски министър. „Успоредно с пакета от 3 директиви можем да прегледаме и националните изисквания  към храните, вече съм възложил такъв анализ в МЗХГ, подчерта министър Порожанов. Ползвайки европейския опит на други страни членки с националното законодателство ще се въведат по-строги изисквания за качество. Сред тези мерки е и публикуваната за обществено обсъждане от МЗХГ промяна в наредба, която да забрани в мандрите, които произвеждат млечни продукти да влизат растителни мазнини. „Двойните стандарти при храните накараха 100 млн. души да се чувстват като аборигени, страшно обидно е“, коментира на форума премиерът Бойко Борисов. И даде пример, че при комунизма в казармите пишеше: „Службата е тежка, но за сметка на това продължителна“, а сега може да сложим – „Храните са вредни, но за сметка на това по-скъпи“. Омбудсманът Мая Манолова, която е организатор на форума, предложи създаване на единен европейски орган – „ОЛАФ при храните“, който да следи за разминавания и нарушения с двоен стандарт. Двойният стандарт при храните е абсолютно неприемлива практика, заяви от своя страна еврокомисарят по правосъдие и защита на потребителите Вера Юрова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Порожанов: Правим анализ как да засилим националните изисквания към храните успоредно с директивите за забрана на двойния стандарт"}
{"url": "https://trud.bg/%d0%b2%d1%80%d0%b0%d1%87%d0%b0%d0%bd%d1%81%d0%ba%d0%b0%d1%82%d0%b0-%d0%b1%d0%be%d0%bb%d0%bd%d0%b8%d1%86%d0%b0-%d1%81-14-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b4%d1%8a%d0%bb%d0%b3%d0%be/", "text": "14 милиона лева са дълговете на врачанската болница стана ясно на днешното общо годишно събрание на здравното заведение. Беше избран и нов изпълнителен директор на болницата, съобщава  . 15 хиляди души са лекувани във врачанската болница през 2017 г. С 1/4 от приходите по клинични пътеки или 3 мил. и 400 хил. лв. са платени стари задължения, за които има запори. Още над 1 млн. лв. са похарчени за такси на съдебни изпълнители. Това показва финансовият отчет на здравното заведение, който беше приет на общо събрание на дружеството, в което основен акционер е държавата. Събранието прие депозираната оставка на досегашния изпълнителен директор Орлин Цветков. Мястото му зае Евгений Любенов, който е заемал ръководни позиции в системата на здравеопазването. Осигуряването на качествено медицинско обслужване за населението от областта и редовно изплащане на заплатите на персонала са основните приоритети в работата на новия директор. Той подчерта, че е запознат с тежките проблеми на болницата, сред които са дълговете й и напускането на медицински кадри.", "date": "2018.04.30", "title": " Врачанската болница с 14 млн. лева дългове и нов директор"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-22/", "text": "1. ПРОЕКТ НА РЕШЕНИЕ ЗА ПРИЕМАНЕ НА АДМИНИСТРАТИВЕН МОНИТОРИНГОВ ДОКЛАД ЗА 2017 Г. ЗА ИЗПЪЛНЕНИЕТО НА НАЦИОНАЛНАТА СТРАТЕГИЯ НА РЕПУБЛИКА БЪЛГАРИЯ ЗА ИНТЕГРИРАНЕ НА РОМИТЕ  Внася: заместник министър-председателят по икономическата  и демографската политика 2. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ №343 НА МИНИСТЕРСКИЯ СЪВЕТ ОТ 2008 Г. ЗА СЪЗДАВАНЕ НА КОМИСИЯ ПО ПРОЗРАЧНОСТ ПО ЗАКОНА ЗА ЛЕКАРСТВЕНИТЕ ПРОДУКТИ В ХУМАННАТА МЕДИЦИНА И ОПРЕДЕЛЯНЕ НА НЕЙНИЯ СЪСТАВ  Внася: министърът на здравеопазването 3. ПРОЕКТ НА РЕШЕНИЕ ЗА ПРИЗНАВАНЕ НА СДРУЖЕНИЕ „БЪЛГАРСКА АСОЦИАЦИЯ ДИАБЕТ“ ЗА ПРЕДСТАВИТЕЛНА ОРГАНИЗАЦИЯ НА НАЦИОНАЛНО РАВНИЩЕ В НАЦИОНАЛНИЯ СЪВЕТ ЗА ИНТЕГРАЦИЯ НА ХОРАТА С УВРЕЖДАНИЯ  Внася: министърът на труда и социалната политика 4. ПРОЕКТ НА РЕШЕНИЕ ЗА ОТПУСКАНЕ НА ПЕРСОНАЛНИ ПЕНСИИ ПО КОДЕКСА ЗА СОЦИАЛНО ОСИГУРЯВАНЕ  Внася: министърът на труда и социалната политика 5. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАНСФЕРИ ПО БЮДЖЕТИТЕ НА ОБЩИНИТЕ ЗА 2018 Г. ЗА ИЗДРЪЖКА НА ДЕЙНОСТИТЕ ПО ВЪЗПИТАНИЕ И ОБУЧЕНИЕ НА ДЕЦАТА И УЧЕНИЦИТЕ В ЧАСТНИТЕ ДЕТСКИ ГРАДИНИ И УЧИЛИЩА И ЗА ИЗПЛАЩАНЕ НА СТИПЕНДИИ НА УЧЕНИЦИТЕ В ЧАСТНИТЕ УЧИЛИЩА  Внася: министърът на образованието и науката 6. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА АПОРТИРАНЕ НА ИМОТ – ЧАСТНА ДЪРЖАВНА СОБСТВЕНОСТ, В КАПИТАЛА НА „НАЦИОНАЛНА КОМПАНИЯ ИНДУСТРИАЛНИ ЗОНИ“ ЕАД – СОФИЯ  Внася: министърът на икономиката 7. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, НА МИНИСТЕРСТВОТО НА ЗДРАВЕОПАЗВАНЕТО  Внася: министърът на регионалното развитие и благоустройството 8. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА СЛИВНИЦА, СОФИЙСКА ОБЛАСТ  Внася: министърът на регионалното развитие и благоустройството 9. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В 3604-ОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО КОНКУРЕНТОСПОСОБНОСТ (ВЪТРЕШЕН ПАЗАР И ИНДУСТРИЯ), ПРОВЕДЕНО НА 12 МАРТ 2018 Г. В БРЮКСЕЛ  Внася: министърът на икономиката 10. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ТАРИФА №4 ЗА ТАКСИТЕ, КОИТО СЕ СЪБИРАТ В МИНИСТЕРСТВОТО НА ВЪТРЕШНИТЕ РАБОТИ ПО ЗАКОНА ЗА ДЪРЖАВНИТЕ ТАКСИ, ПРИЕТА С ПОСТАНОВЛЕНИЕ №53 НА МИНИСТЕРСКИЯ СЪВЕТ ОТ 1998 Г.  Внася: министърът на вътрешните работи 11. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА РЕГИСТЪР БУЛСТАТ  Внася: министърът на правосъдието 12. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА АГЕНЦИЯТА ПО ГЕОДЕЗИЯ, КАРТОГРАФИЯ И КАДАСТЪР, ПРИЕТ С ПОСТАНОВЛЕНИЕ №242 НА МИНИСТЕРСКИЯ СЪВЕТ ОТ 2016 Г.  Внася: министърът на регионалното развитие и благоустройството 13. ПРОЕКТ НА РЕШЕНИЕ ЗА ПРИЕМАНЕ НА ПЛАН ЗА 2018-2020 Г. ЗА ИЗПЪЛНЕНИЕ НА СТРАТЕГИЯТА ЗА НАМАЛЯВАНЕ ДЕЛА НА ПРЕЖДЕВРЕМЕННО НАПУСНАЛИТЕ ОБРАЗОВАТЕЛНАТА СИСТЕМА (2013-2020)  Внася: министърът на образованието и науката 14. ПРОЕКТ НА РЕШЕНИЕ ЗА ОДОБРЯВАНЕ НА ПРОЕКТ НА ИЗМЕНЕНИЕ НА ОПЕРАТИВНА ПРОГРАМА „ДОБРО УПРАВЛЕНИЕ”, СЪФИНАНСИРАНА ОТ ЕВРОПЕЙСКИЯ СОЦИАЛЕН ФОНД И ОТ ДЪРЖАВНИЯ БЮДЖЕТ, ОДОБРЕНА С РЕШЕНИЕ ЗА ИЗПЪЛНЕНИЕ НА ЕВРОПЕЙСКАТА КОМИСИЯ С(2015) 1010 ОТ 2015 Г., И ПРОЕКТ НА ИЗМЕНЕНИЕ НА СПОРАЗУМЕНИЕТО ЗА ПАРТНЬОРСТВО НА РЕПУБЛИКА БЪЛГАРИЯ, ОЧЕРТАВАЩО ПОМОЩТА ОТ ЕВРОПЕЙСКИТЕ СТРУКТУРНИ И ИНВЕСТИЦИОННИ ФОНДОВЕ ЗА ПЕРИОДА 2014-2020 Г., ОДОБРЕНО С РЕШЕНИЕ ЗА ИЗПЪЛНЕНИЕ НА ЕВРОПЕЙСКАТА КОМИСИЯ С(2014) 5582 ОТ 2014 Г. И ЗА АКТУАЛИЗИРАНЕ НА ФИНАНСОВОТО РАЗПРЕДЕЛЕНИЕ НА СРЕДСТВАТА ОТ ЕВРОПЕЙСКИЯ СОЦИАЛЕН ФОНД, ЕВРОПЕЙСКИЯ ФОНД ЗА РЕГИОНАЛНО РАЗВИТИЕ И КОХЕЗИОННИЯ ФОНД ПО ТЕМАТИЧНИ ЦЕЛИ И ПО ОПЕРАТИВНИ ПРОГРАМИ, ОДОБРЕНО С РЕШЕНИЕ №184 НА МИНИСТЕРСКИЯ СЪВЕТ ОТ 2014 Г.  Внася: заместник министър-председателят 15. ПРОЕКТ НА РЕШЕНИЕ ЗА ОПРЕДЕЛЯНЕ НА МИНИСТЕРСТВО, КОЕТО ДА НОМИНИРА СВОЙ ПРЕДСТАВИТЕЛ ЗА ЧЛЕН НА УПРАВИТЕЛНИЯ СЪВЕТ НА НАЦИОНАЛНАТА АГЕНЦИЯ ЗА ПРОФЕСИОНАЛНО ОБРАЗОВАНИЕ И ОБУЧЕНИЕ ЗА МАНДАТА 2018-2022 Г.  Внася: министърът на образованието и науката 16. ПРОЕКТ НА РЕШЕНИЕ ЗА ПРИЗНАВАНЕ НА СДРУЖЕНИЕ „СЪЮЗ НА ВОЕННОИНВАЛИДИТЕ И ВОЕННОПОСТРАДАЛИТЕ“ ЗА ПРЕДСТАВИТЕЛНА ОРГАНИЗАЦИЯ НА НАЦИОНАЛНО РАВНИЩЕ В НАЦИОНАЛНИЯ СЪВЕТ ЗА ИНТЕГРАЦИЯ НА ХОРАТА С УВРЕЖДАНИЯ  Внася: министърът на труда и социалната политика АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Вижте какво ще решава Министерският съвет в сряда, 2 май 2018"}
{"url": "https://trud.bg/%d0%bc%d0%b8%d1%88%d0%b5%d0%bb-%d0%b1%d0%b0%d1%80%d0%bd%d0%b8%d0%b5-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5-%d0%b7%d0%b0-%d0%b1%d1%80%d0%b5%d0%ba%d0%b7%d0%b8%d1%82-%d1%81/", "text": "Главният преговарящ от страна на Европейския съюз по сделката за Брекзит Мишел Барние предупреди, че разговорите са изложени на „риск”, заради неразбирателства относно бъдещата граница между Ирландия и Великобритания. На пресконференция в Ирландия, Барние призова за „ясно решение на проблема с Ирландия”, който трябва да бъде заложен в сделката за Брекзит, информира БГНЕС. „Докато не стигнем до съгласие има риск”, допълни той.  Ирландският министър-председател Лео Варадкар предупреди, че великобританският „подход в преговорите ще трябва да се промени”, ако искат да има някакво решение на проблема. „Без решение спрямо въпросът с ирландката граница не може да има сделка”, заяви Варадкар. Лондон се съгласи да избегне „твърдата граница” с гранично пропускателни пунктове между Ирландия, страна членка в ЕС и Северна Ирландия, част от Обединеното кралство. За всички би било най-добре, ако се запазят мирните отношения между двете страни, които съществуват от 1998 г. благодарение на договорно споразумение. Междувременно Великобритания твърдо заяви, че няма намерението да влиза в частен съюз с ЕС след напускането. Въпреки че ЕС предложи на Обединеното кралство да остави в частен специално направен съюз Северна Ирландия и така да реши проблемите си. „Предложението, което направихме, не цели да промени червените линии на Великобритания. А тя има такива като митническия съюз и единния пазар”, заяви Барние. „Само решение, изработено специално за Ирландия ще свърши работа”, добави той. „До юни трябва да се договорим и по други параметри, като обхвата на разпределение, митници и регулации”. Великобритания иска да е независима от ЕС, за да може да сключва търговски сделки със страни от целия свят, след като напусне съюза. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Мишел Барние: Преговорите за Брекзит са изложени на риск"}
{"url": "https://trud.bg/%d1%80%d0%b0%d0%b7%d1%80%d0%b8%d0%b2-%d0%b2-%d0%b5%d1%81-%d0%b7%d0%b0%d1%80%d0%b0%d0%b4%d0%b8-%d0%bd%d0%be%d0%b2%d0%b8%d1%8f-%d0%b1%d1%8e%d0%b4%d0%b6%d0%b5%d1%82/", "text": "Утре Еврокомисията ще представи първите си планове за бюджет на ЕС от над 1 трилион евро за периода 2021-2027 г. след напускането на Великобритания, който заплашва да задълбочи различията в общността, предаде АФП. Очаква се намалените земеделски субсидии да разгневят френските фермери, а обвързването на кохезионните фондове с върховенството на закона вече буди недоволството на източните страни членки. Тези фондове са около 35% от общия бюджет, а мнозинството от средствата отиват в по-бедните бивши соцдържави. Полша и Унгария, които Брюксел критикува за проблеми с демокрацията, заявяват, че недоволството се дължи на нежеланието им да приемат преселници. Високопоставен източник от ЕК потвърди, че ще има условия за получаването на кохезионни фондове “заради флирта на някои лидери с непривични за общността ценности”, в намек към “нелибералната демокрация” на унгарския премиер Орбан. “А това е много по-голяма заплаха за Европа от Брекзит”, коментира източникът.  Отделно Австрия и Холандия са против искането за увеличаване на националния принос към бюджета, докато Франция и Германия са готови на по-висока вноска. Всички тези различия едва ли ще позволят постигането на съгласие преди евроизборите през май 2019 г., каквато е целта на ЕК. Бюджетният еврокомисар Гюнтер Йотингер, който ще представи предложенията за новата рамка, заявява, че са нужни строги мерки за запълване на “дупката” от 12-14 млрд. евро след Брекзит.", "date": "2018.04.30", "title": " Разрив в ЕС заради новия бюджет\t\t\t"}
{"url": "https://trud.bg/%d0%bd%d0%b0%d0%bf-%d0%b4%d0%b0%d0%bd%d1%8a%d1%87%d0%bd%d0%b0%d1%82%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d0%bf%d1%80%d0%b8%d0%ba%d0%bb%d1%8e%d1%87%d0%b8-%d1%83%d1%81%d0%bf%d0%b5/", "text": "Кампанията за деклариране на доходите на физическите лица приключи в офисите на НАП. Подадени са над 500 000 декларации. Приблизително половината от тях са изпратени по интернет, подписани с електронен подпис или с безплатния персонален идентификационен код – ПИК. Това съобщиха от Национална агенция по приходите. НАП отчита сериозно повишаване на интереса към е-подаването на декларации от физическите лица. Системата за онлайн деклариране ще продължи да работи до полунощ, а Централна поща в столицата приема декларации до 20,00 ч. на 30 април. „Всяка втора декларация за доходите е получена онлайн тази година. Интересът към е-услугите на НАП е разбираем, тъй като те спестяват разходи и време както на гражданите, така и на администрацията“, коментира по повод края на кампанията Боряна Георгиева, директор „Обслужване“ в НАП АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " НАП: Данъчната кампания приключи успешно"}
{"url": "https://trud.bg/%d0%ba%d0%be%d0%be%d1%80%d0%b4%d0%b8%d0%bd%d0%b0%d1%86%d0%b8%d0%be%d0%bd%d0%bd%d0%b8%d1%8f%d1%82-%d1%81%d1%8a%d0%b2%d0%b5%d1%82-%d0%bf%d0%be-%d0%ba%d0%be%d0%bd%d1%86%d0%b5%d1%81%d0%b8%d0%b8%d1%82/", "text": "Първото заседание на Координационния съвет по концесиите се проведе днес под ръководството на вицепремиера Валери Симеонов, съобщиха от правителствената информационна служба. Координационният съвет е създаден с новия Закон за концесиите, който е в сила от началото на тази година. Неговите задачи са свързани с осигуряване на координация и съгласуваност при определяне и изпълнение на държавната политика относно концесиите. Във функциите му е да приеме и предложи на Министерския съвет за одобряване Национална стратегия за развитие на концесиите и на План за действие за държавните концесии, да координира действията по изпълнение на Плана, да обсъжда и дава насоки за отстраняване на системи проблеми, свързани с възлагането на концесиите и с изпълнението или прекратяването на концесионните договори. Законът за концесиите предоставя възможност чрез концесия да бъдат изграждани инфраструктурни обекти както от национално, така и с местно значение – части от републикански пътища, тунели, паркинги и гаражи, детски градини и други обекти на социалната инфраструктура, предназначени за социални дейности, здравеопазване, култура и др. За осигуряването на устойчив растеж, основан на иновациите, концесията трябва да бъде припозната, освен като източник на приходи, и като ефективно и ефикасно средство за създаване на публични ресурси, блага и услуги на еднаква или по-ниска цена от заплащаната при възлагане на обществени поръчки. На проведеното заседание на Координационния съвет беше създадена организация за приемане на Националната стратегия за развитие на концесиите, проект на структурата и основното съдържание на която вече е изготвен от дирекция „Икономическа и социална политика“ в администрацията на Министерския съвет. Планира се проектът на стратегия да бъде публикуван за обществено обсъждане в Портала за обществени консултации. Амбициите на Координационния съвет и на неговия председател – заместник министър-председателят по икономическата и демографската политика Валери Симеонов, е съветът да бъде ефективен орган, който чрез своята дейност да наложи политическа воля за ефективно изпълнение чрез концесия на значими и нужни за обществото проекти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Координационният съвет по концесиите създаде организация за приемане на Националната стратегия за развитие на концесиите"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%ba%d1%8a%d0%bc-%d0%bc%d0%b0%d0%ba%d0%b5%d0%b4%d0%be%d0%bd%d1%86%d0%b8%d1%82%d0%b5-%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0/", "text": "“Инвестирайте в канабис”, такъв призив отправи македонският премиер Зоран Заев, предаде  , цитирайки сръбски медии. Министър-председателят заяви, че отглеждането на растението, от което се добиват марихуана и хашиш за медицински цели, е доходоносно начинание. “Аз очаквам до края на годината от този бизнес в държавния бюджет да постъпят около 100 млн. евро. Това е около 0,1% от брутния вътрешен продукт на страната ни”, посочи още той. Министър-председателят на югозападната ни съседка напомни, че отглеждането на канабис за медицински цели в страната е законно. “Ние издадохме осем лиценза и разглеждаме още пет заявления за разрешителни”, каза още Заев. Той говори по темата по време на парламентарния контрол. Премиерът бе попитан от депутат в Собранието дали неговият роднина Трайче Заев има предприятие за отглеждане на канабис. “Да, той е собственик на такава фирма, работи с партньори от Словения и изнася материали, от които се добива масло, за Германия и Полша. Дейността на моя роднина е в синхрон и с нашите, и със законите на страните, с които той работи”, посочи още Заев.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Зоран Заев към македонците: Инвестирайте в канабис!"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2%d1%8a%d0%b2-%d0%b2%d1%82-11/", "text": "Близо 30% от населението живее в материални лишения, обявиха от НСИ. Тези хора се ограничават в потреблението на поне 4 от общо 9 основни стоки и услуги. Най-много българи (53,2%) нямат възможност да посрещнат неочаквани разходи със собствени средства като например за неотложен ремонт на жилището или колата, подмяна на пералня или хладилник, внезапно заболяване и др. Това означава, че семейството няма никакви спестявания и при внезапна нужда от по-голям разход от около 500-1000 лв. като например за подмяна на голям домакински уред ще трябва да вземе кредит. Бих се пошегувал с един надпис в казармата – “Службата е тежка, но за сметка на това продължителна”, в този дух: “Храните са вредни, но за сметка на това по-скъпи”. Това заяви премиерът Бойко Борисов по време на форум на високо равнище за двойния стандарт при храните и продуктите в Еропейския съюз.   Истинска сага се разиграва с изпитите по медицина в Софийския университет “Св. Климент Охридски”. За втори път през последните месеци правилата на играта в кандидатстудентската кампания бяха променени, а потърпевши са всички онези, които през последните 2-3 години са се подготвяли да учат за лекари във висшето учебно заведение.   Хората u твърдят, че няма средства за съдебни разноски, но в декларацията й пред Сметната палата пише друго – анализ на Георги Бойков       Емемей боецът става за шеф на МВР – коментар на Анна Заркова         Интервю с доц. д-р Евгений Кандиларов, историк и изследовател на международните отношения в региона на Източна Азия       Трудово-правна консултация на “Труд”          ", "date": "2018.04.30", "title": " Вижте акцентите от броя на “Труд” във вторник, 1 май 2018"}
{"url": "https://trud.bg/%d0%b8%d0%bc%d0%b0-%d0%bb%d0%b8-%d0%bf%d1%80%d0%b0%d0%b2%d0%be-%d1%80%d0%b0%d0%b1%d0%be%d1%82%d0%be%d0%b4%d0%b0%d1%82%d0%b5%d0%bb%d1%8f%d1%82-%d0%b4%d0%b0-%d0%b8%d0%b7%d0%bc%d0%b5%d0%bd%d0%b8-%d0%b5/", "text": " Във фирмата, в която работя, едната ми колежка напусна работа и сега няма кой да изпълнява служебните й ангажименти. Работодателят ми нареди устно да поема и нейните задължения, докато назначи нов служител на съответната длъжност. Имам ли право да откажа подобен ангажимент, зададен по описания наичн? Благодаря предваритлно.  Хр. Дамянова, гр. София  Разпоредбата на чл. 119 от Кодекса на труда (КТ) предвижда, че изменение на трудовото правоотношение се допуска по писмено съгласие между страните. Това означава, че с допълнително писмено споразумение на основание чл. 119 от КТ, страните могат да изменят всеки от елементите на съдържанието на съществуващ между тях трудов договор (работно време, длъжност, срок, трудово възнаграждение, и др.) за определено или неопределено време, което следва да се запише в споразумението. Клаузите, които се изменят, изрично се посочват в допълнителното споразумение към трудовия договор.", "date": "2018.04.30", "title": " Има ли право работодателят да измени едностранно служебните ми задължения"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%82%d1%8a%d0%b6%d0%b0-%d1%86%d0%b2%d1%8f%d1%82%d0%ba%d0%be-%d0%b1%d0%b0%d0%bb%d0%b0%d0%b1%d1%83%d1%80%d0%be%d0%b2-%d0%b8-%d0%b3%d1%80%d1%83%d0%bf/", "text": "Престъпната група за трафик на жени на остава в ареста. В нея, освен кмета, има още 8 мъже. В съдебната зала стана ясно, че от деветимата на двама са наложени мерки за неотклонение „Парична гаранция” още след изтичане на 24-часовото им задържане. Останалите 7 остават в ареста, реши тази вечер спецсъдът, информира  . Всеки един от обвиняемите има право да обжалва своята мярка за отклонение и тя да се гледа след седмица от Апелативния специализиран съд. Групата беше разбита от ГДБОП. Всеки от членовете й е имал определени функции – някои са се занимавали с намирането на момичетата, някои са отговаряли за събирането на парите, имало е мъже, които са превозвали жените до определени адреси. Хората в Тъжа виждат рядко кмета, но го харесват. Балабуров е от партия „Народен съюз” и е спечелил изборите с 85% мнозинство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Кметът на Тъжа Цвятко Балабуров и групата му остават в ареста"}
{"url": "https://trud.bg/%d0%b2%d1%81%d0%b5%d0%ba%d0%b8-%d0%b2%d1%82%d0%be%d1%80%d0%b8-%d0%b1%d0%b5%d0%b7-%d0%bc%d0%be%d1%80%d0%b5-%d1%85%d0%be%d1%80%d0%b0%d1%82%d0%b0-%d0%bd%d1%8f%d0%bc%d0%b0%d1%82-%d0%bf%d0%b0%d1%80%d0%b8/", "text": "Близо 30% от населението живее в материални лишения, обявиха от НСИ. Тези хора се ограничават в потреблението на поне 4 от общо 9 основни стоки и услуги. Най-много българи (53,2%) нямат възможност да посрещнат неочаквани разходи със собствени средства като например за неотложен ремонт на жилището или колата, подмяна на пералня или хладилник, внезапно заболяване и др. Това означава, че семейството няма никакви спестявания и при внезапна нужда от по-голям разход от около 500-1000 лв. като например за подмяна на голям домакински уред ще трябва да вземе кредит. Всеки втори (52,6%) не може да си позволи почивка извън дома поне една седмица в годината, сочат още данните на НСИ. Успоредно с това 2,7% от хората не могат да си позволят телефон, вкл. мобилен, 1,6% – цветен телевизор, 8,3% – пералня. Всеки трети българин (31,6%) по финансови причини не може да яде месо, пиле или риба всеки втори ден. Една трета от домакинствата изпитват затруднения при плащането навреме на разходите, свързани с жилището, а 36,4% се ограничават при отоплението на жилището си, което означава че през зимата държат някои от стаите студени, или намаляват радиаторите. Ограниченията на лицата, свързани със задоволяване на основни нужди и потребности, се различават в зависимост от етническата принадлежност. За всички етнически групи най-висок е процентът на хората, които не могат да си позволят едноседмична почивка извън дома, като сред ромите това са 89,8%, за турската етническа група – 72,5%, и за българската етническа група – 46,4% от хората, самоопределили се към съответния етнос. Над 85% от ромите не могат да посрещнат със собствени средства неочаквани финансови разходи, а 70% не могат да си позволят да ядат месо, пиле или риба през ден. При турската етническа група 66% от хората не могат да посрещнат със собствени средства неочаквани разходи, а 34,2% не могат да ядат редовно месо, пиле или риба. Ограничения в потреблението на 4 от 9 основни стоки и услуги изпитват 23,7% от българската етническа група, 36,9% от турската и 81% от ромския етнос. През 2017 г. линията на бедност за страната e 351,08 лв. на човек от домакинство. А под линията на бедност са 1,665 млн. души, или 23,4% от населението. Линията на бедност се определя като 60% от средния разполагаем доход на домакинствата. Спрямо 2016 г. линията на бедност нараства с 13,9%, а делът на бедното население се увеличава с 0,5%. Ако от доходите на домакинствата се изключат социалните плащания като обезщетения, социални помощи и добавки, равнището на бедност се повишава до 29,2%. А ако от доходите се изключат и пенсиите, то делът на бедните нараства до 44,8% от населението. Един от факторите, който има решаващо значение за това дали човек е беден, е дали има работа. 58,7% от безработните влизат в групата на бедните. Но много хора работят и получават толкова малко пари, че също попадат под линията на бедност – т.е. членовете на семействата им разполагат с под 351 лв. на месец. През 2017 г. делът на бедните сред работещите е 10%. През 2017 г. делът на на децата, които живеят в материални лишения (не могат да си позволят поне една от 13 стоки и услуги) е 45,6%, а за 4,3% от децата нито една основна потребност не може да бъде удовлетворена по финансови причини. 38,6% от децата не могат да отидат на почивка извън дома поне една седмица в годината (вкл. празници със семейството, гостуване при роднини, приятели, организирана почивка от училището и т.н.). 36,4% не могат да си позволят редовни занимания с плуване или свирене на музикален инструмент, а 37,3% са лишени от екипировка за игри навън (колело, ролери, кънки и др.). За всяко едно от четири деца родителите не могат да купят книги, които са подходящи за възрастта му, а за 31,1% да вземат два чифта обувки в зависимост от сезона. Възможността да осигурят децата материално се различава в зависимост от етноса на родителите. В материални лишения живеят 16,5% от децата от българската етническа група, 32,3% от турската етническа група, 71,6% от ромите и 34,4% от друг етнос. България се нарежда на първо място в ЕС по мизерия, сочат данните на Евростат. У нас 30% от населението живее в материални лишения, което означава, че не може да си позволи поне 4 от общо 9 основни стоки и услуги. Така България доста изпреварва класираните на второ и трето място страни от ЕС. На второ място по мизерия е Гърция, където 21,1% от хората изпитват финансови трудности да задоволят основните си потребности. Икономическата криза в Гърция сериозно намали благосъстоянието на жителите на страната. През 2010 г. само 11,6% от гърците са живеели в лишени, докато сега делът им почти се е удвоил. Но дори и в най-кризисните години гърците са имали доста по-малко финансови проблеми от българите. На трето място по мизерия в ЕС се нарежда Румъния, където 19,4% от хората не могат да си позволят основни стоки и услуги. Положителното е, че България е постигнала най-бърз напредък по отношение на намаляване на мизерията. Веднага след влизането ни в ЕС, през 2007 г., 57,6% от населението са изпитвали материални лишения. За изминалите 11 години делът на хората, които живеят в нищета сериозно е намалял. Въпреки това, доходите на почти всеки трети българин не са достатъчни за осигуряване на основни потребности. Най-добра социална политика има във Финландия и Норвегия, където само 2% и 2,3% от населението изпитват някакви лишения. Но много по-добре от нас се справят и страни като Чехия (3,7% живеят в лишения), Естония (4,1%) и Словения (4,5%).  Компютърните специалисти в България получават пет и половина пъти по-големи заплати от работещите в хотелите и ресторантите, показва доклад на КНСБ. Един IT специалист взима 3150 лв., а работещите в туризма получават по 580 лв. „Ниските заплати в туризма на фона на растежа му през 2017 г. означават или плащане под масата, или неправилно разпределяне на финансовия ресурс”, каза президентът на КНСБ Пламен Димитров. Заплатите в България изостават 5-10 пъти спрямо тези в старите членки на ЕС и 1,8-2,2 пъти спрямо новите членки. През 2017 г. надницата за час работа у нас е 5,1 евро, при 23,1 евро средно за ЕС. Най-висок е делът на бедните роми – 77,2%, показват данните на НСИ. При хората от българската етническа група делът на бедните е най-малък – 15,7%. По етноси има големи различия в разпределението на бедните според участието им на пазара на труда. Сред бедните от българската етническа група преобладават пенсионерите (53,3%), а при ромите най-висок е делът на бедните безработни (39,9%). По отношение на работещите, най-висок е делът на работещите бедни сред ромите – 25,9%, срещу 25,7% работещи бедни от турската етническа група и 20,1% сред българската етническа група.", "date": "2018.04.30", "title": " Всеки втори  без море, хората нямат пари\t\t\t"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba%d1%8a%d1%82-%d0%bd%d0%b0-%d1%8e%d0%b6%d0%bd%d0%b0-%d0%ba%d0%be%d1%80%d0%b5%d1%8f-%d0%b7%d0%b0-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8/", "text": "Предпазлив оптимизъм след историческата среща в петък – така посланикът на Република Корея в България определи настроенията на сънародниците си относно обещанието на Пхенян да се откаже от ядрените оръжия. По   посланик Шин Бунам заяви, че до този неочакван напредък се е стигнало благодарение на политиката на Сеул, санкциите на международната общност и зимната олимпиада в Пьонгчанг. “Това беше първата среща от над 10 години. Надяваме се, че трайният мир най-сетне ще настъпи на нашия полуостров. Но в същото време, ние помним, че сме били лъгани на няколко пъти. Така че чакаме да видим дали севернокорейският лидер ще изпълни записаното в декларацията. Сега е времето да се изпълни обещаното. Случвало се е и преди да се споразумеем по ядрения въпроси или мира на полуострова, но тази споразумения не бяха изпълнени, не бяха превърнати в дела. Сега сме изпълнени с предпазлив оптимизъм. Това е последният шанс не само за нас, но и за региона и за света, защото това е и глобален въпрос”, каза посланик Шин Бунам. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Посланикът на Южна Корея за преговорите с КНДР: Помним, че сме били лъгани на няколко пъти"}
{"url": "https://trud.bg/%d0%bd%d0%b5%d1%82%d0%b0%d0%bd%d1%8f%d1%85%d1%83-%d0%b8%d0%bc%d0%b0%d0%bc%d0%b5-%d0%b4%d0%be%d0%ba%d0%b0%d0%b7%d0%b0%d1%82%d0%b5%d0%bb%d1%81%d1%82%d0%b2%d0%b0-%d1%87%d0%b5-%d0%b8%d1%80%d0%b0%d0%bd/", "text": "Израелският министър-председател Бенямин Нетаняху заяви, че има „доказателства“ за тайна програма за развитие на ядрено оръжие в Иран, предава AFP. Израелският министър-председател, който неколкократно заяви, че споразумението за ядрената програма на Техеран, подписано между Иран и още шест световни сили, трябва да бъде изменено или отменено, представи презентация, в която показа нещо, което нарече, „Иранско ядрено досие“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Нетаняху: Имаме доказателства, че Иран още разработва ядрено оръжие"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%85%d1%80%d0%b0%d0%bd%d0%b8%d1%82%d0%b5-%d1%83-%d0%bd%d0%b0%d1%81/", "text": "Бих се пошегувал с един надпис в казармата – “Службата е тежка, но за сметка на това продължителна”, в този дух: “Храните са вредни, но за сметка на това по-скъпи”. Това заяви премиерът Бойко Борисов по време на форум на високо равнище за двойния стандарт при храните и продуктите в Еропейския съюз.  “Бих се срамувал много, ако бях на мястото на тези производители, защото страшно обидно звучи. От години съм един от най-големите защитници на европейската перспектива, дори не ми е минавало през ума, че е възможно такива големи компании да си позволят да правят подобно нещо – да предлагат един и същ продукт под една и съща марка, но с различия в хранителните качества в страни от Западна и Източна Европа. Ние сме се отнасяли с уважение и сме помагали за навлизането на продуктите им на нашия пазар”. С тези думи премиерът Борисов заяви недоволството си от по-ниското качество на стоките в страната спрямо държави от Западна Европа. “Двойните стандарти при храните накараха 100 млн. души да се чувстват като аборигени”, огорчено коментира Борисов. Темата за качеството на храните събра в София еврокомисири, министри на икономиката, на земеделието и на здравеопазването на държавите членки на ЕС, както и ръководители на съответните национални органи за защита на потребителите и за безопасност на храните. “Това е категорична дискриминация, това е обидно, по-богати ли са българските потребители, че да плащат двойно повече”, коментира министърът на българското председателство на съвета на ЕС Лиляна Павлова. По думите й става въпрос не само за храни, но и за перилни препарати и козметика. Министърът на земеделието Румен Порожанов представи обобщени данни от трите изследвания за двоен стандарт, проведени през последните 10 месеца. Те включват общо 228 проби. При 18% са констатирани различия по състава или хранителната стойност. Сред по-съществените различия на продуктите у нас са адаптирани млека за малки деца с по-високо съдържание на растителни мазнини, включително палмови, моцарела с различна консистенция и нетното количество, както и маргарин с по-ниско съдържание на мазнини. Европейската комисия е разработила нов механизъм за защита от нелоялни търговски практики, който страните-членки на ЕС ще могат да прилагат до няколко седмици. Това стана ясно от думите на еврокомисаря Вера Йорува. По думите й ЕК ще промени директивата за нелоялни търговски практики, така че фирмите, които предлагат храни или продукти под една марка, но с различни качества или ценови диапазони в страни от ЕС, да бъдат санкционирани. Като колективни искове срещи производителите ще могат да завеждат и граждани. По време на форума беше предложена и санкция в размер до 4% от годишния оборот на компанията. Механизмът ще въведе единни стандарти при храните, като според омбудсмана Мая Манолова е нужно специален европейски орган да следи спазването им.", "date": "2018.04.30", "title": " Премиерът Бойко Борисов: Храните у нас вредни, но скъпи\t\t\t"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d1%82%d1%83%d1%80%d0%b8%d1%81%d1%82%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%b2-%d1%88%d0%b2%d0%b5%d0%b9%d1%86%d0%b0%d1%80%d1%81/", "text": "Четирима туристи загинаха в Швейцарските Алпи и петима други са в тежко състояние, след като заради лошо време били принудени да прекарат миналата нощ на открито в областта Пин д’Арола, съобщи местната полиция. Спасителите открили общо 14 души, някои от които с хипотермия, а един бил мъртъв, очевидно в резултат на падане. Пострадалите били транспортирани с хеликоптери до болници в района, но трима починали. Туристите са били от Италия, Франция и Германия.", "date": "2018.04.30", "title": " Четирима туристи загинаха в Швейцарските Алпи"}
{"url": "https://trud.bg/%d0%ba%d0%be%d0%bc%d0%b8%d1%81%d0%b0%d1%80-%d0%b2%d0%b5%d1%80%d0%b0-%d0%b9%d0%be%d1%83%d1%80%d0%be%d0%b2%d0%b0-%d0%b2%d1%81%d1%8f%d0%ba%d0%b0-%d1%82%d1%80%d0%b5%d1%82%d0%b0-%d0%b5%d0%b2%d1%80%d0%be/", "text": "Във всички държави от ЕС, 1 от 3 жени над 15 години, става обект на насилие в една или друга форма. Това каза Вера Йоурова, европейски комисар по правосъдие, потребители и равнопоставеност между половете, на дискусия в София. „Аз бях в България в края на миналата година, точно в седмицата, в която в българския Парламент се водеше дебат за Истанбулската конвенция. На пътя ми обратно към Брюксел се замислих, че трябва да има някакво недоразумение, както и че трябва да дойда тук, за да разбера защо хората са толкова критични към Истанбулската конвенция и може би да им обясня защо според мен конвенцията е практична и, че целта й е да подпомогне жените и децата, които са жертви на насилие“, допълни още тя. Нещата не са се променили много в последните години, така че според мен трябва да обединим усилия и да вземем мерки, за да заличим този проблем. Трябва да помогнем не само на жените, но и на децата, да не бъдат жертви на насилие, каза Йоурова. Можем да работим с различни организации, които се занимават с жени и деца, жертви на насилие, защото имаме един общ враг – убеждението на обществото около нас, че насилието срещу жените е нещо нормално и толерирано. Това е стереотипно мислене, което не помага. Всеки път, когато говоря с мъж по темата, винаги споделяме еднакви разбирания. Но за мъжете е важно да си представят какво ще стане ако подобно насилие е упражнено върху техните дъщери. Това е повратен момент, защото всеки мъж, независимо от убежденията си отговаря, че не би желал дъщеря му да става жертва на насилие“, посочи еврокомисарят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Комисар Вера Йоурова: Всяка трета европейка е обект на насилие"}
{"url": "https://trud.bg/%d0%b2%d0%b2%d1%81-%d1%89%d0%b5-%d1%82%d1%80%d0%b5%d0%bd%d0%b8%d1%80%d0%b0%d1%82-%d0%bf%d0%be%d0%bb%d0%b5%d1%82%d0%b8-%d0%bd%d0%b0-%d0%bc%d0%b0%d0%bb%d0%ba%d0%b0-%d0%b2%d0%b8%d1%81%d0%be%d1%87%d0%b8/", "text": "Вертолети и самолети от състава на ВВС ще изпълняват полети с прелитане на малка височина над София по повод подготовката и провеждането на военния парад на 6 май, съобщиха от Министерство на отбраната. От 3 до 6 май 2018 г. са планирани полети на малка височина над центъра на София, площад “Княз Александър I”. Тренировъчни полети над София ще бъдат изпълнявани в следните времеви интервали:  от 10:00 ч. до 11:00 ч. на 3 май 2018 г., с прелитане над площад „Княз Александър I“;  от 10:00 ч. до 11:00 ч. на 4 май 2018 г., с прелитане над площад „Княз Александър I“;  от 10.00 ч. до 11.00 ч. на 5 май 2018 г.,  с резервен времеви интервал от 14:00 ч. до 15:00 ч. същия ден, с прелитане над площад „Княз Александър I“, за участие в генералната репетиция за парада;  от 18:00 ч. до 20:00 ч. на 5 май 2018 г., с прелитане над Националния стадион „Васил Левски”, за участие в тържественото отбелязване на 70-ата годишнина от основаването на Централния Спортен Клуб на Армията (ЦСКА). В Деня на Храбростта и празник на Българската армия, на 6 май 2018 г. вертолети и самолети на българските ВВС ще прелетят над площад „Княз Александър I“ в София от 10.00 ч. до 11.00 ч., за участие във военния парад. Министерството на отбраната уведомява медиите и гражданите, че е забранено използването на въздушното пространство от дистанционно управляеми летателни системи (дронове) в периода на провеждане на тренировките на ВВС и по време на военния парад. Забраната е въведена с цел гарантиране на безопасността на участващите военни вертолети и самолети, както и за да бъде предотвратен възможен нежелан инцидент в район със струпване на много хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " ВВС ще тренират полети на малка височина над София за парада"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bd%d0%b0%d0%bc%d0%b5%d0%ba%d0%bd%d0%b0-%d1%87%d0%b5-%d0%b8%d1%81%d0%ba%d0%b0-%d1%81%d1%80%d0%b5%d1%89%d0%b0%d1%82%d0%b0-%d1%81-%d0%ba%d0%b8%d0%bc-%d1%87%d0%b5%d0%bd/", "text": "Американският президент Доналд Тръмп спомена днес селището Панминчжон на границата между двете Кореи като възможно място за историческата среща на върха със севернокорейския лидер Ким Чен-ун, предадоха Франс прес и Ройтерс. “Обмислят се много страни за срещата, но няма ли Домът на мира, на границата между Северна Корея и Южна Корея, да бъде по-представително, по-важно и по-трайно място, отколкото трета страна? Просто питам!”, написа Тръмп в “Туитър”. Тръмп по-рано заяви, че в момента се уточнява къде ще се срещне с Ким Чен-ун. Очаква се срещата да се проведе в края на май или в началото на юни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Тръмп намекна, че иска срещата с Ким Чен-ун да бъде на границата между двете Кореи"}
{"url": "https://trud.bg/25-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb%d0%b0-%d0%bf%d1%80%d0%b8-%d0%b8%d0%bd%d1%86%d0%b8%d0%b4%d0%b5%d0%bd%d1%82/", "text": "Млада жена е загинала при инцидент в село Белащица, съобщиха от пресцентъра на ОД на МВР. Днес е получен сигнал за инцидент на общински път в село Белащица. На място е установено, че 25-годишна е загинала в резултат на удар в дърво с АТВ. Допълнителна справка показала, че превозното средство е нерегистрирано, а жената е без свидетелство за управление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " 25-годишна жена е загинала при инцидент с АТВ в село Белащица"}
{"url": "https://trud.bg/%d0%bd%d0%b0-1-%d0%bc%d0%b0%d0%b9-%d0%b1%d1%81%d0%bf-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0-%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d0%ba%d0%be/", "text": "На 1 май /вторник/ БСП организира протест срещу корупцията, мизерията и бедността. Това съобщиха от партийния пресцентър. В София, в 11.00 ч, се очаква пред паметника на Незнайния войн /площад „Александър Невски”/ да се съберат хиляди, за да изразят своето желание за достойни доходи, както и срещу корупцията, която ограбва труда им. Протестното шествие ще мине по маршрута- пл. „Ал. Невски” – ул. „Г.С.Раковски” – бул. „Дондуков” – пл.”Независимост”/пред Министерски съвет/. В 12.00 ч. е началото на митинга. След края на митинга, група Сигнал ще даде старта на Празник на свободното слово и свободните медии пред Народния театър „Иван Вазов”. В събитието участие ще вземат млади актьори, както и групата No more many more.", "date": "2018.04.30", "title": " На 1 май БСП организира протест срещу корупцията и бедността"}
{"url": "https://trud.bg/%d0%bd%d0%be%d0%b2%d0%b8-%d0%bf%d1%80%d0%be%d1%86%d0%b5%d0%b4%d1%83%d1%80%d0%b8-%d0%bd%d0%b0%d0%bc%d0%b0%d0%bb%d1%8f%d0%b2%d0%b0%d1%82-%d1%88%d1%83%d0%bc%d0%b0-%d0%be%d1%82-%d1%81%d0%b0%d0%bc%d0%be/", "text": "Във връзка с нарастването на въздушния трафик на летище София, BULATSA, ГД „Гражданска въздухоплавателна администрация“ и „Летище София“ ЕАД предприеха допълнителни мерки за ограничаване на самолетния шум до летище София, влезли в сила от 26 април. Това съобщиха от “Ръководство въздушно движение”. Въвежда се процедура за намаляване на авиационния шум при отлитане в източно направление, която предвижда след излитане самолетите, които се отправят към западно-европейските летища, да набират абсолютна височина от 4500 фута/1370 метра, след което да изпълняват завой на ляво. Мярката ще позволи да не се прелита над с. Долни Богров, а ако някои от тях минават, ще бъдат на височина от 1000 метра над сградите, вместо на 400 метра, както беше досега. Ще бъде намален и авиационният шум при спиране на самолетите, след кацане на пистата на летище София. Процедурата отчита увеличената дължина на пистата и предвижда след кацане самолетите да не спират чрез използване на максималната обратна тяга на двигателите. Това ще позволи намаляване на шума над кварталите, разположени непосредствено до летището (Хр. Ботев, Сухата река, В. Левски). В случаите на задължително излитане в посока към гр. София за времето 23.00 – 06.00 часа, то ще се изпълнява от началото на пистата. Предвижда се използване на цялата увеличена дължина на пистата на летище София и ще позволява прелитането над града да се извършва на по-голяма височина. Процедура за забрана за отклонение от установените траектории на полета, с цел съкращаване на дължината на маршрута, при абсолютна височина по-малка от 5000 фута/1500 метра ще ограничи практиката веднага след излитане самолетите да се отправят по най-късия път към летището за кацане. Мярката ще намали самолетния шум над гр. София и с. Долни Богров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.30", "title": " Нови процедури намаляват шума от самолетите на Летище София"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81-%d0%ba%d0%bb%d0%b8%d0%bc%d0%b0%d1%82%d1%8a%d1%82-%d1%81%d0%b5-%d0%bf%d0%be%d0%b4%d0%be%d0%b1%d1%80%d1%8f%d0%b2%d0%b0-2/", "text": "Общият показател на бизнес климата се повиши с 2,8 пункта през април в сравнение с предходния месец, показват последните данни на Националния статистически институт. Подобрение е отчетено във всички сфери – промишленост, строителството, търговията на дребно и в услугите. Най-значително условията за бизнес се подобряват в сектора на услугите, отчита статистиката. Там показателят нараства със 7,1 пункта в резултат на оптимистичните оценки и очаквания на мениджърите за състоянието на предприятията. Подобрени са мненията им за търсенето на услуги като прогнозата е, че това ще продължи и в следващите месеци. Бизнес климатът в строителството се покачва с 5,1 пункта спрямо март в резултат на подобрените оценки и очаквания на строителните предприемачи за състоянието на фирмите. Според тях сегашната строителна активност е повишена, а прогнозите им за следващите три месеца остават благоприятни.", "date": "2018.04.30", "title": " Бизнес климатът се подобрява"}
