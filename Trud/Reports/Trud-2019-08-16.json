{"url": "https://trud.bg/%d0%bf%d0%b8%d1%80%d0%b0%d1%82%d0%b8-%d0%bf%d0%be%d1%85%d0%b8%d1%82%d0%b8%d1%85%d0%b0-%d0%ba%d0%be%d1%80%d0%b0%d0%b1-%d0%ba%d1%80%d0%b0%d0%b9-%d0%b1%d1%80%d0%b5%d0%b3%d0%be%d0%b2%d0%b5%d1%82%d0%b5/", "text": "Пирати са нападнали кораб близо до бреговете на Камерун и са взели част от екипажа за заложници, съобщават световните медии. В района на пристанище Дуала в Камерун плаващият под флага на Антигуа и Барбуда кораб „Мармалайта”, собственост на компанията MarConsult Schiffahrt, е бил нападнат от пирати. Похитени са 8 души от 12-членния екипаж, сред които граждани на Русия, Украйна и Китай. До момента нападателите не са обявили своите искания. На останалите четирима членове на екипажа са заявили, че ще се свържат за откуп. След залавянето на кораба в Камерун са пристигнали представители на фирмата-работодател, които ще водят евентуалните преговори с похитителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Пирати похитиха кораб край бреговете на Камерун"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b8%d0%b7%d0%b1%d1%83%d1%85%d0%bd%d0%b0-%d0%b2-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b8-%d0%ba%d0%be%d0%bc%d0%bf%d0%bb%d0%b5%d0%ba%d1%81-%d0%b5%d0%b2/", "text": "Пожар избухна в петък вечерта в търговски комплекс „Европа“ на ул.“Независимост“ във Велико Търново. Огнената стихия лумнала около 17,40 часа и граждани подали сигнал на телефон 112. На място незабавно пристигнали две пожарни с огнеборци и линейка. Получило се е силно задимяване и спасителните екипи извели клиентите от комплекса. Огънят е тръгнал от фитнеса в сградата. Там е имало двама души, които според първоначалната информация не са пострадали. Пожарникарите се борят със стихията с маски и специални екипи заради вредните газове. Причините за пожара тепърва ще се изясняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Пожар избухна в търговски комплекс „Европа“ в Търново"}
{"url": "https://trud.bg/%d0%b4%d0%b8%d0%bc%d0%b0%d1%82%d0%b0-%d1%80%d1%83%d1%81%d0%bd%d0%b0%d0%ba%d0%b0-%d0%be%d1%82-%d1%85%d0%b0%d1%81%d0%ba%d0%be%d0%b2%d0%be-%d0%bf%d1%80%d0%b8%d0%b7%d0%bd%d0%b0-%d0%b2%d0%b8%d0%bd%d0%b0/", "text": "Ефективна присъда от 10 месеца затвор по споразумение  Хасковският районен съд прати в затвора за 10 месеца при първоначален строг режим Димитрий Стоянов, по прякор Димата Руснака. Той призна вината си, че е поръчал да запалят БМВ-то на бившата му жена Петя. Колата пламна на 8 юни рано сутринта на ул.”Кресна” в града. Димитрий сключи споразумение с прокуратурата, но изпълнителят на поръчката – софиянецът Тодор Маринов, отказа и делото срещу него тепърва ще се гледа по общия ред. 40-годишният Димитрий е руски гражданин, но баща му е българин и от много години живее в Хасково. Той няма нищо с бившия съдружник от СИК Дмитрий Минев- Димата Руснака, застрелян през 2004 г. в София. Хасковският Димата Руснака е осъждан многократно, за последно излязъл от затвора на 23 април т.г. Докато бил зад решетките бившата му жена заживяла с мъж, който е в ареста за каналджийство. Новата є връзка вбесила Руснака и той поръчал да запалят колата й. Самата Петя по това време е била под домашен арест за наркотици.", "date": "2019.08.16", "title": " Димата Руснака от Хасково призна вината си за палеж на БМВ\t"}
{"url": "https://trud.bg/%d0%bf%d0%be%d0%b2%d0%b5%d1%87%d0%b5%d1%82%d0%be-%d1%85%d0%be%d1%80%d0%b0-%d0%be%d1%82-%d0%ba%d1%80%d0%b5%d1%81%d0%bd%d0%b0-%d0%bd%d0%b5-%d1%81%d0%b0-%d1%83%d0%bc%d1%8a%d1%80%d1%82%d0%b2%d0%b8%d0%bb/", "text": "Повечето хора от Кресна, които отглеждат прасета в домашни условия, не са умъртвили животните си. Много от стопаните нямат информация за загубите, които ще понесат, ако не направят това доброволно, алармират от институциите, информира  . В понеделник започва принудителната акция в града заради откритото огнище на африканска чума. В двукилометровата зона на заразата попада само общинският център, след като   На извънредно заседание Областната епизоотична комисия обяви, че акцията на ветеринарните власти по ограничаване на разпространението започва в понеделник, 19 август. Ямата за загробване на животните вече е готова, тя е в района на село Стара Кресна. Представители на БАБХ и полицията са в града. Кметът на Кресна Николай Георгиев още вчера заяви, че не приема решението на властите, поиска допълнителни проби от личните стопанства и отсрочка за умъртвяването на прасетата. Това доведе до дезинформация на хората, заяви д-р Григоров от Агенцията по храните в Благоевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Повечето хора от Кресна не са умъртвили прасетата си"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b6%d0%b5%d0%bb%d1%8f%d0%b7%d0%ba%d0%be%d0%b2-%d0%bd%d1%8f%d0%bc%d0%b0-%d0%b4%d0%b0-%d0%b8%d0%bc%d0%b0-%d0%b7%d0%b0%d0%b1%d1%80%d0%b0%d0%bd%d0%b0/", "text": "Министърът на транспорта Росен Желязков обясни, че няма да има забрана за хората сами да ремонтират автомобилите си в новия Закон за пътните транспортни средства. „Искаме да имаме ефективен контрол на техническото състояние, на достоверността на моторното превозно средство, което се внася, и искаме да бъде облекчен продавачът и купувачът при регистрацията на моторното превозно средство“, добави Желязков Той посочи това в отговор на обвиненията на БСП, че законът прокарва лобистки интереси. „На пресконференцията на БСП е предложен режимът да е уведомителен за първите две години на автосервизите, за да се види колко и какви автосервизи има в страната“, поясни той и добави, че трябва да се знае, когато се правят ремонти, каква е оторизацията и какъв е произходът на частите, както и какво е качеството на труда. „Това е с оглед безопасността на извършваните ремонти и последиците от тях“, заяви той, цитиран от  Росен Желязков каза още, че хората ще могат сами да извършват ремонтни дейности. „Сервизна дейност, която се извършва срещу заплащане, е тази, която трябва да бъде регистрирана. Всеки може сам да си извърши дейността по ремонт любителски, но ако не е срещу заплащане“, категоричен беше той. Заместник-председателят на ПГ на „БСП за България“ Георги Свиленски посочи на брифинг в централата на партията, че на 19 август изтича срокът за обществено обсъждане на законопроекта за пътните превозни средства, в който управляващите виждат начин за намаляване на жертвите по пътищата. „Според левицата предложените промени ще дадат възможност на частни структури да контролират пунктовете за технически прегледи, а държавата се отказва от контролните си функции. По думите на Свиленски, единственото нещо, което се прави с този закон, е прокарване на лобистки интереси и нито един текст не е в интерес на българските шофьори и граждани, нито на безопасността. Според Свиленски в случая държавата излиза от административните, от контролните си функции. Той допусна, че техническият преглед и регистрацията в КАТ ще поскъпнат АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Министър Желязков: Няма да има забрана хората сами да ремонтират автомобилите си"}
{"url": "https://trud.bg/%d0%b7%d0%b0%d0%b4%d1%80%d1%8a%d1%81%d1%82%d0%b2%d0%b0%d0%bd%d0%b5-%d0%bf%d1%80%d0%b8-%d0%b4%d1%83%d0%bf%d0%bd%d0%b8%d1%88%d0%ba%d0%be%d1%82%d0%be-%d1%81%d0%b5%d0%bb%d0%be-%d0%b4%d1%8f%d0%ba%d0%be/", "text": "Задръстване се е образувало при дупнишкото село Дяково заради пренасоченото движение от магистрала „Струма“ към главен път Е-79, казаха след водачи. Трафикът по направлението от София към Кулата и Гърция е засилен преди почивните дни, информира Според местния жител, 71-годишният шофьор Кирил Колчаков, който е на пътя, задръстването е над 5 километра. Говорителят на Областната дирекция на полицията в Кюстендил Катя Табачка каза, че колоната е от около 500 метра. Ситуацията ще е тежка през цялата вечер, както и в неделя следобед, каза началникът на КАТ-Пътна полиция в Кюстендил гл. инспектор Радослав Боюклийски. То е заради пренасоченото движение от АМ „Струма“, по която движението между Дупница и Бобошево е спряно след пожара в нерегламентирания пункт за вторични суровини в сряда вечерта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Задръстване при дупнишкото село Дяково заради пренасоченото движение от магистрала „Струма“"}
{"url": "https://trud.bg/%d0%b1%d0%b5%d0%bb%d0%b8%d1%8f%d1%82-%d0%b4%d0%be%d0%bc-%d0%bd%d0%b5%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%be%d0%b4%d0%be%d0%b1%d1%80%d0%b8-%d0%bf%d1%80%d0%be%d0%b4%d0%b0%d0%b6/", "text": "Белият дом неофициално одобри потенциалната продажба на голям брой изтребители Ф-16 на Тайван, като сега се очаква сделката да бъде обсъдена от Конгреса на Съединените щати, предаде Си Ен Ен. Държавният департамент на САЩ отказа коментар по въпроса, тъй като законодателният орган на страната все още не е официално уведомен за сделката. Според запознати с въпроса източници на Си Ен Ен, продажбата на 66 изтребители Ф-16 на Тайван може да бъде спряна в случай, че попречи на текущите търговски преговори на Вашингтон с Пекин, информира БНР. През юли Пекин призова Вашингтон „да отмени незабавно“ продажбата на военно оборудване на Тайван на стойност 2,2 млрд. долара, заявявайки, че това ще застраши суверенитета и сигурността на Китай. Висшият дипломат на Китай Ван И пък предупреди САЩ, че „не трябва да си играят с огъня“ по въпроса за Тайван, изразявайки по този начин гнева си относно планираната продажба на американски оръжия АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Белият дом неофициално одобри продажба на изтребители Ф-16 на Тайван"}
{"url": "https://trud.bg/%d0%bf%d1%80%d0%be%d1%82%d0%b8%d0%b2%d0%bd%d0%b8%d1%86%d0%b8-%d0%bd%d0%b0-%d1%82%d1%80%d1%8a%d0%bc%d0%bf-%d0%b8%d1%81%d0%ba%d0%b0%d1%82-%d1%83%d0%bb%d0%b8%d1%86%d0%b0%d1%82%d0%b0-%d0%bf%d1%80%d0%b5/", "text": "Над 310 хил. подписа събраха противници на американския президент Доналд Тръмп, за да се преименува улицата пред „Тръмп Тауър“ в Ню Йорк на името на Барак Обама. Целта на инициативата е да ядоса държавния глава, по същия наивен начин, както той ядосва много американци, заявяват организаторите. Инициаторите на петицията недоволстват от непремерените, според тях, изказвания на Тръмп и от политиките във вреда на околната среда и миграцията. Подписката набира популярност, но от градската управа засега отхвърлят възможността „Пето авеню“ да се прекръсти на „Обама авеню“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Противници на Тръмп искат улицата пред „Тръмп Тауър“ да се преименува на „Обама авеню“"}
{"url": "https://trud.bg/%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%bd%d0%b0%d0%b5%d0%bc%d0%b8%d1%82%d0%b5-%d0%b2-%d0%ba%d0%b2-%d1%81%d1%82%d1%83%d0%b4%d0%b5%d0%bd%d1%82%d1%81%d0%ba%d0%b8-%d0%b3%d1%80/", "text": "Собствениците искат за двустаен апартамент от 250 евро до 2500 евро на месец  При продажба цената стига 1048 евро на квадрат  Наемите в кварталите „Студентски град” и „Овча купел” в столицата се повишават месец преди началото на новата академична година. Това показва анализ на сайта Imoti.net в дните, когато стотици студенти търсят да наемат или закупят жилище в София. За последните 12 месеца средният наем за двустаен апартамент в „Студентски град” е нараснал с почти 17% и към момента е 6,8 евро/кв. м. За двустаен обзаведен апартамент, какъвто най-често търсят студентите, цената започва от 5 евро/кв. м и достига до 83 евро/кв. м. Тя зависи от типа строителство, локацията, обзавеждането и оборудването, които жилището предлага. Така на практика наемите започват от 250 евро и могат да стигнат до 2500 евро, твърдят брокери. В другия привлекателен за студентите район – „Овча купел”, също има лек ръст на цените на наемите – от 8% на годишна база. Там средната сума, на която може да се намери двустаен апартамент, в момента е 4,7 евро/кв. м. Студентите, които са се спрели на квартира в този квартал, ще плащат между 230 и 430 евро. Поскъпват и жилищата за продажба в „Студентски град”. За година цените са нараснали с 10%, като квадратният метър стига до 1048 евро. Без особена разлика в цените за продажба са жилищата в „Овча купел”, които в момента варират между 900 и 930 евро за квадратен метър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Вдигнаха наемите в кв. „Студентски град”"}
{"url": "https://trud.bg/%d0%be%d0%b1%d0%b2%d0%b8%d0%bd%d1%8f%d0%b2%d0%b0%d1%82-%d0%bc%d0%b0%d1%80%d1%82%d0%b8%d0%bd-%d0%b7%d0%b0-%d0%b6%d0%b5%d1%81%d1%82%d0%be%d0%ba%d0%be-%d1%83%d0%b1%d0%b8%d0%b9%d1%81%d1%82%d0%b2%d0%be/", "text": "Заловиха заподозрения за зверство край с. Сотиря Овчар успял да го залови и върже, но го изтървал, полицаи го стреляли в краката Мартин Стефанов (21 г.), заподозрян за смъртта на 7-годишното момиченце в сливенското село Сотиря, бе задържан след акция на полицията, продължила цяло денонощие. Срещу него има доказателства и ще му бъдат повдигнати 3 обвинения – за убийство на дете, извършено по особено мъчителен за жертвата начин, за изнасилване и за блудство. Ако вината му бъде доказана в съда, той може да получи и най-тежката присъда по българския закон – доживотен затвор без право на замяна. Както писа “Труд”, малката Криси, която през септември трябвало да тръгне на училище в първи клас, бе открита полумъртва около 14 ч в четвъртък в дере под един от мостовете близо до вилната зона на с. Сотиря. Дрехите и били разкъсани, имала рани от побой по тялото и главата. Била откарана в болница, където починала 20 минути след приемането й в шокова зала. Детето живеело при баба си дядо си, майка му работела през лятото на морето. В четвъртък преди обед хората го пратили за хляб до магазина, но то като никога друг път се забавило. Разтревожен дядото и съседка тръгнали да го търсят и така го открили. Още първите подозрения на местните хора насочили полицаите към Мартин, който бил видян при магазина по същото време. Оказало се, че той е е избягал от къщи и се крие. Нещо повече – по-късно се оказало, че преди да изчезне, казал на свои роднини какво е сторил с детето, но те не съобщили в полицията. В издирването, продължило от четвъртък и до следобед, бяха включени жандармеристи, граничари, планински спасители, лесничеи и водачи на следови кучета. Над Сливенския балкан бе пуснат и хеликоптер с термокамера, за да засече по топлината на тялото къде се намира беглецът. Много местни хора подавали на полицията сигнали за Мартин. Около обед овчар успял да го залови с голи ръце и да го върже. Снимал го с мобилния си телефон и се обадил в полицията. Докато обаче патрули пристигнат до мястото, Мартин успял да се развърже и да избяга. Започнало преследване, продължило около 2 часа в гъста гора и пресечени местности. На няколко пъти униформените го виждали и му викали да спре, но той не се подчинявал. Постепенно пътят му за бягство бил пресечен. Малко преди го заловят, полицаи стреляли по него. При задържането имал рани по краката, но тепърва ще се установява дали са от оръжие, или от клони, храсти и камъни по време на гонитбата. “Животът на задържания не е в опасност”, каза главният секретар на МВР.   Селяните от Сотиря: Заради него загина човек, той ни показа среден пръст  Питбули разкъсаха собственика си миналото лято  Само преди година Мартин Стефанов стана причина да загине 33-годишен охранител. Мъжът живееше във вилната зона на село Сотиря и развъждаше питбули, от които бе разкъсан. Агресията на кучетата била предизвикана от Мартин, който видял, че са пуснати, минал покрай тях най-вероятно – от страх, грабнал тояга да се отбранява, с което ги раздразнил. Живко видял какво се случва и дотичал да спасява Мартин, но животните нападнали него и но нахапали до смърт. Още на другия ден кръвожадните питбули бяха умъртвени от ветеринарни лекари. Съседите не обвинявали Мартин, но били възмутени, че пуснал своя снимка, на която им показва среден пръст.   Главният секретар на МВР:  Асоциален тип – без работа, без приятели, бивш затворник  “Асоциален тип. Без никакви приятелства. Семейството му е в много тежко финансово положение. Той е без работа. Напуснал е училище, няма средно образование. Близките му казаха, че много се страхувал от кучета”. Така главният секретар на МВР Ивайло Иванов описа заподозрения Мартин Стефанов. 21-годишният мъж има криминално досие като крадец, но и за сексуално посегателство – блудство, към своя 16-годишна близка, за което е лежал в затвора през 2017 г. Извършеното гнусно престъпление, за което е заподозрян, е извън нормалната човешка психика. Въпреки това до този момент нито съселяните от Сотиря, нито роднини на Мартин са подавали сигнали той да има нужда от психиатър, каза още главният секретар на МВР. “Не ходи въоръжен. Имаме данни, че при изчезването си не е подготвен за преходи – не е снабден с пари и храна”, каза още главен комисар Иванов, който още от сутринта бе уверен, че беглецът ще бъде заловен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Обвиняват Мартин за жестоко убийство и изнасилване на дете (обзор)\t"}
{"url": "https://trud.bg/%d0%bf%d1%8a%d1%80%d0%b2%d0%b8-%d1%81%d0%bb%d1%83%d1%87%d0%b0%d0%b9-%d0%bd%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0-%d1%87%d1%83%d0%bc%d0%b0-%d0%bf%d0%be-%d1%81%d0%b2%d0%b8/", "text": "Първи случай на африканска чума по свинете е регистриран в област Пазарджик. Това стана ясно след извънредно заседание на Областната епизоотична комисия, информира  Положителна проба е отчетена в Държавно ловно стопанство „Чепино“. Дърводобивът и ловът са преустановени. Изградени са 10 контролно-пропускателни пунктове на територията на област Пазарджик. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Първи случай на африканска чума по свинете в Пазарджишко"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%b4%d0%b8%d0%bb%d0%be%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b5%d0%ba%d1%81%d0%ba%d1%83%d1%80%d0%b7%d0%be%d0%b2%d0%be%d0%b4-%d0%b2/", "text": "Родните ни туристи търсят в Гърция спокойствие и добронамереност Притеснени ли са българските туристи в Гърция след пожарите, които бушуват там. С какво гръцкото море привлича нашенци и защо хиляди се отправят на юг. Каква е българската връзка в историята на Корфу – неподозирани факти за това разкрива Ивайло Дилов, един наш екскурзовод на този приказен остров, какъвто рядко вече можеш да срещнеш. – Господин Дилов, всяка година хиляди българи летуват на гръцките острови. Пожарите не са изолирано явление, ето сега стотици наши сънародници са блокирани на остров Самотраки. От доста години сте гид в южната ни съседка, имали ли сте такъв проблем и как се справят гърците в такава ситуация?  – Да, вярно е, в Гърция много често стават пожари, просто през лятото температурата е висока и при най-малко невнимание на туристи или на местни хора стават пожари. В страната обаче има добра организация за справяне с тези страшни бедствия. На високите места в планините са прокарани с булдозери просеки, направо през гората и в най-високата част поставят в постоянно дежурство пожарна с екип огнеборци. Така при възникнал пожар се опитват максимално бързо да го пресекат и изгасят. Затова мисля, че българските туристи, които посещават нашата южна съседка, не би трябвало да се притесняват, а да си пътуват спокойно и да се насладят на красивата гръцка природа. Колкото до остров Самотраки, там пожарът вече е потушен, а струпването на туристи на пристанището е свързано с повреда на ферибота, но доколкото съм информиран, вече е изпратен нов ферибот от остров Наксос и много скоро и този проблем ще бъде решен. – Вие сте на Корфу, наричан смарагдовият остров – как е там, нашите туристи чувстват ли се притеснени?  – Да, аз съм на Корфу вече от няколко месеца, но не съм усетил притеснение сред българските туристи. Напротив, чартърите за почивките са пълни и хората си тръгват от тук почти на 100% доволни. Притеснението мисля, че се създава малко изкуствено от медиите. Не мога да разбера с каква цел, може би от патриотични подбуди, с идеята да напълнят нашите курорти, но не вярвам това да се получи, защото отливът на туристи на нашето море се дължи на куп причини. – Кои са според вас тези причини? Вие много пътувате по тези дестинации, с какво гръцкото море е по-различно от българското?  – Водя групи в цяла Гърция, както и на други места в Европа. На Корфу идвам като гид от 15 години, той е любимото ми място. По-различен е от другите острови с многото зеленина, с историята си, свързана главно с Венеция, а има и интересна връзка с българската история. Чудесно е, че родните ни курорти отчитат, че вече са пълни, но е добре да се видят и причините, които водят до отлив на туристи. Няма да откривам топлата вода като спомена презастрояването, желанието за бърза печалба и най-вече отношението към хората, избрали определено място за почивка на българските курорти. – Добре, да го кажем така: с какво гърците печелят българските туристи?  – Гърците печелят българите с добро обслужване, с това, което не се предлага на нашите курорти: по-ниски цени на шезлонгите, на храната и на хотелското настаняване на морето и особено много със спокойствието. Тук в Гърция никога няма да ти откраднат багажа на плажовете, никъде няма да те пребъркат и да ти оберат парите и документите… Отношението към туристите е добронамерено, нещо, което рядко можем да видим на нашето Черноморие. Туристът винаги е добре дошъл, винаги добре обслужен, винаги посрещнат с усмивка, докато на много места по родното море често можеш да се сблъскаш с едно неприятно отношение. – Макар че в Гърция има милиони туристи, въздухът стига за всички, хотелите не са залепени един до друг и са само на по 2-3 етажа. Не са малко тези, които веднага ще репликират – така е, защото Гърция е земетръсна зона. Вярно ли е такова твърдение?  – Не, не е заради това. Хората си имат закони, които не допускат презастрояване и високи хотели. В България ако нещо не става с пари, то става с много пари. Тоест, ако един бизнесмен е решил да инвестира милиони, няма да се спре пред нищо да си плати рушвети и да му издадат разрешителни да си построи, например хотела на самия плаж, пък ако ще и да съсипе дюните. Това в Гърция не може да се види. Никъде! – Е, ако е някой мастит милиардер сигурно ще може… Разбрах, че на острова вила има вездесъщият Роман Абрамович, а и други като него. Техните вили не са ли по-мащабни?   – Вярно е, че Абрамович има вила тук и тя е в малък залив в гъста гора в района на Палеокастрица. Но ще ви „разочаровам“ – тя е нормална, въобще не е голяма, защото иначе би развалила самата природа. Никой не би му позволил да направи голяма вила, нищо, че е толкова известен и богат, а и той явно не го е пожелал, макар да има възможности за всичко. – Споменахте за българска връзка в историята на Корфу. Как ние сме вписани в историята на този остров, който е по-близо до Италия и Албания, отколкото до България?  – Ние трябва да се гордеем с това, което една българска фамилия е направила за Корфу. Историята е свързана с българското семейство Вулгарис, както го наричат гърците. Повече от 400 години то е пазител на мощите на св. Спиридон, най-почитаният светец на острова, смятан за негов закрилник. От това семейство произлизат много известни гърци, а историята му е тясно свързана с културната, религиозната и политическата история не само на Корфу, но и на цяла Гърция. Документи, свързани с хронологията на живота им, показват, че семейството е пряк наследник на една от царските фамилии от Второто българско царство. Тяхната къща, мощите на св. Спиридон, построената църква на светеца – всичко до ден днешен се пази в центъра на столицата на острова – град Керкира или Корфу, както също е известен. – Разкажете за какво става дума, кой е бил този българин и как семейството му е станало пазител на мощите на св. Спиридон?  – Казва се Стамат Български или Стаматело Булгаро, както му казват италианците, или пък Стаматис Вулгарис, както го наричат гърците. Той е първият, който полага основите на това семейство и всъщност е първият пазител на мощите на св. Спиридон. Получава ги като зестра след сватбата му с гъркинята Асимина Калохерети, чийто дядо поп Георгиос Калохеретис ги спасява през 1453 година от окупирания от турците град Константинопол. Спасява ги заедно с мощите на византийската императрица Теодора (сега те се намират в Митрополията на града), която по-късно става и света Теодора, а нейната история също е свързана с България. Тя освен, че е съпруга на последния византийски император иконоборец, нейният син Михаил III е кръстник на нашия св. княз Борис. И след кръщенето той получава името Борис-Михаил. – Всъщност, откога точно българинът Стамат става собственик и пазител на мощите?  – От 1521 година, когато се жени за Асимина. Оттогава всички техни наследници над 4 столетия пазят тези мощи на най-обичания и тачен светец на Корфу. Шест години след брака Стамат започва да строи първата църква на св. Спиридон и през 1531 година тя е готова. Дотогава мощите на светеца се пазят в една малка черква „Св. Архангел Михаил“ в края на столицата Керкира. С тържествено литийно шествие мощите са пренесени в новата църква, която също не е била голяма. Започват да се събират пари за голяма църква и това продължава над 40 години. През 1577 г. след като са събрани достатъчно средства, старата църква е разрушена и започва строителството на нова, доста по-внушителна, която е завършена през 1596-а и от тогава до днес мощите на св. Спиридон са съхранявани в нея. – Споменахте, че са имали къща, тя запазена ли е, знаете ли подробности?  – Разбира се, къщата им е запазена и до днес и се намира точно до църквата на св. Спиридон. През 1541 г. те подават молба до венецианския управител на острова да закупят маслинова горичка, която се намира до църквата на светеца и там да си построят къща. Получават разрешението, а къщата в керемиден цвят със стария царски герб над вратата u е запазена. Техният фамилен герб представлява щит с изправен лъв, с корона на главата, обърнат наляво, а отдолу е стъпил върху турски полумесец – много символично. Името на това благородническо семейство е записано в Златната книга, която съществува до 1797 г., когато идват французите и я изгарят. – Казвате, че семейство Вулгарис е дало много на Корфу и на Гърция, какви хора е имало през годините в него?  – От това семейство са произлезли лекари, учители, дипломати, министри. Четирима от тях са били и протопапас – това е най-висшият църковен сан на Корфу. Били са много богати хора. Голяма част и от земите, върху които е построен дворецът Ахилион на австрийската императрици Сиси, са били техни. – Извинете, но откъде знаете всички тези факти, не съм чула те да са популяризирани?  – За мен изворът за тази информация винаги е бил една много известна и значима фигура в българската наука – проф. Аксиния Джурова, дъщерята на ген. Добри Джуров. Преди години имах удоволствието да посрещна на острова група от Центъра за славяно-византийски изследвания „Проф. Иван Дуйчев“, който се ръководи от проф. Джурова. И с тях обикаляхме Корфу. Тя ме запозна с тези важни исторически факти и ми подари книга. – Да не би да искате да кажете, че това е описано в тази книга?  – Да, точно там е описано. Историята е свързана с проф. Иван Дуйчев, когато двамата с проф. Джурова получават достъп до библиотеките на Ватикана, за да търсят документи и книги, свързани с българската история. Посещават и антикварни книжарници в Рим и в една от тях попадат на много стара книга отпреди 200 години, писана на италиански. Тя се казва „Хронология на живота на семейство Булгари“, писана от един от наследниците на фамилия Вулгарис от Корфу. Проф. Джурова купува книгата, донася я в България, снима я страница по страница и всяка от тях е преведена на български език. Издава я в малък тираж и точно тази книга тя ми подари. В нея е описано участието на хора от семейството в борбите за свободата на острова, за да отблъснат турците, ролята им за възраждането на Корфу. В книгата има документи и как през 1698 г. венецианският дож Силвестро Валиер издава указ, с който дава завинаги титлата граф на главата на семейството, тогава Антонио Булгари, и на неговите наследници. С тези исторически факти българите можем само да се гордеем. – Българите наистина харесват Корфу, островът е популярен за летни почивки, но напоследък много наши сънародници идват тук за Великден. Защо?  – Трябва да знаете, че най-хубавият Великден в Гърция е на остров Корфу. Празникът се чества най-тържествено точно тук, с много красиви паради по улиците, с литийно шествие с мощите на св. Спиридон, по улиците преминават оркестри – всички с различни цветни униформи. На площад Спианада, който е най-големият на Балканите, в събота след полунощ се събират над 10 000 души, за да се поздравят с християнския празник. Когато свещениците кажат „Христос воскресе“, започва страхотна заря от старата крепост. Освен много православни, тук идват и не малко католици. Изживяването наистина е невероятно. – Гърците уж са в криза, а поне тук на Корфу не изглежда да е така, защо?  – И да има криза, както казват политиците, гърците си живеят добре. Когато гърци, които идват в България, ме питат как усещаме кризата, им отговарям: „Ние в България сме в перманентна криза от 30 години, толкова сме свикнали, че не ни прави впечатление“. В Гърция кризата е такава, че ако преди си позволяваха всяка вечер да се веселят по таверни, сега ходят само 2-3 пъти в седмицата. Да, намаляването на доходите се усети, но сега нещата лека-полека започват да се нормализират. Това, което някои говорят, че гърците са много зле и дори ни плашат, че ако не сме стриктни и не работим повече ще станем като тях, не е вярно. Гърците са живели винаги по-добре от нас. – Няма как да не сте чули приказката, че гърците уж били мързеливи… Какво ще кажете на тези, които вярват в това?  – Да видят гърците, че работят и то работят много. Тази приказка, за мързела им е пълна глупост. Те умеят да правят туризъм. Разгледайте Корфу, идете на прекрасния остров Санторини и вижте за какво става дума. Всичко това е постигнато с много, много труд. За да стигнат над 30 милиона туристи годишно, сещайте се кой работи повече и кой е по-добре. Ние в България имаме прекрасни природни дадености и забележителности, места, които могат да привличат наистина милиони туристи. Но имам чувството, че у нас всичко се прави, за да бъдат изгонени чуждите, дори и българските туристи. От това губи държавата, губят и инвеститорите. – Какво ще пожелаете на нашите туристи?  – Пожелавам на българите да пътуват повече, защото всяка екскурзия е едно емоционално преживяване и след нея човек винаги се чувства духовно по-богат. Нашият гост  Ивайло Дилов е роден на 19 август 1966 г. Занимава се с туризъм от 1988 г., екскурзовод е повече от 30 години. Работи с гръцки групи в България и с български в чужбина. Води групи в Италия, Австрия, Унгария, Германия, Израел, балканските страни. От 15 години е гид на остров Корфу, няколко години е представител на български фирми на остров Санторини. Говори гръцки, немски и руски.", "date": "2019.08.16", "title": " Ивайло Дилов, български екскурзовод в Гърция, пред „Труд“: Българската фамилия Вулгарис пази 400 г. мощите на св. Спиридон на Корфу"}
{"url": "https://trud.bg/%d0%bf%d0%be%d1%81%d0%bb%d0%b5%d0%b4%d0%be%d0%b2%d0%b0%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%b8%d0%b2%d0%b0%d0%b9%d0%bb%d0%be/", "text": "Най-яркият му последовател е Лъже-Ивайло – „Псевдо-Лахана“ Въстанието и царуването на Ивайло (1277-1280) е една от най-драматичните страници на вътрешнополитическата история на средновековна България. Отношението към „селския цар“, чието име най-вероятно е звучало като „Иваил“, е твърде противоречиво – от изразител на интересите на „широките народни маси“ до „рушител на държавата“… Разбира се, не е оправдано Ивайло да бъде издиган на „класов“ пиедестал, още повече, че той достига позицията на напълно легитимен български цар. Дори и малкото сведения, оставени ни от съвременниците, показват мащабите на тази невероятна личност – личност, сравнима (и дори превъзхождаща!) национални герои на други европейски държави като „смелото сърце“ Уилям Уолъс в Шотландия и Жана д’Арк във Франция. Днес е ясно, че „Лахана“, както го наричат византийските автори, е представител, най-вероятно местен командир на войнишкото население, пазещо проходите на Източна Стара планина от векове. „Свинарят“ Иваил и неговите съратници са притежавали оръжие, военен опит и мотивация да печелят битки дори и срещу „непобедими“ противници, за каквито в онази епоха са приемани татарите (монголите). Струва си да се спрем именно на тази страна от движението на Ивайло – защитата на обикновеното население от чужди нашественици. Това задължение на държавата очевидно не е изпълнявано, поне не и в необходимата степен… Затова името на Ивайло/Лахана се носи в България и съседните страни десетилетия след гибелта му и извежда на историческата сцена негови последователи. Благодарение на византийския поет Мануил Фил, знаем имената някои Ивайлови съратници – Куман, Стан, Кънчо, Момчил, Дамян… Те са защитниците на крепости от двете страни на Балкана, където е и огнището на въстанието. Сред най-близките сподвижници на българския бунтар и цар, превърнал се в негов следовник, е Хранислав – „… войнствен мъж сред българите…“, пленен „… във войната против Лахана…“ и хвърлен от император Михаил VIII Палеолог (1259-1282) в затвора във византийската столица. При Андроник II Палеолог (1282-1328) в съдбата на Ивайловия съратник настъпва изненадващ обрат. Новият император освобождава бунтовника и дори го прави „велик цаусий“ (чауш) – служебна титла, възприета във Византия от селджуките още през XII век. Като помощник-командир на дворцовата стража Хранислав от враг се превръща в пазител на живота на василевса! Наред с това командва свой отряд в борбата с новата заплаха – турските бейлици, сред които е и онзи на Осман. Хранислав участва в действията на т.нар. каталани начело с Роже дьо Флор, за които разказва каталонският хронист Рамон Мунтанер. През 1303 г. със своя корпус, съставен от каталонци, испанци и баски, авантюристът от общоевропейски „калибър“ постъпва на византийска служба. Роже получава титлата „кесар“ и дори в определен смисъл става… български зет! За него е омъжена Мария Асенина Палеологина, племенница на императора и дъщеря на бившия български цар Иван Асен III… През 1304 г. каталаните и придружаващите ги византийски сили разбиват турците при градчето Герма. При разпределението на плячката избухва спор, при който Роже ранява с меча си Хранислав… Каталански водач настоява дръзкият българин да бъде обесен, но византийските офицери се застъпват за него заради „… многото му достойни постъпки…“ Най-ярката фигура на последовател на българския въстанически цар безспорно е Лъже-Ивайло („Псевдо-Лахана“).Той идва през 1294 г. във византийската столица изненадващо и неизвестно откъде. Заявява, „…че ще извърши велики дела срещу враговете, ако императорът му нареди…“ Появата на смятания за убит преди близо петнадесет години Ивайло е истинска сензация! „Хората виждаха, че е жив…“ – разказва Георги Пахимер, а личността му предизвиква смут и у самите турци. Ивайло бил „… славен от някакви техни прорицатели…“ като непобедим воин, успял да победи татарите – стихията, накарала турците да избягат от родината си в Мала Азия… След „очна ставка“ с бившата българска царица Мария, съпруга на Ивайло, натрапникът е изобличен като самозванец. Скоро обаче е освободен от затвора поради бурното недоволство на простолюдието. На съвещание в двореца императорът заявява, че българинът, „… макар да не бил самият Лахана (…) все пак изглеждал страшен за враговете и полезен за изпадналите в беда ромеи…“ Взето е решение Лъже-Ивайло с привържениците си да бъде прехвърлен в Мала Азия. „Изглеждаше като че ли целият свят е тръгнал с него…“ – продължава Пахимер, а „сбирщината“ е съставена от „орачи“ и „пастири“, въоръжени с тояги, но тръгнали на бой по собствено желание и с огромна вяра в „Лахана“.Обикновено се приема, че Андроник II се е опасявал от повторение на някогашните български събития. Наистина, при евентуални успехи на „Псевдо-Лахана“ реакцията е можела да бъде крайно опасна. При поражение обаче, особено при непрофесионализма и лошото въоръжение на „сбирщината“, последиците също биха били негативни. Лъже-Ивайло отново е арестуван, „… а невежият и глупав народ…“ се разотива по домовете си. Легендата “Ивайло“ продължава да витае във въздуха на България и Византия… През 1306 г. се появява нов водач, приеман е точно за „Лъже-Ивайло номер 2“. Всъщност този смелчак се е представял със собственото си име Иван, от гибелта на някогашния бунтовник и цар вече е изминал четвърт век, а и въпросният българин е бил млад човек. И все пак, той тайнствено загатвал за участието си в „…някои войни в България..“, а и прозвището му издава връзка със средата, създала Ивайло. Иван Свинепаса събира дружина от около 300 души с лъкове и боздугани, с които тръгва на бой срещу турците, но на свой ред е арестуван и хвърлен в затвора. Скоро успява да избяга и с хората си „… неочаквано бързо преминава морето…“ При опита си да разкъсат турската обсада на градчето Кенхрей , българските храбреци „… се показали мъже и надделели…“, но поради надмощието на противника, Иван пада в плен. Той се обръща към ромеите по крепостните стени да платят определения от турския главатар откуп от 500 златни перпери. Тъй като местните ромеи не искали да платят твърде голямата сума, Иван заговаря на български със спасили се хора от своя отряд. За жалост, някои от ромеите, а вероятно и от турците знаели български. Заради страшните закани разгневените турци посичат храбрия българин или поне такава е била легендата за него. Георги Пахимер предава и втора версия, която е по-правдоподобна. Според нея Свинепаса е български болярин с титлата „севаст“, давана на първенците на етнически групи в империята. С хиляда души той преминава в Мала Азия със съгласието на официалната власт и се сражава „по български“ с турците. Последният израз загатва уменията на българите да водят „планинска война“, проявявани неведнъж през Средновековието. Най-вероятно Свинепаса и хората му са българи от Родопите и Беломорието. Ще припомним, че през 1294 г. управител на същия регион е българинът Никола Мито, който носи титлата „севаст“. Половин век по-късно на тази територия Момчил изгражда своята държавица. В броя на „Труд“ от 5 юли припомнихме делата на знаменития родопчанин, а в своята рубрика в „Труд Уикенд“ от 27-28 юли проф. Николай Овчаров разказа за крепостта Перитеорион/Перитор, където е неговото лобно място. В борбата с османските завоевания в 1329 г. е споменат българина Севастопулос, буквално „синът на севаста“. С отряд от триста „свои сънародници“ той участва във военния поход на Андроник III (1328-1341) г. в помощ на блокираната Никея (дн. Изник). Българският командир смело атакува противника, но е победен… И надали можем да го виним, защото в тази кампания императорът разполага с едва две хиляди души! Дали този „син на севаст“ не е родственик на споменатия Никола Мито или пък на Иван Свинепаса? Така или иначе, и този български командир и хората му са свързани с Мосинопол/Гюмюрджина (дн. Комотини), Беломорска Тракия и Родопите. Ако се върнем към далечната епоха на Лъже-Ивайло, Хранислав, Иван Свинепаса, Севастопулос и Момчил, не може да не стигнем до едно изненадващо заключение – българите от Беломорска Тракия, независимо от това дали днешните им потомци са християни или мюсюлмани, са сред първите борци срещу турската експанзия още при нейното зараждане в Мала Азия. Очевидно, те и първенците им са осъзнавали заплахата по-ясно от византийските императори и българските царе! И че след византийска Мала Азия идва ред на Балканите…", "date": "2019.08.16", "title": " Последователите на Ивайло\t"}
{"url": "https://trud.bg/%d1%82%d1%80%d1%83%d0%b4%d0%bd%d0%be%d1%82%d0%be-%d0%bb%d1%8f%d1%82%d0%be-%d0%bd%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b0-%d0%b5%d1%80%d0%b4%d0%be%d0%b3%d0%b0%d0%bd/", "text": "Влязоха в сила нови санкции срещу Турция През последните години политическото лято на президента Ердоган е белязано с проблеми. Като се започне с опита за военен преврат през юли 2016 г., до повторно проведените и повторно загубените от партията му избори за кмет на град Истанбул. Самият Ердоган не веднъж е повтарял, че… „Който ръководи Истанбул, управлява страната“. След повторната загуба за кмет на града и то с много повече гласове на 23 юни се получи така, че Партията на справедливостта и развитието (ПСР) вече не контролира Истанбул, а от там и голяма част от политическия и икономическия живот на страната. В огромният мегаполис живеят 11 милиона избиратели, което е близо 20% от общо 57,8 милиона с право на глас. Политическото лято достигна нови високи стойности, когато след загубата един от близките партийни съратници на президента Ердоган, бившият вицепремиер и министър на икономиката Али Бабаджан, обяви своето напускане на партията ПСР и стартирането на нов политически проект. Един от съоснователите и член на Управителния съвет на ПСР, политикът от арменски произход, Бабаджан направи шеметна кариера и е смятан за един от най-добрите технократи на Турция. Назначен на първия си правителствен пост през 2002 г., той е най-младият министър, едва на 35 години. Само за няколко години Бабаджан успя да измъкне Турция от фактически дефолт и върна многомилионните заеми от МФВ. Проведе болезнени реформи, но възстанови страната след две тежки кризи, което му създаде имидж на изключителен професионалист. Веднага след овладяването на икономиката, Ердоган го изпраща на друг важен за бъдещето на Турция пост. През 2005 г. Бабаджан е представен пред Брюксел като Главен преговарящ на Турция в преговорите за членство в ЕС, които започват няколко месеца по-късно през същата година. Представлява страната си на срещите на Световния икономически форум в Давос, член е на Билдербергския клуб. Последователно заема постовете на външен министър 2007-2009 г., а през 2009 г. Бабаджан е назначен за заместник министър-председател, отговорен е за икономическите въпроси и финансите. Винаги сдържаният и странящ от политическите интриги технократ неочаквано влезе в политическата борба като алтернатива на ПСР и настоящия президент. В началото на юли, Бабаджан в лична среща с Реджеп Тайип Ердоган му връчва в писмен вид обосновани критики относно сегашната система на държавното управление и няколко сценария за изхода от кризата. Ердоган веднага предлага той да остане в управлението и в партията и така да реализира вижданията си, като по този начин се стреми да избегне разцеплението в ПСР. Бабджан отказва и обявява намерението си за собствен политически проект. Президентът преминава в настъпление и напомня, че много са се опитвали да създадат свои партии, но са претърпявали поражение. Раздразнението му е провокирано донякъде и от съдържанието на самото писмо. В него прозират критиките на евентуално новите съюзници на Бабаджан, а именно бившите премиер Ахмет Давудоглу и президент Абдула Гюл. По време на предизборната надпревара на митинг в гр. Коня, Давудоглу директно разкритикува политиката на Ердоган и прикани своите симпатизанти да участват в „една нова политическа визия“. В политическата си реч Довудоглу призова за „прозрачност, вместо царящото сега лукавство“ и постави дилема, че Турция трябва да избира пред „обновяване или разложение“. Под термина обновяване бившият министър председател разбира скъсване на съюза с Партията на националистическото действие (ПНД), които бяха политически съюзници на ПСР в два поредни летни избора, през юни 2018 г. и март-юни 2019 г. Разшири критиките си относно икономическата политика, довела до 40% обезценяване на турската лира и на „вредата“, която е нанесла политиката на управляващите върху принципа на разделението на властите с промяната на Конституцията и превръщането на Турция от парламентарна в президентска република. Създаването на нова партия от бивши негови съмишленици и заемащи най-високите постове в държавата не може да не притеснява президента Ердоган, защото полето на политическата надпревара ще бъде собствената му маса от избиратели, а като платформа- политическия Ислям. Новата формация не крие своите заявки за трансформирането на „умерения ислям“ в по-консервативен. Също така новите играчи се ползват с добри контакти със САЩ и Израел, в лицето на Ахмет Давудоглу, Евросъюза – Али Бабаджан и Саудитска Арабия – Абдулла Гюл. При всички положения управляващата ПСР е изправена пред опасността да не достигне необходимите проценти на изборите през 2023 г. Като се има предвид, че през всички избори през последните години ПСР не успя да прескочи над 50% и винаги имаше коалиции. Изборите през 2023 г. са свързани и с още едно важно събитие, а именно честването на 100 г. от създаването на Турската Република от Мустафа Кемал Ататюрк. През същата година на избори ще чества своя 100-годишен юбилей и създадената от него Народно-републиканска партия, главен политически опонент на Ердоган. В такава обстановка, придружена с икономически трудности, политически напрежения с основни съюзници като САЩ и ЕС, а на всичкото отгоре и нова партия от бивши съмишленици, вещаят критични времена за ПСР. При такова стечение съюзът с националистите от Партията на националистическото действие може би няма да е достатъчен. Към новата формация на Бабаджан турските анализатори прогнозират, че могат да преминат около 50 сегашни депутати от ПСР. Сред тях и ключови политици като Садула Ергюн, бивш министър на правосъдието, Мехмет Шимшек, предишен вицепремиер и министър на финансите, бившият зам.-министър-председател Бюлент Аръндж. В тази ситуация президентът Ердоган може и да не чака пълното политическо „разгръщане“ на партията на отцепниците и да насрочи предсрочни избори. Които вероятно ще са в удобна за него обстановка и вероятно пак през… лятото. Критични летни температури получиха и отношенията ЕС-Турция. За първи път се стигна до налагането на санкции от страна на ЕС, заради незаконните сондажи на турските изследователски кораби в акваторията на непризнатата от никого, освен от Турция и Нахичеван, Северо-кипърска турска република (СКТР). От няколко години около водите на Кипър се водят изследователски сондажи, които показаха големи находища на въглеводороди. Към момента около Кипър са открити две находища. Първото е „Афродита“, открито от американската компания Noble Energy през 2012 г. в блок 12 с предполагаем обем от 250-320 млрд. куб. м природен газ. Общата стойност се оценява на 350 млрд. евро, а чистата печалба за Кипър на – 85 млрд. евро. И едно ново находище „Калипсо“ е с предполагаеми обеми от 170-230 млрд. куб. м газ. В Анкара смятат, че Република Кипър няма право едностранно да разработва ресурсите на целия остров и ползите от добива на газ следва да се делят с нейното образувание на острова – СКТР. Турция също така обвързва тази дейност с решаването на Кипърския въпрос, като при неуспех заплаши и започна самостоятелни проучвания в северната част на острова. Турция не е подписала международната конвенция за разпределението на морските икономически зони и не признава делението на кипърската акватория. Същевременно обаче, Република Кипър е член на ЕС от 1 май 2004 г. и по силата на Лисабонския договор на нея u се оказва политическа, а при нужда и военна помощ и подкрепа. Така в разгара на лятото външните министри на страните членки на Европейския съюз одобриха налагането на санкции срещу Турция. Министрите решиха да отменят срещите на високо равнище, да прекратят преговорите по споразумение за въздушни превози с Турция, да намалят финансовата подкрепа за Анкара като кандидат за членство в ЕС и да ограничат кредитите от Европейската инвестиционна банка, докато Турция не се въздържа от провокативни действия и не започне да съдейства за духа на добросъседство и зачитане на суверенитета и суверенните права на Кипър в съответствие с международното право. Турция отговори на санкциите на ЕС и спря споразумението за реадмисия на мигрантите. В същото време обаче, прилагането на споразумението за реадмисия е една от предпоставките за премахване на визите за турски те граждани в ЕС. Според споразумението, Турция се съгласява да приеме мигранти от европейски страни, включително Гърция, и да ги върне в родните им страни. Такова денонсиране звучи стряскащо, но това също са един вид „сондажи“, този път политически, защото изявленията на външния министър Чавушоглу се отнасят до споразумение между ЕС и Турция от 2014 г., което Анкара и до сега не успява да приложи. При всички положения горещото политическо лято на Турция ще продължи и ще бележи нови температурни рекорди особено във взаимоотношенията със САЩ и разполагането на руската противоракетна система С-400, за което вече получиха санкции и от Вашингтон.", "date": "2019.08.16", "title": " Трудното лято на президента Ердоган\t"}
{"url": "https://trud.bg/%d1%81%d0%b2%d0%b8%d0%bd%d1%81%d0%ba%d0%be%d1%82%d0%be-%d0%bf%d0%be%d1%81%d0%ba%d1%8a%d0%bf%d0%bd%d0%b0-%d1%81-%d0%bb%d0%b5%d0%b2-%d1%81%d0%b0%d0%bc%d0%be-%d0%b7%d0%b0-%d0%bc%d0%b5%d1%81%d0%b5%d1%86/", "text": "На едро килото мина 8,58 лева за килограм Плащаме повече за сирене и мляко  Цената на свинското се е повишила с почти лев само за месец. Това показва справка на Държавната комисия за стокови борси и тържища (ДКСБТ), изготвена за „Труд”. През юли килограм от месото се е продавал по 7,71 лева на едро, а в средата на август цената вече е 8,58 лева. Спрямо миналата година увеличението е още по-драстично – с над 2 лева за килограм. През август 2018 г. на борсите свинското се е предлагало по 6,43 лв. за килограм. Цената сега е най-високата за последните пет години, показват още данните на ДКСБТ. От Асоциацията на индустриалните свиневъди вече предупредиха, че цената ще върви нагоре заради проблема с африканската чума по свинете. Промишленият сектор у нас е свил с 30% обема си, което означава повече внос и по-високи цени, обясни д-р Румен Караманов. В магазините вратната пържола вече минава 9 лева за килограм, а плешката се продава по 7-8 лв. за кг. Макар и по-слабо, поскъпване има и при пилешкото месо, което на едро гони 4 лв. за кг, при 3,82 лв. през юли. Освен за месо повече плащаме и за сирене и мляко. При сиренето увеличението е с 35 стотинки за килограм само за месец. През юли на едро то се е продавало по 5,93 лв. за кг, а в средата на август – за 6,28 лева за кг. Това също е най-високата стойност за последните 5 години, отчита комисията. С 26 стотинки се е вдигнала и цената на кашкавала и той се търгува средно по 10,57 лв. за кг, при 10,31 лв. месец по-рано. Кофичката кисело мляко е поскъпнала с 2 стотинки, а литър прясно мляко – с 5 стотинки. Пакетче масло от 125 грама се предлага с 6 стотинки отгоре и цената му стига 2,24 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Свинското поскъпна с лев само за месец"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-33/", "text": "Тази събота и неделя: Мишел Монахан: Падам си по грубия хумор Идвам от работническата класа. Баща ми има 40 години трудов стаж във фабрика.           Райна Костенцева: Столичният Фигаро На жени, които си подстригваха косите, се гледаше с лошо око. Смятаха ги или за социалистки, или за кабаретни артистки, или за леки жени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " „Труд Уикенд“ – един вестник за два дни"}
{"url": "https://trud.bg/%d0%be%d0%b1%d0%bb%d0%b0%d1%81%d1%82%d0%bd%d0%b8%d1%8f%d1%82-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb-%d0%bd%d0%b0-%d0%bf%d0%b5%d1%80%d0%bd%d0%b8%d0%ba-%d1%81%d0%b5%d0%b7%d0%b8%d1%80/", "text": "Областният управител на Перник Ирена Соколова сезира компетентните институции по четири сигнала за замърсен въздух, съобщиха от Областната администрация. Сигналите са подадени от сдружението „Дишай, Перник” и са във връзка с неорганизирано емитиране на прах или дим в атмосферата от площадката на ТЕЦ „Република”, усетена от граждани остра и задушлива миризма и складиране на голямо количество отпадъци. Тази сутрин е била разпоредена спешна проверка на място с участието на заместник областния управител Иво Иванов и представител на РИОСВ Перник. Резултатите от проверката ще бъдат оповестени в най-кратки срокове. Сезирани са всички компетентни институции за предприемане на необходими действия, като областният управител е изискал становища от РИОСВ и РЗИ по заявените проблеми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Областният управител на Перник сезира институциите за замърсен въздух"}
{"url": "https://trud.bg/%d0%b4%d0%be-25-%d1%81%d1%82-%d0%bd%d0%b0-%d0%ba%d0%bc-%d1%82%d0%be%d0%bb-%d1%82%d0%b0%d0%ba%d1%81%d0%b0-%d0%b7%d0%b0-%d0%ba%d0%b0%d0%bc%d0%b8%d0%be%d0%bd%d0%b8%d1%82%d0%b5/", "text": "При преминаване през рамките шофьорите не трябва да се престрояват Камионите ще плащат между 18 ст. и 25 ст. на километър изминато разстояние. Това са заложените тарифи по време на тестването на тол системата, каза Олег Асенов, директор на Националното тол управление. Най-ниската цена от 18 ст.\\км е за камионите с най-високия екостандарт Евро 6, а най-високата тарифа от 25 ст.\\км е за камиони над 12 тона с четири и повече оси и екостандарт Евро 1 или Евро 2. Например за пътуване от София до Бургас камион над 12 тона с четири оси и Евро 5 ще плати 73,49 лв. За да бъде отчитано движението на камионите по пътищата ще бъдат поставени специални рамки. Големите рамки са над 40 метра в дължина. Всички портални рамки са оборудвани с лазерни скенери и различни видове камери. Когато кола пътува към порталната рамка, се включва лазерен скенер, който включва цялата рамка, за да се разбере какво превозно средство приближава. Тези рамки заснемат номера на колата отпред и отзад и веднага получават информация дали превозното средство има нарушения. Поетапно ще бъде въвеждана специална организация на движение при рамките. Ще бъдат поставени знаци, които да оказват на водачите, че в зоната за регистрация от рамките не трябва да се престрояват. Предстои да направим съответните маркировки, каза Олег Асенов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " До 25 ст. на км тол такса за камионите\t"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%b6%d0%b5%d0%bd%d0%b8-%d1%81%d0%b5-%d0%b1%d0%b8%d1%85%d0%b0-%d0%b2-%d0%bf%d0%b0%d1%81%d0%bf%d0%be%d1%80%d1%82%d0%bd%d0%b0%d1%82%d0%b0-%d1%81%d0%bb%d1%83%d0%b6/", "text": "На изнервените жени, чакали на опашка, са съставени актове за хулиганство Женски бой разтърваваха в паспортната служба в Разград, след като четири жени, изнервени от чакането и пререждане, влезли в разправия и се нахвърлили една върху друга. Скандалът е станал към 14,30 часа в четвъртък в сектор „Български документи за самоличност”. В разправията и боя са участвали две жени от село Китанчево, на 58 и 37 години, както и 47-годишна и 18-годишна от Лозница. Полицаите издърпали жените една от друга преди да си изскубят косите и издерат очите. Заради грубото нарушаване на обществения ред, което довело и до временно затруднение на работата, са били съставени актове за хулиганство и на четирите жени. От полицията уточниха, че дневно през сектора минават и по над 200 души, които имат да подменят документи. В момента, заради Байрама и летните отпуски, много от работещите зад граница, както и хора с двойно гражданство, бързат да вадят нови документи в ограниченото време на престоя си  у нас. Тази година в Разградско изтичат общо над 20 000 документа, които се сменят основно през летния сезон и напливът е огромен. Догодина те са близо 22 000.", "date": "2019.08.16", "title": " Четири жени се биха в паспортната служба в Разград"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bc%d0%b0%d0%bb%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%bf%d1%80%d0%b5/", "text": "Президентът Румен Радев пристига за тържествата на Петрова нива в събота вечерта. Това съобщи кметът на Малко Търново Илиян Янчев пред „Труд“. След пристигането на държавния глава, ще започне заупокойна молитва в памет на жертвите на Илинденско-Преображенското въстание, след което Румен Радев ще приеме строя на тържествената заря проверка. Националният възпоменателен събор в местността е по повод 116-та годишнина от въстанието. На 29 юни 1903 г. именно тук се взема решение за обявяването му. В конгреса участват над 300 души делегати, войводи, четници. За Главно боево тяло на въстанието са избрани Михаил Герджиков, кап. Стамат Икономов, Лазар Маджаров, а за началник на всички въоръжени сили – Георги Кондолов. Въстанието в Странджа избухва на 6 август – ден Преображение Господне. За няколко дни Странджа е освободена и се провъзгласява Странджанската Република. Цели 26 дни трае епичната борба на няколко хиляди зле въоръжени въстаници срещу 40-хилядната редовна турска армия и безчислен башибозук. Заревото на пожарите надвисва над планината – изгорени са над 60 села, хиляди старци, жени и деца са избити или отвлечени. През 1958 г. по инициатива на Тракийските дружества в България на поляната, където е проведен конгреса е построен паметник в памет на загиналите герои. Зад паметника е вградена костница, където са преместени костите на войводата Георги Кондолов, който умира в едно от първите сражения. През 2003 година в чест на 100-годишнината на въстанието е построена църква, наречена Света Петка. На Петрова нива има музейна експозиция с експонати (снимки, оръжия, документи) от освободителните борби на българите от Тракия и Македония. На същата дата в Жеравна, от известно време се провежда събор на народните носии. „Ако някой е наистина патриот, мястото му е на Петрова нива“, коментира още кметът на община Малко Търново Илиян Янчев.", "date": "2019.08.16", "title": " Кметът на Малко Търново пред „Труд“: Президентът идва на Петрова нива\t"}
{"url": "https://trud.bg/%d1%81%d1%82%d0%b5%d1%84%d0%b0%d0%bd-%d0%b8-%d0%b3%d0%b0%d0%bb%d0%b0-%d0%b0%d1%81%d0%b0%d0%bd%d1%81%d1%8c%d0%be%d1%80%d0%bd%d0%be-%d0%bf%d0%be%d0%b4%d0%bf%d0%b8%d0%b9%d0%bd%d0%b0%d0%bb%d0%b8/", "text": "Стефан и Гала загърбиха райската идилия на Малдивите, за да се върнат в България и да отбележат имения ден на Мари Будева – дъщеря на тв водещата. Вчера, 15 август, бе един от най-големите християнски празници – Успение Богородично, който се чества еднакво както от православните, така и от католиците. На датата празнуват всички, които носят имената Мария, Мариана, Марио, Марела и т.н. По този повод двойката стегна куфарите и прелетя немалкото разстояние, за да бъдат до именицата. Не става ясно къде точно са „полели“ хубавия повод, но късно снощи Стефан публикува снимка в официалния си Instagram профил, направена докато двамата се прибират към дома си. Очевидно веселбата е била на ниво, защото са се отпуснали, вдигайки повече наздравици от необходимото. „Асансьорно-подпийнали, след имен ден на детето“, написа той към изображението, на което, дали умишлено или не, главите им са наполовина изрязани. Кадърът е направен в кабинката на асансьор, в която Гала деликатно се е облегнала на своя любим. Тя е вързала косата си на плитка и носи черна риза на цветя, която е съчетала с панталон. До нея Стефан е по-небрежно облечен с черна тениска и бели дънки. Очевидно партньорът на водещата на сутрешното предаване „На кафе“ първоначално е допуснал грешка в написания от него текст, защото една от последователките му в социалната мрежа е поставила коментар, целящ да поправи правописа на думата „имен“. В отговор Стефан ѝ обяснява, че ненапразно е посочил, че са били „подпийнали“ по времето, когато е споделил снимката.", "date": "2019.08.16", "title": " Стефан и Гала „асансьорно подпийнали“ (СНИМКА)"}
{"url": "https://trud.bg/%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%b5-%d0%b7%d0%b0%d1%82%d0%b2%d0%be%d1%80%d0%b5%d0%bd-%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%8a%d1%82-%d1%81%d0%be%d1%84%d0%b8/", "text": "Временно е преустановено движението на превозни средства в участък от пътя София-Варна, на територията в община Омуртаг, заради изтегляне с помощта на специализирана техника на преобърнал се влекач „Волво“ с прикачено полуремарке, съобщават от полицията в Търговище. До отварянето на пътния участък има обходен маршрут: за пътуващите в посока град София – от разклона за село Панайот Хитово през село Камбурово, след което отново се излиза на първокласния път, а за пътуващите в обратна посока – по същия маршрут в обратен ред. На място са екипи на сектор „Пътна полиция“ в областната дирекция в Търговище и на РУ-Омуртаг, които ще предупреждават водачите и ще ги насочват към временния обходен маршрут.", "date": "2019.08.16", "title": " Временно е затворен главният път София-Варна край Омуртаг, изтеглят преобърнат влекач"}
{"url": "https://trud.bg/%d0%b8%d0%b7%d0%b7%d0%b5%d1%85%d0%b0-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d0%b1%d0%be%d0%b5%d0%bf%d1%80%d0%b8%d0%bf%d0%b0%d1%81%d0%b8-%d0%b8-%d0%b1%d0%bb%d0%b8%d0%b7%d0%be-60-%d0%ba/", "text": "Операцията е осъществена вчера под наблюдението на прокуратурата. Служителите на РУ-Ракитово предприели проверка в имот, собственост на 49-годишен мъж от Костандово. В двора те открили оранжерия, оборудвана за отглеждане на марихуана. В нея били засадени 35 растения в различен стадий на развитие, като височината им варирала от 0.5 до 3.35 метра. Общото тегло на изкоренения канабис е близо 59 килограма. Това съобщиха от пресцентъра на МВР. В помещение на къщата криминалистите намерили два полиетиленови плика, пълни с общо 380 г суха листна маса и съцветия – реагирали положително на марихуана при направения полеви наркотест. В паркирания пред къщата джип, собственост на мъж, са открити 19 ловни патрона 12-ти калибър, за които той нямал  разрешение за притежание и съхранение.Дрогата и боеприпасите са иззети. Мъжът е задържан в ареста на РУ-Велинград за срок от 24 часа. Работата по случая продължава, образувано е полицейско производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Иззеха незаконни боеприпаси и близо 60 кг марихуана от имот в Костандово"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%b8%d1%81%d0%ba%d0%b0-%d1%85%d0%b8%d0%bc%d0%b8%d1%87%d0%b5%d1%81%d0%ba%d0%b0-%d0%ba%d0%b0%d1%81%d1%82%d1%80/", "text": "Евродепутатът от ВМРО Ангел Джамбазки поиска тежко наказание за 21-годишният Мартин Трифонов, заподозрян за убийството на 7-годишно момиченце от село Сотиря. „Преди години ВМРО предлагахме смъртно наказание за такива деяния. Аз и сега съм на това мнение. Най-малкото – доживотен затвор без замяна и химическа кастрация“, написа Джамбазки във фейсбук.", "date": "2019.08.16", "title": " Ангел Джамбазки иска химическа кастрация за убиеца на Криси"}
{"url": "https://trud.bg/%d0%be%d0%b1%d0%b2%d0%b8%d0%bd%d1%8f%d0%b5%d0%bc%d0%b8%d1%82%d0%b5-%d0%b7%d0%b0-%d1%85%d0%b0%d0%ba%d0%b5%d1%80%d1%81%d0%ba%d0%b0%d1%82%d0%b0-%d0%b0%d1%82%d0%b0%d0%ba%d0%b0-%d0%b2-%d0%bd%d0%b0%d0%bf/", "text": "Три дела срещу България в Страсбург щели да заведат обвиняемите за хакерската атака в НАП. Отделно фирмата майка на „ТАД Груп“ щяла да заведе арбитражен иск за нанесени щети върху търговската марка. Това заяви Георги Стефанов, който е адвокат на Иван Тодоров, по  . Делата на обвиняемите са за нарушаване на тяхната презумпция за невиновност, обясни Тодоров. Фирмата майка щяла да съди страната ни за нанесени щети. „Има конвенция за защитаване на чуждестранните инвестиции, по която България е страна и тя е длъжна да ги пази и да не нарушава, каквито са на „ТАД Груп“ в случая. Съответно всички загуби ще бъдат предявени пред Вашингтонския търговски арбитраж, където е подсъдността по този тип искове“, обясни Георги Стефанов. Българската „ТАД Груп“ обаче няма чуждестранни собственици, сочи справка в Търговския регистър. Според защитата на Иван Тодоров, Кристиян Бойков е имал информация кой атакува сървъра на НАП доста по-рано. Заради това Тодоров е подал молба също да присъства на разпита на Бойков пред съдия. „Просто с една парола „admin“ всеки може да го направи през браузъра си, не е необходимо да използва специален софтуер за това. Има едно лице, което е заявило в групов чат, че е направило това нещо. Аз не го видях, влязох в този чат, станах част от него. Доколкото разбрах от защитата на Кристиян Бойков, има го запазен на скрийн шот“, каза още Стефанов. Ако от прокуратурата не допуснат такива разпити, ще се премине към искове пред съда за изменение на мерките за неотклонение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Обвиняемите за хакерската атака в НАП щели да съдят България в Страсбург"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d1%87%d0%b8%d1%87%d0%be-%d0%b8-%d0%bf%d0%bb%d0%b5%d0%bc%d0%b5%d0%bd%d0%bd%d0%b8%d0%ba-%d0%b7%d0%b0-%d1%81%d0%b2%d0%be%d0%b4%d0%bd%d0%b8/", "text": "Двама мъже, на 43 и 21 години, са задържани за сводничество и пране на пари при специализирана операция на полицията в Разград. Арестуваните са от Силистренско, но претърсвания са извършени на 6 адреса в Разград, Хасково и Силистра. Иззети са над 600 грама златни накити, сериозни суми в евро и лева, телефони, автомобили и други, ползвани за престъпната дейност. Мъжете са въртели мрежа за проституция на територията на България и в три други страни, между които Полша и Германия. От полицията в Разград съобщиха, че операцията на полицията в Разград е стартирала в сряда тази седмица. Не се уточнява, но вероятно някоя от жените, участвали в трафика или продавали плътта си, е попаднала на полицията. Образувано е досъдебно производство за склоняване към проституция и следствено дело за пране на пари, допълват от полицията в Разград. Арестуваните сводници са роднини – чичо и племенник от село Бабук, област Силистра, научи „Труд”. С прокурорско разпореждане те остават в ареста за 72 часа. Внася се искане в съда за налагане на мярка за задържане под стража. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Арестуваха чичо и племенник за сводничество и пране на пари\t"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d1%80%d0%b0%d0%b7%d1%83%d0%b7%d0%bd%d0%b0%d0%b2%d0%b0%d1%82%d0%b5%d0%bb%d0%bd%d0%b8-%d1%81%d0%b0%d0%bc%d0%be%d0%bb%d0%b5%d1%82%d0%b8-%d1%81%d0%b0-%d0%bd%d0%b0/", "text": "Два турски разузнавателни самолета CN-235, са навлезли в гръцкото въздушно пространство, пише електронното издание на вестник Kathimerini. Те са извършили 33 нарушения на националното въздушно пространство на Гърция и са нарушили три правила за въздушното движение в Атинския район на полетна информация. И двата самолета са били индетифицирани и прогонени от гръцки пилоти в рамките на международните правила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Турски разузнавателни самолети са навлезли в гръцкото въздушно пространство"}
{"url": "https://trud.bg/10-%d0%b3%d0%be%d0%b4%d0%b8%d1%88%d0%bd%d0%b0-%d1%81%d0%b5-%d0%be%d0%bf%d0%bb%d0%b0%d0%ba%d0%b0%d0%bb%d0%b0-%d0%b2-%d0%ba%d0%bc%d0%b5%d1%82%d1%81%d1%82%d0%b2%d0%be-%d0%be%d1%82-%d0%bf%d0%be%d0%b1/", "text": "10-годишна се жалвала в кметство в разградско село, че тя и сестричката й са били пребити от татко им. За това съобщават от полицията в Разград, след като от кметството в село Синя вода предали сигнала до структурите на МВР и социалните. Според информацията в бюлетина детето отишло в кметството към 10 часа в четвъртък и казало, че предната вечер на нея и сестричката й бил нанесен побой. Двете деца са били изведени от дома им от социалните служби. Срещу бащата е започнало разследване за нанесени телесни повреди в условията на домашно насилие. Не е изключено, обаче, някой да е видял детето насинено и така случаят да е стигнал до властите, предполагат запознати. Неофициално се говори, че него ден бащата научил каква е сметката им за вода и като видял какви големи количества са изтекли си го изкарал на децата, които обичали да си играят и разливат от скъпата течност. По време на разправиите в дома била и майката на децата. Към момента не се съобщава дали това е първи сигнал за домашно насилие в семейството. Предстояло прокуратурата да реши дали да се задържи таткото, както и да се проведат съответните разпити по случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " 10-годишна се оплакала в кметство от побой от татко си\t"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b0%d0%ba%d1%86%d0%b5%d0%bd%d1%82%d1%8a%d1%82-%d1%81%d0%bb%d0%b5%d0%b4%d0%b2%d0%b0%d1%89%d0%b8%d1%82%d0%b5-%d0%b3%d0%be%d0%b4%d0%b8%d0%bd/", "text": "Акцентът на общината през следващите години ще бъде насочване на повече средства към кварталите. Това обяви кметът на София Йорданка Фандъкова пред медии. „През последните 2-3 години вече успяхме да насочим повече средства към кварталите. И за следващите години това ще бъде акцентът – близо до хората, там където хората живеят – детски, спортни площадки, паркинги. Има идея за два паркинга на общински терени. Аз съм обявила за всички районни кметове да намерят подходящи терени и да започне публично-частно партньорство за изграждане на паркинги в районите, защото това е един от най-тежките проблеми в момента в кварталите на София“, каза кметът. По отношение на Западен парк Йорданка Фандъкова обясни, че е имало проблеми с проекта, забавили са се проектантите и, че очаква до десетина дни да се възстановят дейностите. „Благодаря за разбирането на хората. Те виждат, че правим всичко възможно, но доста често нещата зависят от проектанти, от надзорници и т.н. Затова съм възложила на главния архитект да инициираме и промени в закона, които да дадат повече отговорности на проектантите“, коментира тя.", "date": "2019.08.16", "title": " Фандъкова: Акцентът следващите години ще бъде насочване на повече средства към кварталите"}
{"url": "https://trud.bg/%d0%b2%d0%b5%d1%80%d0%b8%d0%b6%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%bc%d0%be%d1%81%d1%82%d0%b0-%d0%bd%d0%b0-%d1%80%d0%b5%d0%ba%d0%b0-%d1%80%d0%be/", "text": "Движението по пътя Бургас – Царево в посока Приморско се осъществява в една лента заради верижна катастрофа на моста на р. Ропотамо, съобщават от Пътната полиция. Въведен е обходен маршрут от Приморско в посока Бургас през Ясна Поляна. Трафикът се регулира от пътни полицаи. Необходимо е шофьорите да карат с повишено внимание и съобразена скорост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Верижна катастрофа на моста на река Ропотамо\t"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8-%d1%83%d1%87%d0%b8%d0%bb%d0%b8%d1%89%d0%b0-%d0%bf%d0%be%d0%bb%d1%83%d1%87%d0%b0%d0%b2%d0%b0%d1%82-%d0%b1%d0%bb%d0%b8%d0%b7%d0%be-230-%d1%85%d0%b8/", "text": "Проекти на варненски учебни заведения за партньорства на училищен обмен на обща стойност 228 864 евро са одобрени за финансиране по програма „Еразъм+“, съобщиха от Областния информационен център в морската столица.За проектното предложение „Let`s save water as a natural resource“ ОУ „Йордан Йовков“ ще получи финансова подкрепа от 30 283 евро. Образователната институция е координатор по проекта, общият бюджет на който е 160 408 евро. Като партньорски организации ще работят още шест варненски училища. По още три проекта четири училища ще получат близо 113 хиляди евро. „Еразъм+“ е програма на ЕС за подкрепа на образованието, обучението, младежта и спорта в Европа. Бюджетът й в размер на 14,7 млрд. евро предоставя шанс на над 4 милиона европейци да учат, да се обучават и да придобият опит в чужбина. На 30 май 2018 г. Европейската комисия прие следващата програма „Еразъм+“ 2021-2027 г. да удвои бюджета си до 30 млрд. евро. С тези средства ще бъде дадена възможност за учене и мобилност на 12 милиона души.", "date": "2019.08.16", "title": " Варненски училища получават близо 230 хиляди евро по „ЕРАЗЪМ+“"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%88%d0%be%d1%84%d1%8c%d0%be%d1%80-%d1%81-%d0%bd%d0%b0%d1%80%d0%ba%d0%be%d0%ba%d0%be%d0%ba%d1%82%d0%b5%d0%b9%d0%bb-%d0%b2-%d0%ba%d1%80%d1%8a/", "text": "Шофьор от Добрич е задържан след употреба на коктейл от наркотици, съобщават от ОД на МВР. На 15 август, около 18 часа в града е спрян за проверка лек автомобил „Фолксваген“ с добричка регистрация, управляван от 31-годишен мъж. При последвалия тест на водача за употреба на наркотични и упойващи вещества е отчетен положителен резултат за употребата на метаамфетамин, амфетамин, опиати, кокаин и метадон. Мъжът е задържан за 24 часа в ареста.", "date": "2019.08.16", "title": " Задържаха шофьор с наркококтейл в кръвта"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b8%d1%8f%d1%82-%d1%83%d0%b1%d0%b8%d0%b5%d1%86-%d0%bd%d0%b0-%d0%b4%d0%b5%d1%82%d0%b5%d1%82%d0%be-%d0%be%d1%82-%d1%81%d0%be%d1%82%d0%b8%d1%80%d1%8f/", "text": "21-годишният младеж от сливенското село Сотиря,   на 7-годишното момиченце, е имал предишни прояви спрямо деца. През 2017 година е влязъл в затвора за блудство на 16-годишно момиче, негова близка. Това   гл. комисар Ивайло Иванов, който пристигна на място в Сливен заради тежкото умишлено престъпление.  Детето бе намерено на 15 август, около 14 часа, в безпомощно състояние, недалеч от дома си във вилната зона на селото. По-късно, въпреки усилията на лекарите в областната болница, е издъхнало от тежките си наранявания. На главата му е нанесена несъвместима с живота травма. Информацията бе потвърдена от зам. директора на болницата д-р Хрисант Хрисантов. Още след първоначалния оглед на местопрестъплението са събрани достатъчно данни, които са насочили криминалистите към заподозряния Мартин Стефанов. Издирването е започнало веднага. В него участват освен служителите на реда от ОД на МВР, колегите им от жандармерията, граничната и военната полиция, горски служители, доброволците от планинската спасителна служби. Включени са следовите кучета на полицията в Сливен, на жандармерията и гранична полиция. Претърсването обхваща широк периметър, със силно пресечени местности. Ръководителите на акцията увериха на извънреден брифинг на 16 март, че за убиеца няма шанс. Той не е подготвен за преход в такива условия, напуснал е местопрестъплението веднага, без храна, пари. Не е въоръжен. Момиченцето живеело с баба си и дядо си на село. Майката била наета на сезонна работа и отсъствала през лятото. По обяд в четвъртък детето било изпратено да купи хляб. По пътя е пресрещнато и нападнато. Насилено, пребито и захвърлено недалеч от спирка във вилната зона на селото. В този район то самото живеело. Близките му започнали да се притесняват, че внучката се е забавила, както не се било случвало досега. Тръгнали да я дирят. Раненото дете било открито от случаен минувач. Друг пък го видял и веднага се обадил на тел.112. Слуховете в Сотиря посочиха убиеца още преди от полицията официално да съобщят, че той наистина е заподозрян. За Мартин се знаело, че е особен, саможив. Деца в селото се оплаквали, че ги плашел, вадел им палки. „Асоциален тип. Без никакви приятелства. Семейството му е в много тежко финансово положение. Той е без работа. Напуснал е училище, няма средно образование. Близките му казаха, че много се страхувал от кучета“, така главният секретар на МВР описа издирвания. Насилието и убийството на детето отприщиха гнева на хората в Сотиря. Местните жители припомниха друга трагедия само отпреди година. През юли 33-годишният Живко Димитров загина при трагичен инцидент край дома си в същата вилна зона, след като бе нахапан до смърт от собствените си кучета. Оказа се, че агресията на кучетата е била предизвикана от съсед, който минавал покрай имота. Собственикът се втурнал да спасява съседа от животните, но, за жалост, плати с живота си. Този съсед бил заподозряният за убийството на детето Мартин. „Да, така е“, потвърди кметът Димо Георгиев. На 15 август Мартин Трифонов е бил обявен за местно издирване, на следващия ден издирването прераснало в общодържавно. Първоначално от ОД на МВР разпространиха негова снимка с пояснението, че лицето се издирва за серия от кражби. „Той е бил наеман от местни хора, за да свърши някаква работа в дворовете и имотите им“, обясни директорът на ОД на МВР-Сливен ст. комисар Димитър Величков. Собственици се оплакали, че му плащали, а той „за благодарност“ крадял техни вещи. В социалните мрежи бяха разпространени три снимки на заподозряния за насилствената смърт на детето. На една от снимките той е вдигнал ръцете си с нецензурен жест. Този кадър е направен непосредствено след смъртоносния инцидент през юли миналата година, когато нелепо загина собственикът на кучетата, разказват в Сотиря. Подробностите за травмите и за гнусното посегателство върху невинното момиченце засега не се огласяват не само заради следствената тайна и многобройните назначени експертизи, а и защото стореното е извън представата за нормалната човешка психика, казаха криминалисти. „До този момент няма данни лицето да има нужда от психиатър“, заяви гл. секретар на МВР. По обяд на 16 август в Сливен се очакваха експерти от Института по психология към МВР, за да изготвят психологически профил на заподозряния жесток убиец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Издирваният за убийството на дете от Сотиря бил замесен и в друга трагедия\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bf%d0%be%d1%81%d1%82%d0%b0%d0%b2%d1%8f-%d0%be%d1%89%d0%b5-%d0%b1%d0%b5%d1%81%d0%b5%d0%b4/", "text": "Община Благоевград поставя още нови беседки за отдих по желание на жителите на града. Това е втори етап от инициативата на кмета д-р Камбитов. Нови беседки има в квартал „Струмско“ , на ул. „Братя Миладинови“ и местността „Бодрост“. Преди около месец беседки бяха разположени на различни места в квартал „Еленово“ и Централна градска част. Те са ситуирани на земя, общинска собственост и могат да се ползват от всички хора. Конструкцията е стабилна, а покривът е с битумни керемиди. Към беседките има прикрепени пейки и маси. Междувременно регулярно се почиства коритото на река благоевградска Бистрица от битови отпадъци. Продължава и работата по възстановяване на пътната настилка и тротоарните площи. Община Благоевград апелира за отговорно отношение и опазване на общинската собственост. При забелязване на нередности, може да бъде сигнализирано на 073/ 88 44 34, в работно време, както и на телефон 112.", "date": "2019.08.16", "title": " Община Благоевград поставя още беседки по искане на жители"}
{"url": "https://trud.bg/%d0%bf%d1%80%d0%be%d1%84-%d0%be%d0%bb%d0%b5%d0%b3-%d0%b0%d1%81%d0%b5%d0%bd%d0%be%d0%b2-%d0%be%d0%ba%d0%be%d0%bb%d0%be-600-%d0%bc%d0%bb%d0%bd-%d0%bb%d0%b2-%d1%81%d0%b0-%d0%be%d1%87%d0%b0%d0%ba/", "text": "Около 600 млн. лв. са очакваните приходи от тол системата. Това заяви професор Олег Асенов от Националното тол управление на пресконференция. От днес системата преминава от тестова среда в среда за разработка. „Нашите  центрове са инсталирани три среди – три части, за всеки един от основните компоненти, който имаме: електронно таксуване на база време, електронна винетка и електронно таксуване на база изминато разстояние – тол. Това са три среди: тестова, среда за разработка и работна среда, в която системата работи като търговско опериране“, обясни проф. Аенов. По думите му целта е още от вторник в 4 демонстрационни центъра, разположени на територията на страната да бъде показано  и да бъдат поканени  транспортните фирми и всички заинтересовани лица да се запознаят с това как работи системата на базата на издаване на маршрутни карти „Законът казва, че до 1 март трябва да стартираме системата с плащанията. Тарифата, която сме заложили, е последната тарифа, която е обсъждана на обществения съвет“, заяви Асенов. Той добави, че до момента е направено и първото плащане за системата. „Направено е първото плащане – 50% от сумата“, поясни професорът.", "date": "2019.08.16", "title": " Проф. Олег Асенов: Около 600 млн. лв. са очакваните приходи от тол системата"}
{"url": "https://trud.bg/%d0%b8%d0%b7%d0%b2%d0%b5%d0%b6%d0%b4%d0%b0%d0%bd%d0%b5-%d0%bd%d0%b0-%d0%b6%d0%b5%d0%bd%d0%b0-%d0%b7%d0%b0%d0%b4-%d0%b3%d1%80%d0%b0%d0%bd%d0%b8%d1%86%d0%b0-%d0%b7%d0%b0-%d0%bf%d1%80%d0%be%d1%81%d1%82/", "text": "Подготвяно извеждане на жена за проституция зад граница е една от вероятните причини за  полицейската реализация по неотложност на арестите на 43-годишния Дамян П. и неговия племенник 21-годишния Александър А. от Силистренско. Двамата мъже са арестувани след четиримесечна разработка на Районната прокуратура в Разград и ОД на МВР, съобщават от Апелативна прокуратура във Варна. Към момента данните са, че двамата са набирали и транспортирали жени с цел сексуална експлоатация, както и за склоняването им към блудствени действия и съвкупление. Срещу тях е образувано и дело за пране на пари. Престъпната дейност с вътрешния трафик на жени, с цел сексуална експлоатация, както и набирането и склоняването им към развратни действия, е продължила от началото на годината до 14 август. Извършени са претърсвания и изземвания на няколко адреса в Силистренско, Хасково и Разград. От къщите на двамата обвиняеми са иззети около 700 грама злато и пари, в евро и левове. Сводниците управлявали ново „Ауди“ и изплатено на лизинг БМВ. От прокуратурата уточняват, че всеки от двамата мъже работел с по две жени, които били използвани за развратни действия. Клиентите били набирани чрез обяви в  сайтове. В Разград и Хасково сводниците наели квартири, където работели жените. „Имало ценоразпис за различните видове сексуални услуги. За един час се плащало около 120 лева, нестандартните желания се таксували доста по-скъпо. За редовни клиенти имало отстъпки”, информират от прокуратурата. „Заради опасността обвиняемите да се укрият, да извършат престъпление или да въздействат върху свидетелките по делото, както и да упражнят върху тях физическа или психическа принуда, Районната прокуратура в Разград ще внесе искане в съда за определяне на постоянни мерки за неотклонение  „Задържане под стража“ за Дамян П. и Александър А. За всяко от трите престъпление, в които Районната прокуратура в Разград ги е привлякла като обвиняеми, се предвижда наказание лишаване от свобода от 3 до 10 години и глоба в различни размери”, гласи още информацията от Апелативна прокуратура във Варна.", "date": "2019.08.16", "title": " Извеждане на жена зад граница за проституция вдигнала на крак полицията в Разград\t"}
{"url": "https://trud.bg/%d1%81%d0%bf%d0%b5%d1%86%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b8-%d0%b3%d0%b4%d0%b1%d0%be%d0%bf-%d1%80%d0%b0%d0%b7%d0%b1%d0%b8%d1%85%d0%b0-%d0%b1%d0%b0-2/", "text": "Специализираната прокуратура привлече към наказателна отговорност шест лица за участие в организирана престъпна група за държане и разпространение на неистински еврови банкноти на територията на България, съобщиха от държавното обвинение. Обвинените са задържани на 14 август 2019 г. в София и Сандански при съвместни действия по разследването на Специализираната прокуратура и ГДБОП с участието на експерт от Европол. Според събраните до момента доказателства групата е била сформирана през септември 2018 г. с цел разпространение на фалшиви еврови банкноти на територията на България, които впоследствие да достигат и до други държави от Европейския съюз. Има данни, че освен неистински банкноти, групата е предлагала на потенциални клиенти и кокаин. При извършените претърсвания и изземвания в жилища и автомобили, както и лични обиски, са намерени иззети общо 122 200 фалшиви евро в купюри от по 200 евро. В процес на изясняване е дали неистинските банкноти са били внасяни за разпространение в България от друга държава или са произведени у нас. Иззети са множество мобилни телефони със СИМ карти, копия на чекове от турска банка, бланки за удостоверения за ГТП на МПС и холограмни стикери за ГТП, флаш памети и компютърни конфигурации, щатски долари, украински гривени, македонски динари, със съмнение че са фалшиви. С постановление на наблюдаващия прокурор шестимата обвинени за участие в организираната престъпна група (престъпление по чл. 321 от НК) са задържани за срок до 72 часа. Предстои в Специализирания наказателен съд да бъде внесено искане за налагане на мярка за неотклонение „Задържане под стража“ за всеки от тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Спецпрокуратурата и ГДБОП разбиха банда за фалшиво евро (СНИМКИ и ВИДЕО)"}
{"url": "https://trud.bg/%d0%bd%d0%b0%d1%87%d0%b0%d0%bb%d0%be%d1%82%d0%be-%d0%bd%d0%b0-%d0%bd%d0%be%d0%b2%d0%b8%d1%8f-%d1%81%d0%b5%d0%b7%d0%be%d0%bd-%d0%b2-%d0%bb%d0%b0-%d0%bb%d0%b8%d0%b3%d0%b0-%d0%bf%d1%80%d1%8f%d0%ba%d0%be/", "text": "Спортните канали на А1 за втора поредна година ще направят българския зрител пряк свидетел на най-интересните футболни сблъсъци от испанската Ла Лига. Новият сезон на Пиренеите обещава на феновете много емоции с участието на Барселона, Реал Мадрид, Атлетико Мадрид, Севиля, Валенсия и останалите отбори от испанския елит. Началото на сезон 2019/2020 в La Liga ще бъде дадено в петък вечер, 16 април, от 22:00 часа с дербито между шампиона Барселона, който ще гостува на негостоприемния „Сан Мамес” в Билбао на местния Атлетик. Двубоят ще се излъчва пряко по MAX Sport 4. В събота MAX Sport 4 ще излъчи пряко още три двубоя от първия кръг. От 18:00 часа Реал Мадрид ще трябва да покаже дали има сили за по-добър сезон от миналогодишния при трудната си визита във Виго на местния Селта. За състава на Зинедин Зидан се очаква официален дебют да направи новото попълнение Еден Азар. От 20:00 часа два тима с амбиции – Валенсия и Реал Сосиедад, излизат един срещу друг, а съботните мачове ще се затворят с двубоя Виляреал – Гранада. Неделният ден също ще предложи много емоции на феновете. Програмата започва по MAX Sport 4 в 18:00 часа, когато хитът от миналия сезон Алавес посреща Леванте. От 20:00 часа Еспаньол е домакин на Севиля, а мачовете по MAX Sport 4 приключват с Атлетико Мадрид срещу Хетафе от 23:00 часа. „Дюшекчиите” показаха добри игри в предсезонната подготовка, въпреки че се разделиха с ключови играчи като Антоан Гризман и Люка Ернандес, както и с ветераните в защита Диего Годин, Хуанфран и Фелипе Луиш. В неделната вечер един двубой ще се излъчи и по MAX Sport 3. От 22:00 часа Бетис играе на своя „Бенито Вилямарин” срещу Валядолид.", "date": "2019.08.16", "title": " Началото на новия сезон в Ла Лига пряко по MAX Sport през уикенда"}
{"url": "https://trud.bg/%d0%be%d1%82-%d0%bd%d0%b0%d0%bf-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b0%d0%b2%d0%b0%d1%82-%d0%ba%d0%b0%d0%ba-%d0%b4%d0%b0-%d1%81%d0%b5-%d0%bf%d0%b0%d0%b7%d0%b8%d0%bc-%d0%be/", "text": "Поради засиления контрол в града и Северното Черноморие за спазване на данъчното и осигурителното законодателство от офиса на НАП в Добрич предупреждават търговците да внимават за мними данъчни инспектори. Варненската полиция залови 57-годишен измамник, който правил „ревизии“ на търговци в Златните, писа „Труд“. От приходната агенция напомнят, че служителите на НАП винаги се легитимират със служебната си карта при извършване на проверка, която е отпечатана на хартия и е защитена с воден знак. На гърба на служебната карта са изписани всички права, които данъчните имат по време на проверката. Документът съдържа още номер, дата на издаване, трите имена на служителя, длъжност, териториална дирекция и звеното, в което работи данъчният, както и снимка. Освен това служителите на НАП не приемат и не изискват плащания в брой. Всички дължими суми по глоби и актове се заплащат безкасово, по банковите сметки на териториалните дирекции на НАП. Искането на пари в брой е или измама, или корупция, за която всеки гражданин незабавно трябва да сигнализира в НАП и МВР. Ако възникнат подозрения относно автентичността на служебна карта, гражданите могат да позвънят на 0700 18 700, където могат да сверят данните от картата и така да разберат дали проверяващият ги инспектор наистина работи в Националната агенция за приходите. Всеки може да сигнализира на горепосочения телефон за нарушения и корупционни прояви.", "date": "2019.08.16", "title": " От НАП предупреждават как да се пазим от мними данъчни служители\t"}
{"url": "https://trud.bg/%d1%81%d1%8a%d0%b4%d1%8f%d1%82-%d1%88%d0%be%d1%84%d1%8c%d0%be%d1%80-%d0%bf%d1%80%d0%b8%d1%87%d0%b8%d0%bd%d0%b8%d0%bb-%d1%81%d0%bc%d1%8a%d1%80%d1%82-%d0%bd%d0%b0-%d0%bf%d0%b5%d1%88%d0%b5%d1%85%d0%be/", "text": "Окръжна прокуратура – Велико Търново внесе в съда обвинителен акт срещу шофьор убил пешеходец. Обвинението срещу М. А. е за това, че на 15.06.2018 г. в Лясковец, при управление на лек автомобил „Ауди“А6, нарушил правилата за движение по пътищата, като не контролирал непрекъснато лек автомобил „Ауди“ А6, не бил внимателен и предпазлив, и не пропуснал преминаващия по пешеходната пътека пешеходец С. Г., като намали или спре, и по непредпазливост причинил смъртта на 75-годишния мъж, като деянието е извършено на пешеходна пътека. В злополучния ден обвиняемият  шофирал личния си автомобил в гр. Лясковец. Около 07.30 ч. се движил по главната улица и стигнал до пешеходната пътека на улица „Трети март“. Междувременно по пешеходната пътека пресичал пешеходец. В момента, в който С. Г.  преминавал по пешеходната пътека, последвал удар между него и лекия автомобил. При сблъсъкът тялото на пострадалия се качило на предния капак на автомобила, след което се завъртяло и изпаднало от автомобила върху платното за движение. Обвиняемият спрял, отишъл до пострадалия, който бил в съзнание и подал сигнал за ПТП на тел. 112. Дошлата на място линейка откарала С.Г. в болницата в гр. Велико Търново, където няколко часа по-късно той починал. Предстои насрочване на делото за разглеждане от съда.", "date": "2019.08.16", "title": " Съдят шофьор, причинил смърт на пешеходец\t"}
{"url": "https://trud.bg/%d0%b4-%d1%80-%d0%ba%d1%83%d0%bd%d1%87%d0%b5%d0%b2-%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%b2-%d0%b8%d0%bc%d1%83%d0%bd%d0%b8%d0%b7%d0%b0%d1%86%d0%b8%d0%be%d0%bd%d0%bd%d0%b8%d1%8f/", "text": "Промените в имунизационния календар ще станат факт след отпечатването им в Държавен вестник и ще влязат в сила през 2020 година, заяви пред   главният държавен здравен инспектор д-р Ангел Кунчев. Той поясни, че промените са в насока да поддържаме нашия календар на достатъчно високо ниво и той да е максимално близък и паралелен с календарите на страните от ЕС. „Ограничаваме приемите на основна имунизация на пневмококова ваксина от три на два. Много европейски страни минаха по този път. Изследванията показват, че при двукратен прием се постига достатъчно ниво на защита, затова можем да избегнем третия прием на 6-месечна възраст“. Това обясни д-р Кунчев по повод предложените за обществено обсъждане промени в имунизационния календар. „Предлагаме отпадане на пробата манту на децата на 11-годишна възраст. Допълнителна имунизация предлагаме срещу коклюш на 12 години, тъй като в целия свят има процес на повишаване на възрастта на това заболяване. Оказва се, че е необходима допълнителна доза, за да сме сигурни, че хората са предпазени и в по-високите възрасти. От тази година се опитваме да въведем препоръчително ваксината за хората над 65-година срещу грип безплатно“, допълни здравният инспектор. Той подчерта, че има диалог с общопрактикуващите лекари по темата: „Те имат известно несъгласие относно оповестяването, това, че сме посочили различни начини, които отнемат време. Важното е да бъдат поканени родителите, да могат да реагират“. По думите на д-р Кунчев няма основание пациентът да заплаща допълнително за имунизация в специализиран кабинет, въпреки че тя по принцип е задължение на личния лекар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Д-р Кунчев: Промените в имунизационния календар ще влязат в сила през 2020 година"}
{"url": "https://trud.bg/%d0%b1%d1%83%d1%80%d0%b3%d0%b0%d1%81%d0%ba%d0%b8-%d1%83%d1%87%d0%b5%d0%bd%d0%b8%d1%86%d0%b8-%d1%81-%d0%ba%d1%83%d0%bf-%d0%bc%d0%b5%d0%b4%d0%b0%d0%bb%d0%b8/", "text": "Възпитаници на Математическата гимназия отново доказаха, че нивото на образование в Бургас е на високо ниво, след като спечелиха престижни отличия от международни състезания по различни предмети. Единадесетокласникът Кристиан Минчев спечели сребърен медал от най-престижното математическо състезание в световен мащаб. Това е Международната олимпиада във Великобритания, която се проведе от 10 до 21 юли. Там българският национален отбор завоюва 19-о място от общо 112 държави – участнички. Преподавател по математика на състезателя е Гергана Николова. Единадесетокласникът Виктор Балтин е сребърен медалист от Международната олимпиада по математическа лингвистика, която се проведе от 29 юли до 2 август в Южна Корея. В състезанието се включиха 350 участници в 54 отбора от 36 държави. Виктор определя лингвистиката като наука, изучаваща всички измерения на информацията, с която хората комуникират. Тя е особено важна за развитието на изкуствения интелект. Преподавател на Виктор по математика е също Гергана Николова. Стефан Иванов от бургаската Природоматематическа гимназия е сребърен медалист от Международната олимпиада по география в Хонг Конг. Там българският национален отбор, част от който е Стефан, се състезава със състави от 50 страни. Ръководители на отбора ни са Мариана Султанова – експерт в ЦОПУО, и Стойчо Димитров – учител в НЕГ „Гьоте“ – Бургас. Любомир Шойлев и Стефан Иванов спечелиха сребърни медали от най-силното състезание в света за годината – Международната олимпиада по астрономия и астрофизика в Унгария. Тя се проведе от 2 до 10 август и събра над 250 състезатели от 47 държави. Кметът Димитър Николов поздрави бургаските таланти. На срещата в неговия кабинет присъстваха преподавателите на учениците и Веселина Таралова от отдел „Образование и демографски въпроси“ на Община Бургас. „Гордеем се с вашите успехи. Те са доказателство, че бургаската образователна школа е на много високо ниво. Вашите постижения и подготовката, която са ви дали учителите ви, дават самочувствие на всички останали деца и издигат престижа на нашите училища“, каза кметът Николов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Бургаски ученици с куп медали"}
{"url": "https://trud.bg/%d1%86%d1%81%d0%ba%d0%b0-%d1%81%d1%80%d0%b5%d1%89%d1%83-%d1%81%d1%8a%d0%b4%d0%b8%d0%b8%d1%82%d0%b5-%d0%b5%d0%bf%d0%b8%d0%b7%d0%be%d0%b4-iv/", "text": "ЦСКА е вън от Европа. Болезнено. След незаслужено 0:1 от „Зоря“. За кошмарни 10 секунди духът на Жоел Киню от полуфинала на световното България – Италия (1:2) преди четвърт век оживя в образа на Амори Делерв. Френското мосю уби ЦСКА, както неговият сънародник се саморазправи с Пеневата чета в САЩ. И в двата случая 100-процентова дузпа за игра с ръка. Само че Делерв гарнира ситуацията десет секунди по-късно с червен картон на Иван Турицов. Нито една грешка да не бе направил после французинът, тези 10 секунди решиха кой ще е съперник на „Еспаньол“ в плейофа. Мачът в Запорожие е Епизод  IV  от неравната битка между ЦСКА и съдиите в Лига Европа. Преди година и в София, и в Дания реферите дадоха по две рамена на „Копенхаген“ за две победи с по 2:1. Голове от засади и червени картони решиха дуелите. Сега бяха моментите на дузпите. В София – много спорна дузпа за „Зоря“ и 1:1 от нея. На украинска земя – безспорна дузпа за ЦСКА, но съдийско мълчание. „ Съдията реши и двата мача – изригна Люпко Петрович, треньорът на „червените“. – Честито на моите футболисти за играта. Накрая пуснахме гол, защото бяхме с човек по-малко, а опитвахме да пресираме. Не само Малинов и Занев са лидери, същите са и Жеферсон, и Албентоса, и Томаш. Бяхме страхотни, но съдията не ни позволи да продължим. Няма никакво съмнение – преди ситуацията за червения картон дузпата беше очевидна.“ Виктор Скрипник, треньорът на „Зоря“ и бивш наставник на „Вердер“, също призна съдийското рамо. „Реферът можеше да свири дузпа против нас – каза наставникът. – Ситуацията и червеният картон бяха решаващият момент в мача. В този случай имахме късмет. Мога да си представя какво ни чакаше при дузпа за ЦСКА и липса на червен картон.“ Съдийската несправедливост е бич за футбола. Затова ВАР става все по-безценен. За съжаление на ЦСКА не бе позволено отново да направи по-голям скок и да стигне до мачовете, където има видео асистенти.", "date": "2019.08.16", "title": " ЦСКА срещу съдиите – Епизод IV"}
{"url": "https://trud.bg/%d0%b5%d0%ba%d1%81%d0%bf%d0%bb%d0%be%d0%b7%d0%b8%d1%8f-%d0%b8-%d0%bf%d0%be%d0%b6%d0%b0%d1%80-%d0%b2%d1%8a%d0%b2-%d1%84%d0%b0%d0%b1%d1%80%d0%b8%d0%ba%d0%b0-%d0%b2-%d1%81%d1%8a%d1%80%d0%b1%d0%b8%d1%8f/", "text": "31-годишен мъж е пострадал при пожар, който е избухнал във фабрика за боядисване на лакове край сръбския град Ужице около 10,30 часа. Това съобщи местното издание blic.rs, цитирано от Очевидци твърдят, че преди експлозията са били чути два гърмежа, а след това над фабриката се извил гъст черен дим от суровините, използвани за направата на готовите продукти. „Чухме гръм и малко по-късно виеха сирени. Гъст дим се изви над къщите. Пожарникарите гасят огъня, засега не знаем нищо друго” споделиха за blic.rs те. Според информация на изданието пострадалият е получил изгаряния на 20 процента от тялото си и след преглед в многопрофилната болница в Ужице е транспортиран за лечение в болница в Белград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Експлозия и пожар във фабрика в Сърбия, мъж пострада"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b8%d1%8f-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b4/", "text": "21-годишният Мартин Трифонов е заловен, съобщиха източници на „Труд“. Информацията бе потвърдена от полицейски източници. Заподозреният за убийството на 7-годишното момиченце от сливенското село Сотиря е открит в местност, западно от вилната зона на селото. „Заловен е жив“, казаха лаконично участващи в издирвателната акция. Минути след 14,30 часа той е бил откаран с линейка към областната болница. Засега няма повече подробности за задържането му. В 15,30 часа в ОД на МВР е насрочен брифинг по случая.", "date": "2019.08.16", "title": " Заловиха заподозрения за убийството на детето от Сотиря"}
{"url": "https://trud.bg/%d0%bf%d0%be%d0%bb%d1%88%d0%b0-%d0%bc%d0%be%d0%b6%d0%b5-%d0%b4%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%bc%d0%b8%d1%81%d0%b8%d1%8f%d1%82%d0%b0-na-%d1%81%d0%b0%d1%89-%d0%b2-%d0%be/", "text": "Полша може да подкрепи водената от САЩ военна мисия за защита на корабоплаването в Залива, след като наскоро Иран арестува петролен танкер под британски флаг в Ормузкия проток, заяви полският външен министър Яцек Чапутович, съобщава БТА. „Знаем, че ситуацията изисква отговор“, каза Чапутович в интервю, без да уточнява естеството на потенциалната помощ. „Възможна е някакъв вид полска помощ за американските и британските усилия“, посочи външният министър. Чапутович каза още, че Полша се опитва „да поддържа трансатлантическата връзка“ и да изглажда разделенията между САЩ и ЕС, включително в Близкия изток. Германия отказа да участва във водената от САЩ мисия и се обяви в подкрепа на европейска наблюдателна мисия. Германското правителство се опасява, че стратегията на САЩ за оказване на „максимален натиск“ върху Иран може да доведе до ескалация на кризата. „Полша следва политиката на САЩ в Близкия изток и по иранската ядрена сделка, от която Вашингтон се оттегли, но същевременно вярва, че ЕС трябва да е „по-отворен към американските доводи“, изтъкна Чапутович. „Ако има разделение между ЕС и САЩ, това не е добре за Полша или за Централна Европа. Затова се опитваме да поддържаме трансатлантическата връзка и да изглаждаме разделението“, заяви полският външен министър.", "date": "2019.08.16", "title": " Полша може да подкрепи мисията на САЩ в Ормузкия проток"}
{"url": "https://trud.bg/%d0%b0%d0%bb%d0%b5%d1%8f-%d0%bd%d0%b0-%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b0%d1%82%d0%b0-%d1%81%d0%bb%d0%b0%d0%b2%d0%b0-%d0%be%d1%82%d0%ba%d1%80%d0%b8%d1%85%d0%b0-%d0%b2-%d1%81/", "text": "Българските спортисти, спечелили златни медали на Олимпийски игри вече имат своя Алея на славата. Тя се намира на една от най-оживените туристически улици в град Свети Влас и бе официално открита вчера от председателя на БОК, Стефка Костадинова и от Йордан Динев, съпредседател на Фондация „Българска памет – Братя Диневи“, по чиято инициатива е създадена улицата на златните олимпийци. На церемонията при откриването присъстваха и олимпийските шампиони Георги Мърков и Георги Костадинов. Сливенският митрополит Йоаникий отслужи водосвет и поздрави инициаторите за патриотичната идея. В Алеята са поставени барелефите на 48 български спортисти, извоювали 52 златни медала за България. Първият от тях е спечелен през 1956 г. в Мелбърн от бореца Никола Станчев, а последният – от гребкинята Румяна Нейкова през 2008 г. в Пекин. Това е първата Алея на славата в България на нашето олимпийско семейство – искам да благодаря на Фондация „Българска памет – Братя Диневи“ за създаването й, заяви Стефка Костадинова при откриването. Те предвидливо са оставили празно място за бъдещите български златни медали от олимпиадата в Токио през 2020 г., допълни Костадинова. Целта на нашето начинание е да се остави спомен за всички спортисти, които са прославили името на България в различните Олимпиади по света. Каквото и да направим за тях – нашите златни олимпийски шампиони, ще е недостатъчно, затова ние събрахме ликовете и постиженията на тези наши национални герои на едно място и ги поставихме на една от най-оживените улици в Свети Влас – в близост до средновековния храм „Свети Власий“ и паметника на хан Тервел, за да могат хората и най-вече чуждите туристи да видят златните постижения на България, обясни мотивите за създаването на Алеята Йордан Динев. Благодаря на БОК и Фондация „Българска памет – Братя Диневи“ затова, че оставят един спомен за нас, защото вече не останахме много. Някои починаха, други са болни, трети – улисани в грижи, когато някой оцени стореното от теб няма как да не се радваш, каза олимпийският шампион по борба Георги Мърков, който говори от името на златните олимпийци. Фондация „Българска памет – Братя Диневи“, която е основен инициатор на Алеята, е създадена през 1990 г. и през последните 29 г. е изградила четири православни храма, множество войнишки паметници, сред които най-известния – шестметров монумент в Карлово, посветен на  воините, загинали в борбата срещу световния тероризъм, монументи на национални герои като петметровия паметник на хан Тервел, амфитеатър за 600 човека и т.н.", "date": "2019.08.16", "title": " Алея на Олимпийската слава откриха в Свети Влас"}
{"url": "https://trud.bg/61-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%bf%d1%80%d0%b8-%d0%bf%d1%80%d0%b8%d0%b3%d0%be%d1%82%d0%b2%d1%8f%d0%bd%d0%b5-%d0%bd%d0%b0-%d0%b7%d0%b8/", "text": "61-годишен мъж е с трета степен изгаряния, след като опитал да гаси пожар, тръгнал от възпламенена газова бутилка, която била до запален в съседство огън. Инцидентът е станал следобед в четвъртък в разградското село Тертер. На място били извикани пожарникари, тъй като огънят се разпрострял и по покъщнина и стопанска постройка. Изгорели са 50 кв. м. покривна конструкция. Пострадалият стопанин е откаран в болницата в Русе. От полицията уточниха, че инцидентът е станал при приготвяне на зимнина.", "date": "2019.08.16", "title": " 61-годишен пострада при приготвяне на зимнина\t"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%84%d0%be%d0%bd%d0%b4-%d0%b7%d0%b5%d0%bc%d0%b5%d0%b4%d0%b5%d0%bb%d0%b8%d0%b5-%d0%b2%d0%b0%d1%81%d0%b8%d0%bb-%d0%b3%d1%80%d1%83%d0%b4%d0%b5%d0%b2/", "text": "Продължава отстраняването на „кърлежите“ в Държавен фонд „Земеделие“. Това каза директорът на фонда Васил Грудев, цитиран от  . Само през миналата седмица са уволнени четирима служители като „чистката“ ще продължи и през следващите няколко месеца. По думите на Васил Грудев „процесът е постоянен“. Той изрази надежда по този начин да се подобри качеството на работа там. Васил Грудев застана начело на фонд „Земеделие“ миналия месец, след като Живко Живков подаде оставка, „за да запази имиджа на фонда“. Това се случи след предупреждение на премиера Бойко Борисов, че ще го уволни. Спецпрокуратурата привлече към наказателна отговорност петима служители на фонда. Четирима от тях са обвинени за извършено в съучастие длъжностно престъпление, свързано с обвинение срещу Миню Стайков и други седем души. Петият служител е привлечен като обвиняем за участие в ръководената от Стайков организирана престъпна група. И петимата задържани бяха пуснати под гаранция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Васил Грудев: Продължава отстраняването на „кърлежите“ от фонд „Земеделие“"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d0%b1%d0%bc%d0%b8%d1%81%d0%bb%d1%8f-%d1%81%d0%b0%d1%89-%d0%b4%d0%b0-%d0%ba%d1%83%d0%bf%d1%8f%d1%82-%d0%b3%d1%80%d0%b5%d0%bd%d0%bb%d0%b0%d0%bd%d0%b4%d0%b8%d1%8f/", "text": "Най-големият остров на Земята е автономен район на Дания Президентът Доналд Тръмп неведнъж проявявал интерес да купи Гренландия от Дания “с различна степен на сериозност”, съобщи в. “Уолстрийт джърнъл”, позовавайки се на свои източници от Белия дом. Според тях Тръмп е поискал от своите съветници да “разгледат идеята” да бъде купен най-големият остров на Земята. Възможни негови мотиви са да засили военното присъствие на САЩ в Арктика или да остави наследство от типа на купуването на Аляска от Русия през XIX век. Гренландия е най-големият остров на планетата ни. Тя е автономен район на Дания, разположена между Атлантическия и Северния ледовит океан. Населението є е около 56 000 души, живеещи основно по бреговете. Има ограничено самоуправление, включително правителство и парламент. Но финансово зависи от субсидиите от Копенхаген, възлизащи на над половин милиард долара годишно или около 2/3 от бюджета є. Дания освен това ръководи външната политика и отбраната на острова. Според запознати вниманието на Тръмп към Гренландия било привлечено от природните є ресурси – въглища, цинк, мед и желязна руда. Ключово обаче е и стратегическото є географско положение в богата на енергийни източници Арктика. “Не, благодаря на покупката на Гренландия от Тръмп!”, коментира Оя Кемниц Ларсен, една от двете датски депутатки от Гренландия. “Ако наистина го обмисля, това ще е последното доказателство, че действително е откачил”, каза пък Сьорен Есперсен, говорителят по международни въпроси на Датската народна партия.", "date": "2019.08.16", "title": " Тръмп искал САЩ да купят Гренландия\t"}
{"url": "https://trud.bg/%d0%b3%d1%83%d0%b3%d1%8a%d0%bb-%d1%81%d1%82%d1%80%d0%b8%d0%b9%d1%82-%d0%b2%d1%8e-%d0%be%d0%b1%d0%bd%d0%be%d0%b2%d1%8f%d0%b2%d0%b0-%d0%ba%d0%b0%d1%80%d1%82%d0%b0%d1%82%d0%b0-%d0%bd%d0%b0-%d0%b1/", "text": "Това лято колите на „Гугъл“ отново ще обиколят улиците и пътищата на България, за да отразят в Гугъл Мапс променящата се инфраструктура и пейзаж, информира  . При това заснемане и обновление ще се включат и кадри, заснети от пешеходци, така наречените – трекери. „Стрийт вю“ е популярна функция на Гугъл Мапс, която в момента е налична в повече от 85 страни по света, както и в части от Арктика и Антарктида. Благодарение на него потребителите могат да гледат 360-градусови изображения на различни улици и културно и национално наследство. Той е достъпен и в Google Earth и в мобилната версия на Google Maps. Редовното актуализиране на данните от „Стрийт Вю“ помага на потребителите да се ориентират по-добре и улеснява планирането на пътуванията. Street View Trekker, с каквито ще се добавят нови изображения от България, е специална раница с фотооборудване, чиито камерите са монтирани на върха ѝ. Трекерът се носи от оператор, който обикаля пешеходните зони и автоматично събира снимки по пътя си. Той е свободен да се движи и заснема зони, които са недостъпни за автомобилите. До момента трекерите са обиколили някои от природните забележителности като Големия каньон, Тадж Махал, Ангкор Ват и Гала̀пагоските острови, както и исторически пешеходни маршрути във Венеция. В България трекери ще обиколят 15 града – София, Пловдив, Варна, Бургас, Русе, Стара Загора, Плевен, Добрич, Шумен, Хасково и Благоевград. За първи път на картата, заснети с трекер, ще се появят Перник, Сливен, Пазарджик и Ямбол. „Преди всяка публикация изображенията преминават през процес на обработка по специална технология. Замъгляват се лицата на хората и регистрационните табели, така че те не могат да бъдат идентифицирани, като по този начин се защитава тяхната поверителност. „Стрийт Вю“ предлага допълнителна функция за премахване на изображения. Потребителите могат да използват бутона „Подаване на сигнал за проблем“ в долния десен ъгъл на всяко изображение. } АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " „Гугъл Стрийт Вю“ обновява картата на България"}
{"url": "https://trud.bg/%d0%bc%d1%8a%d0%bb%d0%bd%d0%b8%d1%8f-%d0%bf%d0%be%d0%b4%d0%bf%d0%b0%d0%bb%d0%b8-%d0%ba%d1%8a%d1%89%d0%b0-%d0%b2-%d1%81%d0%b5%d0%bb%d0%be-%d0%b8%d0%b7%d0%b3%d1%80%d0%b5%d0%b2/", "text": "Мълния е предизвикала тази нощ пожар в къща в родопското село Изгрев, Община Неделино, съобщиха от Областната администрация в Смолян. Обилни дъждове, придружени с гръмотевици са паднали през нощта в областта, но валежите не са причинили проблеми с инфраструктурата. Падналата гръмотевица е запалила покрива на къщата в Изгрев. Пристигналите пожарникари овладели огъня, преди да се разпространи и върху жилищните площи. Изгоряла е около 130 кв. м покривна конструкция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Мълния подпали къща в село Изгрев\t"}
{"url": "https://trud.bg/%d1%82%d0%be%d0%bb-%d1%81%d0%b8%d1%81%d1%82%d0%b5%d0%bc%d0%b0%d1%82%d0%b0-%d0%b5-%d0%b8%d0%b7%d0%b3%d1%80%d0%b0%d0%b4%d0%b5%d0%bd%d0%b0-%d0%bd%d0%b0-100-%d0%b8-%d0%bf%d1%80%d0%b5%d0%b4%d0%b0%d0%b4/", "text": "Председателят на Агенция „Пътна инфраструктура“ Георги Терзийски прие символичния ключ на Електронната система за събиране на пътни такси на база изминато разстояние – тол, от изпълнителя на проекта за проектиране, изграждане и въвеждане на системата „Капш Трафик Солюшънс“ ДЗЗД. От днес АПИ чрез Националното тол управление ще оперира електронната система и в частта за тол таксуването, а не само за електронните винетки, както беше до момента. В сградата на НТУ Георги Терзийски и изпълнителният директор на „Капш Трафик Солюшънс“ ДЗЗД Михаел Вебер размениха приемо-предавателните протоколи, с което държавата приема тол системата, в това число 100 новоизградени и 100 преоборудвани стационарни контролни точки. За останалите 95 съществуващи контролни точки, на които са монтирани трафик камерите на АПИ, предстои преоборудване с лазерни скенери и камери. Срокът по договора с изпълнителя е до февруари 2020 г. От следващата седмица – 20 август, ще започнат работа 4 демонстрационни центъра на НТУ, в които превозвачи и всички заинтересовани от тол системата ще могат да тестват издаването на маршрутни карти – т. нар. ръчно тол деклариране, съобщи пред медии проф. Олег Асенов, член на Управителния съвет на АПИ с ресор въвеждане на тол системата. Демонстрационните центрове ще бъдат в София, Пловдив, Варна и Русе и ще са отворени всеки работен ден от 14 до 18 часа. В тях ще може да се тества купуването на маршрутна карта от четирите канала, по които АПИ ще ги продава – терминал за самообслужване, сайта www.bgtoll.bg, мобилното приложение и от гише. С тези тестове започва техническата експлоатация на тол системата като в нея поетапно ще бъдат включвани отделни компоненти. След като тя приключи успешно, до няколко месеца, но не по-късно от 1 март 2020 г., ще започне и търговската й експлоатация, при която тежкотоварните автомобили ще преминат от винетки към тол такси. В момента електронната система работи в три среди – тестова, среда за разработка и среда за търговско опериране, обясни проф. Асенов. От днес системата преминава от тестови режим в среда за разработване, с тестови обхват от около 6 000 км пътища и тестови тарифи, обсъждани на последното заседание на Обществения съвет към министъра на регионалното развитие и благоустройството. Целта е да могат да се осъществят изпитванията на системата заедно с превозвачите. Председателят на Сдружението на автобусните превозвачи Васил Пиронков потвърди готовността на транспортния бранш да участва в тестовете на тол системата. Това е тест, който ще ни даде яснота за три неща – с колко ще се оскъпи транспортната услуга, дали това ще повлияе на цената на превозваните стоки и съответно какви приходи ще постъпят в държавата, за да има финансиране за пътната инфраструктура, посочи той. След старта на търговската експлоатация на тол системата при купуването на маршрутна карта ползвателят на републиканската пътна мрежа ще трябва да зададе първоначална и крайна точка на своя маршрут. Системата ще му предложи кратък или по-дълъг път. След като посочи избор, ще трябва да зададе и междинни точки, през които ще мине – най-малко две и най-много четири междинни точки, или общо най-много 6 точки. Системата автоматично ще изчисли дължимата сума и ще попита клиента за потвърждение на въведените параметри – на маршрута и на превозното средство (категория, емисионен клас, брой оси). Маршрутните карти ще са с валидност 24 часа и регистрираните потребители ще могат да си ги купят до 7 дни предварително, а нерегистрираните потребители –  до 24 часа преди началото валидността й. Освен купуването на маршрутна карта на пресконференцията беше демонстрирана и работата на стационарните контролни точки. Т.нар. портални рамки са оборудвани с 3D лазерни скенери, с различни видове камери за всяка от лентите за движение, както и с камера за обзор. Когато пътно превозно средство приближава портална рамка се включва лазерният скенер, който задейства цялата рамка, камери и т.н. Правят се две снимки – една на предната регистрационна табела и една от камерата за обзор, след отминаването на превозното средство се прави снимка на задната регистрационна табела. Следва автоматична проверка от системата на двете снимки за съвпадение на регистрационните табели. При 100% съвпадение информацията се изпраща към центъра за данни в НТУ, но само ако превозното средство е нарушител, а информацията за изрядните ползватели на пътя  автоматично се изтрива, за да не се натоварва системата излишно. При по-малко от 95% съвпадение, информацията от стационарните контролни точки се насочва към центъра за верификация на нарушенията в НТУ и се проверява отново. Може да се изиска от системата допълнителна снимка от камерите за обзор, която отново се потвърждава от супервайзър. Едва тогава нарушението се обработва и се подава към инспекторите на НТУ на пътя.", "date": "2019.08.16", "title": " Тол системата е изградена на 100% и предадена на АПИ"}
{"url": "https://trud.bg/%d1%80%d0%b5%d0%ba%d0%be%d1%80%d0%b4-%d0%b7%d0%b0-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%b2-%d0%b5%d0%b2%d1%80%d0%be%d0%bf%d0%b0/", "text": "Рекордна победа като гост записа „Лудогорец“ в своя мач №80 в евротурнирите. „Орлите“ разбиха с 4:0 уелския представител ТНС и с общ резултат 9:0 продължават в плейофната фаза на Лига Европа, последното стъпало преди групите. Головете реализираха Якуб Швиерчок на два пъти, Джоди Лукоки и Дан Битон. Така тимът, воден от наставника Стойчо Стоев, изравни и клубния рекорд за най-изразителен успех след два мача. През 2018 година „зелените“ изхвърлиха северноирландския „Крушейдърс“ със същия резултат – 7:0 в Разград и 2:0 на реванша. А най-голямата победа като гост за българския шампион досега бе срещу „Младост“ в Подгорица – 3:0 от сезон 2016/17. За „Лудогорец“ това бе първи триумф зад граница след четири равенства и загуба в Цюрих. Предишният успех в чужбина бе преди година срещу „Торпедо“ (Кутаиси) с 1:0. В плейофната фаза единственият останал роден представител в евротурнирите се изправя срещу „Марибор“, отпаднал от „Розенборг“ в пресявките на Шампионската лига. На 22 август „орлите“ приемат словенския представител в Разград. Двубоят е от 20.30 часа. Реваншът е на 29-и същият месец от 21.15 часа.", "date": "2019.08.16", "title": " Рекорд за „Лудогорец“ в Европа"}
{"url": "https://trud.bg/%d0%b7%d0%b0-%d0%bc%d0%bd%d0%b5%d0%bd%d0%b8%d1%8f%d1%82%d0%b0-%d0%b8-%d0%bd%d0%b0%d0%b3%d0%bb%d0%b0%d1%81%d0%b8%d1%82%d0%b5-%d0%bd%d0%b0-%d0%b2%d0%b0%d1%80%d0%bd%d0%b5%d0%bd%d1%86%d0%b8/", "text": "Онлайн проучване за нагласите на варненци относно съдбата на т.н.Дупка в центъра на града стартира навръх празника на морската столица – 15-ти август. Анкета е достъпна на платформата www.ideavarna.com до 20 септември и всеки анонимно може да сподели визията си за пространството, заключено между булевард „Княз Борис I“ и ул. „Княз Александър Батенберг“, ул. „Воден“ и ул. “Архимандрит Филарет“, съобщават от пресцентъра на община Варна. След обработване на резултатите ще бъде обявен международен конкурс за пространството, каза кметът Иван Портних. Целта е да се намери точната функция на пространството като отправна точка от пешеходната зона на Варна към Приморския парк, Римски терми – големи и малки, пристанището и други градски музеи, археологически обекти и обществени пространства. Т. нар. Дупка се появява в края на 80-те години, след като местната власт събаря няколко къщи със статут на паметници на културата с идея на мястото им да бъде построен Търговски дом. В процеса на работа обаче били открити археологически пластове – част от крепостна стена и кула на античния Одесос от IV в. пр. н. е., които според археолозите са най-старият открит досега участък от укрепителните съоръжения на древната крепост.", "date": "2019.08.16", "title": " За мненията и нагласите на варненци\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b6%d0%b5%d0%bb%d1%8f%d0%b7%d0%ba%d0%be%d0%b2-%d0%b8%d0%bd%d0%b8%d1%86%d0%b8%d0%b8%d1%80%d0%b0-%d0%b8%d0%b7%d1%81%d0%bb%d1%83%d1%88%d0%b2%d0%b0/", "text": "Министърът на транспорта, информационните технологии и съобщенията Росен Желязков инициира изслушване в Транспортната комисия по Закона за пътните превозни средства, стана ясно от думите му по време на брифинг в министерството. „Аз бях и ще направя предложение за изслушване пред Транспортната комисия тогава, когато започне работата на Народното събрание, за да ги информирам за резултата от обществените консултации по всяка от повдигнатите теми. „Аз, когато чета сегашния режим, се колебая дали сегашният е по-добър от предложения“, каза той. Министър Желязков каза още, че предложенията на БСП, които бяха изложени на пресконференцията им по-рано през деня, ще бъдат взети предвид обществено обсъждане на важни законопроекти. „Приемам, че пресконференцията също е форма на обществено обсъждане. Затова ще взема предвид внимателно съществената част на техните становища без оценката, която се прави на отделните текстове“, поясни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Министър Желязков инициира изслушване в Транспортната комисия по Закона за пътните превозни средства"}
{"url": "https://trud.bg/%d1%81%d1%8a%d0%b4%d1%8f%d1%82-%d0%bb%d0%b5%d1%81%d0%be%d0%b2%d1%8a%d0%b4-%d0%b7%d0%b0-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%bd%d0%b8-%d0%b8%d0%b7%d0%bc%d0%b0%d0%bc%d0%b8-%d0%b8-%d1%81/", "text": "Районна прокуратура – Монтана е внесла за разглеждане в съда обвинителен акт срещу служител на горското за извършени от него документни престъпления и съхраняване на незаконно добит дървен материал. Обвиняемият е регистриран лесовъд за упражняване на частна лесовъдска практика с издадено удостоверение на Изпълнителна агенция по горите. В качеството си на длъжностно лице той съставил официални документи, в които удостоверил неверни обстоятелства. Впоследствие те били използвани пред Регионална дирекция по горите – гр. Берковица и Изпълнителна агенция по горите – гр. София. В периода от март-май 2017 г. М.Р. съставил превозни билети за определени количества дърва за огрев, в които посочил, че дървесината е добита въз основа на позволително за сеч, което не отговаряло на истината. В четиридесет и два броя превозни билети той удостоверил, че от имот в района на с. Смоляновци, област Монтана, са добити 121 пл.куб. м. дърва за огрев в противоречие с действителното положение. Реалното количество било 85 пл. куб.м. М.Р. е бил привлечен в качеството на обвиняем и за това, че на 17.05.2017 г. в с. Студено буче, област Монтана, съхранявал незаконно добит от другиго дървен материал – 40 пр.куб.м., без превозен билет, на обща стойност 2400 лева. Предстои наказателното производство срещу Р. да продължи в съда.", "date": "2019.08.16", "title": " Съдят лесовъд за документни измами и съхранение на незаконен дървен материал"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8%d1%82%d0%b5-%d0%b3%d0%be%d0%bd%d0%b8%d0%bb%d0%b8-%d0%bc%d0%b0%d1%80%d1%82%d0%b8%d0%bd-%d1%82%d1%80%d0%b8%d1%84%d0%be%d0%bd%d0%be%d0%b2-%d0%be%d1%82-%d1%81/", "text": "21-годишният Мартин Трифонов, заподозрян за жестокото изнасилване и убийството на детето от сливенското село Сотиря,  бе задържан след двучасово преследване в планинска местност с гъста растителност. Ръководителят на Окръжната прокуратура в Сливен Пламен Стефанов изказа благодарност за перфектно организираната издирвателна акция.  Срещу Трифонов предстои да бъдат повдигнати обвинения за три престъпления: за убийство на малолетно лице, извършено с особена жестокост и по особено мъчителен за жертвата начин, за изнасилване и за блудствени действия. В понеделник,  19 август, Окръжната прокуратура ще внесе искане  в Окръжния съд на Трифонов да бъде наложена най-тежката мярка за неотклонение „задържане под стража”. Окръжният прокурор на Сливен съобщи още, че вече е изготвено постановление за извършването на ДНК – експертиза. На съвместен брифинг с негово участие, с участието на главния секретар на МВР гл.комасир Ивайло Иванов и  с директора на ОД на МВР-Сливен ст.комисар Димитър Величков бе дадена висока оценка за проведената операция по задържането на заподозряното лице. Ивайло Иванов изказа благодарност не само на колегите  от жандармерията, военната, граничната полиция,  пожарникарите, горските служители и  планинските спасители, участвали в акцията, но и специално на гражданите, оказали съдействие на органите на реда. „Днес получихме няколко сигнала за лицето, които бяха проверени. За кратко издирваният е бил заловен от местен човек, който е успял дори да го завърже и да му направи снимка с мобилния си телефон. Но той е успял да избяга”, каза гл.комисар Иванов. При продължилото преследване Трифонов не е изпълнил нито едно полицейско разпореждане. По тази причина се е наложило служителите на реда да използват оръжие. Трифонов е бил откаран в областната болница с наранявания по краката, адекватен, без опасност за живота.  Тепърва ще се изяснява дали нараняванията са причинени от огнестрелно оръжие, или от растителността, през която е минавал, докато бяга. След задържането станаха известни още шокиращи подробности за убиеца. Близките му са знаели за извършеното от него престъпление, но са скрили информацията от полицията.  Наказателна отговорност от майка му не може да бъде търсена. Законът обаче преследва за укриване на престъпление лица, които не са в родствена връзка с извършителя. Тежкото престъпление не е било извършено под въздействието на алкохол или наркотични вещества. „Наркотиците струват пари, каквито той е нямал. Не е употребявал алкохол. Бил е пристрастен към енергийните напитки”, коментира гл.комисар Иванов.  Разследващите отрекоха първоначалната версия, че има съучастници. Трифонов все още не е разпитван. 7-годишната Кристин Георгиева бе открита около 14 часа на 15 август в района на вилната зона в Сотиря.  Тогава е подаден сигнал на тел.112.  Детето е било в безпомощно състояние, но все още живо. Изпитвало е силни болки. Било е транспортирано незабавно в областната МБАЛ „Д-р Иван Селимински”. Въпреки усилията на лекарите, той е издъхнало от причинените му несъвместими с живота травми.  Една от най-тежките травми е била причинена на черепа.  Момиченцето срещнало  изнасилвача-убиец , докато по обяд отивало за хляб. Трифонов не е местен човек, но живеел също в района на вилната зона, където бил домът и на детето. В същата вилна зона преди година загина 33-годишен мъж. Човекът бе смъртоносно нахапан от кучетата си, докато се опитва да спаси от зъбите им предизвикалия ги съсед – Мартин Трифонов. Две момчета, които са помагали на полицията по време на гражданския арест, разказаха по Нова ТВ какво знаят за предполагаемия убиец. „Аз, Андон, две момчета и едно момиче тръгнахме да го търсим нагоре по реката. Стигнахме до третата бара и започнахме да се връщаме. На връщане видяхме две коли на „Гранична полиция”. След секунди чухме как един от органите на реда каза: „Стой, не мърдай!”. Започнахме да го преследваме по черния път”, разказа 19-годишният Тихомир. „Полицаите ни казаха, ако го видим да сигнализираме веднага и да го подгоним. Той мина покрай мен и го замерих с едно дърво. Не можах да го улуча. Взех един камък и успях да го уцеля. Всички полицаи тръгнаха след него. Органите на реда стреляха нагоре във въздуха и мисля, че един път го простреляха. Той се скри в една изоставена къща. Органите на реда влязоха и го заловиха”, каза още 14-годишният Андон. Той сподели, че през годините двамата са имали дрязги.", "date": "2019.08.16", "title": " Полицаите гонили Мартин Трифонов от Сотиря два часа, стреляли по него\t"}
{"url": "https://trud.bg/%d1%82%d0%b5%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d1%81-%d0%b6%d0%b5%d1%80%d1%82%d0%b2%d0%b0-%d0%bd%d0%b0-%d0%bf%d1%8a%d1%82%d1%8f-%d0%b7%d0%b0/", "text": "Тежко пътнотранспортно произшествие е станало на разклона за село Великденче по пътя за ГКПП „Маказа“ около 15:45 часа. Временно е затворен главният път към граничния пункт, а движението се отклонява през Джебел за Кирково, предава Нова тв. По първоначални данни сблъсъкът е между четири автомобила, има загинал и пострадал. На мястото на произшествието са екипи на полицията, на Центъра за спешна помощ и на пожарната служба в Джебел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Тежка катастрофа с жертва на пътя за „Маказа”\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b7%d0%b0%d1%82%d0%b2%d0%be%d1%80%d0%b8-%d0%bf%d0%bb%d0%b0%d1%82%d0%bd%d0%be%d1%82%d0%be-%d0%b7%d0%b0-%d1%81%d0%be%d1%84%d0%b8%d1%8f/", "text": "Временно се ограничава движението при км 156 на АМ „Тракия“ в посока София поради пътно-транспортно произшествие, съобщиха от АПИ. Трафикът се осъществява по обходен маршрут: п.в. „Плодовитово“ – Поповица – Пловдив – п.в. „Пловдив – изток“.", "date": "2019.08.16", "title": " Катастрофа затвори платното за София на магистрала „Тракия“ край Пловдив"}
{"url": "https://trud.bg/%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%b5%d0%bd-%d0%bf%d1%81%d0%b8%d1%85%d0%be%d0%bb%d0%be%d0%b3-%d0%bc%d0%b0%d1%80%d1%82%d0%b8%d0%bd-%d1%82%d1%80%d0%b8%d1%84%d0%be%d0%bd%d0%be%d0%b2/", "text": "21-годишният Мартин Трифонов е бил съден за блудство и по-рано. Според криминалния психолог Тодор Тодоров заловеният е имал тежко детство и психически травми. Мъжът е оказал съпротива при задържането му и се намира в болница. Починалото момиченце е било открито вчера около 14 ч. в безпомощно състояние край село Сотиря. То е починало в болницата в Сливен. „Най-вероятно това убийство е за да прикрие друго престъпление“, коментира Тодоров по БТВ. „Допускам, че преди това е имало сексуално посегателство на детето, агресията, която е изсипал се дължи на факта, че то е оказало съпротива. Може да се дължи и на факта, че е заплашило извършителя или пък, съответно, той се е притеснил от това, че може да бъде разкрит, защото го познават. Така или иначе, убийството е последващ акт след сексуалното посегателство“, каза още той.", "date": "2019.08.16", "title": " Криминален психолог: Мартин Трифонов е убил детето, за да прикрие изнасилването"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b2%d0%b4%d0%b8%d0%b3%d0%bd%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-17/", "text": "Районна прокуратура – Елин Пелин води досъдебно производство за хулиганство, съпроводено със съпротива срещу орган на властта във връзка с инцидента в приюта на отец Иван в Нови хан. В качеството на обвиняем е бил привлечен 26-годишният М.И. за това, че на 15 август в с. Нови хан, в двора на Дом за сираци „Св. Николай“ при храм „Св. Троица“, извършил непристойни действия, грубо нарушаващи обществения ред. Деянието по своето съдържание се отличава с изключителен цинизъм и дързост, съобщиха от държавното обвинение. Днес, с постановление на прокурор в РП-Елин Пелин, обвиняемият е задържан за срок до 72 часа. Направено е искане за определяне на мярка за неотклонение „Задържане под стража“ спрямо М.И. До настоящия момент са извършени всички необходими действия по разследването – оглед на местопроизшествие, разпити на свидетели и са назначени съответните експертизи.", "date": "2019.08.16", "title": " Прокуратурата повдигна обвинение на мъжа, нападнал отец Иван в Нови хан\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b5%d0%bb%d0%b5%d0%bd%d0%b0-%d0%b8%d0%b7%d0%bf%d1%8a%d0%bb%d0%bd%d1%8f%d0%b2%d0%b0-%d0%bf%d1%80%d0%be%d0%b5%d0%ba%d1%82-%d0%b7%d0%b0-%d0%bf%d0%b0%d1%82%d1%80/", "text": "Община Елена започва изпълнението на проект за осигуряване на патронажна грижа за възрастни и лица с увреждания. Проектното предложение е съвместно между четири общини. Стражица като бенефициент сключи договора за предоставяне на безвъзмездната финансова помощ в размер на 333 000 лв. по процедура BG05M9OP001-2.040 „Патронажна грижа за възрастни хора и лица с увреждания – Компонент 2” по Оперативна програма „Развитие на човешките ресурси 2014-2020“. Срокът за изпълнение е 15 месеца, до 30 септември 2020 г. От общия бюджет, 93 529 лв. са за община Елена, съгласно споразумението за партньорство, включващо и другите  две общини – Лясковец и Златарица. В община Елена от проекта ще могат да се възползват 43 възрастни хора, над 65 години, с ограничения или невъзможност за самообслужване, също и с увреждания. Проектът цели да осигури на хората от уязвимите групи почасови мобилни и интегрирани социални и здравни услуги в домашна среда, с което да се подобри качеството на живота им. Те ще стартират от 1 октомври 2019 г., като за реализирането им в община Елена ще бъдат назначени психолог, социален работник, 3 медицински сестри, 4 социални асистенти и координатор на услугите. Предоставянето им ще е за срок от 12 месеца. Започва оценка и подбор на кандидатите, също и обучение на персонала. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Община Елена изпълнява проект за патронажна грижа"}
{"url": "https://trud.bg/%d0%ba%d1%80%d1%83%d1%88%d0%b0%d1%80%d1%81%d0%ba%d0%b8-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%b4%d0%be%d0%b3%d0%be%d0%b2%d0%be%d1%80-%d0%bd%d0%b0-%d0%b3%d0%be%d0%bd%d0%b7%d0%be-%d0%b2/", "text": "Георги Иванов е новият спортно-технически директор на „Локомотив“ (Пловдив). Легендарният бивш нападател се завръща във футбола след 2-годишна пауза. За последно Гонзо бе треньор на „Черно море“, но през септември 2017 година подаде оставка след отпадане от „Монтана“ за Купата на България.  „Всички знаем кой е Георги Иванов- Гонзо – коментира пред „Труд“ Христо Крушарски. – Искам да имам човек, който да говори на футболен език. Сутринта (б.а в петък) го представих на треньорския щаб и в частност на Бруно Акрапович.“  Босът на „смърфовете“ призна, че детайли по договора все още не са уточнени: „Аз с Гонзо за години и векове за продължителността на договора не съм обсъждал. Сега ще пътувам с него и в самолета и ще коментираме детайлите. Идеята е да се продължи тази градация в клуба.“  На въпрос дали в даден момент съществува вариант Иванов да поеме треньорските функции, Крушарски бе категоричен: „Забравете този въпрос, той идва в „Локомотив“ в качеството си на спортен директор. Това че е бил треньор преди, няма значение.“  А „Локомотив“ (Пд) отпадна от Лига Европа след второ 0:1 от „Страсбург“.  „Мачът ми хареса, но ни липсва опит в евротурнирите. Там е истината. Явно, че конкуренцията в нашето първенство не е толкова сериозна. Сега се концентрираме във вътрешния шампионат, за да преследваме нашите цели и догодина отново да се срещнем в евротурнирите.“  Бизнесменът уточни още, че селекцията на „Лаута“ е приключила и нови футболисти в тима не се очакват.", "date": "2019.08.16", "title": " Крушарски предлага договор на Гонзо в самолет"}
{"url": "https://trud.bg/%d0%b8%d0%bd%d0%b4%d0%b8%d1%8f-%d0%be%d0%b1%d0%b5%d1%89%d0%b0-%d0%b4%d0%b0-%d0%bd%d0%b5-%d0%b8%d0%b7%d0%bf%d0%be%d0%bb%d0%b7%d0%b2%d0%b0-%d0%bf%d1%8a%d1%80%d0%b2%d0%b0-%d1%8f%d0%b4%d1%80%d0%b5%d0%bd/", "text": "Индия ще се придържа към ангажимента си да не използва първа ядрени оръжия, но бъдещата й политика ще зависи от ситуацията, заяви министърът на отбраната на страната Раджнат Сингх, предаде Reuters. Той заяви това в изявление, което според анализаторите въвежда ново ниво на неяснота в основната доктрина за национална сигурност на Ню Делхи. Коментарите на министъра идват в момент на ескалация на напрежението между Индия и Пакистан около спорния регион Кашмир. Индия обяви, че е ядрена сила през 1998 г., след като проведе подземни тестове същата година. Пакистан я последва малко след това. При посещение в Похран в западна Индия, мястото на ядрените изпитания, министърът на отбраната отдаде почит на покойния бивш премиер и уважаван лидер на управляващите индуистки националисти, Атал Бихари Ваджпайи, за това, че е превърнал Индия в ядрена сила. „Похран е областта, която стана свидетел на твърдата решителност на Атал да превърне Индия в ядрена сила, и все пак да остане твърдо ангажирана да не нанася първи удар. Индия стриктно се е придържала към тази доктрина. Какво ще се случи в бъдеще зависи от обстоятелствата“, добави той.", "date": "2019.08.16", "title": " Индия обеща да не използва първа ядрени оръжия"}
{"url": "https://trud.bg/%d0%bc%d0%be%d1%82%d0%be%d1%86%d0%b8%d0%ba%d0%bb%d0%b5%d1%82%d0%b8%d1%81%d1%82-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-2/", "text": "29-годишен мотоциклетист загина в Червен бряг при катастрофа с лека кола. Инцидентът е станал днес в 12.00 часа на кръстовището от улица „Търговска“ и улица „Цар Калоян“, съобщиха от ОДМВР-Плевен. Водачът на мотоциклет „Ямаха Ф3 750“ се блъска в лек автомобил „Нисан Примера“ управляван от 49-годишен от село Ракита. В следствие мотоциклетисът – 29-годишен мъж, е получил черепно-мозъчна травма. Транспортиран е в УМБАЛ „Д-р Георги Странски“ – Плевен с опасност за живота. При огледа е установено, че е бил без поставена предпазна каска на главата си към момента на събитието. Около 15.00 часа е починал. Шофьорът на лекия автомобил е изпробван за употреба на алкохол с „Алкотест-дрегер“ и уредът е отчел отрицателен резултат. Работа продължава разследващ полицай.", "date": "2019.08.16", "title": " Мотоциклетист загина при катастрофа с кола в Червен бряг, бил без каска"}
{"url": "https://trud.bg/736-%d0%b4%d1%83%d1%88%d0%b8-%d1%80%d0%b0%d0%b7%d0%b3%d0%bb%d0%b5%d0%b4%d0%b0%d1%85%d0%b0-%d0%b8%d0%b7%d0%bb%d0%be%d0%b6%d0%b1%d0%b0%d1%82%d0%b0-%d0%bc%d1%83%d0%b7%d0%b5%d1%8f%d1%82/", "text": "Общо 736 посетители разгледаха изложбата „Музеят – неочакван, отворен, споделен“, общ проект на Националния военноисторически музей, Регионален исторически музей – Велико Търново и Българска национална филмотека. Заради трайния интерес престоят на експозицията в музей „Нова и най-нова история“ бе удължен до 13 август. Изложбата е разгледана от 561 българи и 175 чужденци, сред които 60 граждани на Молдова и туристи от Русия, Румъния Франция, Испания, Великобритания, Германия, Италия, Сърбия, Северна Македония и др.. През септември изложбата, която е част от програмата на Пловдив – Европейска столица на културата 2019 г., ще бъде показана в музей „Владислав Варненчек“ край гр. Варна, а след това в Националния военно-исторически музей в София.", "date": "2019.08.16", "title": " 736 души разгледаха изложбата „Музеят – неочакван, отворен, споделен“"}
{"url": "https://trud.bg/%d0%b2%d0%b8%d0%b6%d0%b4%d0%b0%d0%bb%d0%b8-%d0%bb%d0%b8-%d1%81%d1%82%d0%b5-%d1%82%d0%b0%d0%b7%d0%b8-%d0%b6%d0%b5%d0%bd%d0%b0/", "text": "СДВР издирва Румяна Евденова Коцалиева от София. 74-годишната жена е в неизвестност от 12 юли, когато преди обяд е напуснала дома си в ж.к. “Зона Б-5”, съобщиха от полицията. Жената е висока около 165 см, със слабо телосложение, къса кестенява коса и черни очи. В деня на изчезването си е била облечена с тъмно синя дънкова пола,  обута със светло сини гуменки. Няма телефон и лична карта в себе си.  В деня на изчезването си е била забелязана в района на Борисовата градина и късно вечерта в района на зала „Универсиада“. Хората, които разполагат с информация за издирваната жена, могат да се обадят на телефон 112 или в най-близкото поделение на МВР.", "date": "2019.08.16", "title": " Виждали ли сте тази жена?"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81-%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd/", "text": "Говорител на германското правителство каза, че федералният канцлер Ангела Меркел вероятно ще се срещне скоро с британския премиер Борис Джонсън, за да обсъдят Брекзит и двустранните отношения, съобщи БТА. Говорителят Щефен Зайберт каза, че „наистина се планира среща в най-близко бъдеще“. Зайберт каза още, че „има смисъл“ да се обсъжда Брекзит, проблемът, който през последните години доминира в отношенията на Великобритания с останалите членове на Европейския съюз. Джонсън иска да предоговори споразумението, което неговата предшественичка Тереза Мей постигна с преговарящия екип на останалите 27 държави от общността.", "date": "2019.08.16", "title": " Ангела Меркел ще се срещне с Борис Джонсън за Брекзит"}
{"url": "https://trud.bg/%d1%84%d0%be%d0%bd-%d0%b4%d0%b5%d1%80-%d0%bb%d0%b0%d0%b9%d0%b5%d0%bd-%d0%b8%d0%b7%d0%b1%d1%80%d0%b0-%d0%b2%d1%8f%d1%82%d1%8a%d1%80%d1%8a%d1%82-%d0%bd%d0%b0-%d0%bf%d1%80%d0%be%d0%bc%d1%8f/", "text": "Номинираната за бъдещ шеф на Еврокомисията Урсула фон дер Лайен избра легендарната балада Wind of Change (“Вятърът на промяната”) на “Скорпиънс” за официалната церемония по сбогуването си като германски министър на отбраната, предаде АФП. Песента бе изпълнена от оркестъра на германската армия на церемония с военни почести късно в четвъртък, на която присъства и канцлерката Ангела Меркел. Това е най-престижната церемония на германските въоръжени сили. По традиция тя се организира при оттеглянето на президенти и канцлери. Почетният гост има право да избере няколко песни, които да бъдат изпълнени от оркестъра на Бундесвера. Wind of Change се превърна в символ на падането на Берлинската стена през 1989 г. – събитие, 30-ата годишнина от което Германия се готви да отбележи тази есен. Урсула фон дер Лайен предаде щафетата в отбранителното министерство на Анегрет Крамп-Каренбауер.", "date": "2019.08.16", "title": " Фон дер Лайен избра „Вятърът на промяната” за сбогуване с Берлин\t"}
{"url": "https://trud.bg/%d0%be%d0%bf%d0%b0%d1%88%d0%ba%d0%b8-%d0%bd%d0%b0-%d0%b3%d1%80%d0%b0%d0%bd%d0%b8%d1%86%d0%b0%d1%82%d0%b0-%d1%81-%d1%82%d1%83%d1%80%d1%86%d0%b8%d1%8f-%d0%bf%d1%80%d0%b5%d0%bc%d0%b8%d0%bd%d0%b0%d0%b2/", "text": "Опашките и напрежение по границата с Турция. Гастарбайтерите, които за ваканцията се прибраха по родните си места, потеглиха обратно към Западна Европа, където живеят и работят, предава  . Опашките започват още от турския ГКПП „Капъ Куле“. На ГКПП „Капитан Андреево“ има колони от автомобили. Пунктът работи с максималния си капацитет. Отворени са всички 9 платна на вход. Според пътуващите, преминаването на границата при „Капитан Андреево“ отнема повече от 8 часа. Над 6 000 превозни средства с повече от 25 хил. пътници са пресекли пункта за последните 24 часа.Въпреки интензивния трафик, контролът остава засилен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.16", "title": " Опашки на границата с Турция, преминаването през „Капитан Андреево“ отнема над 8 часа"}
{"url": "https://trud.bg/%d0%b5%d0%ba%d1%81%d0%bf%d0%b5%d0%b4%d0%b8%d1%86%d0%b8%d1%8f%d1%82%d0%b0-%d0%b0%d0%b1%d0%be%d1%80%d0%b0-iv-%d1%82%d1%80%d1%8a%d0%b3%d0%b2%d0%b0-%d1%81-%d0%b8%d0%ba%d0%be%d0%bd%d0%b0-%d0%bd%d0%b0/", "text": "Силни емоции и слаби морски вълнения пожела на екипа на международната експедиция АБОРА IV кметът на Варна Иван Портних. Тръстиковата лодка с 12-членен екипаж всеки момент ще отплава от кея на Морска гара, където ича много изпращачи. Тя беше построена за повече от месец от баща и син от боливийското племе аймара. Експедицията начело с д-р Доменик Гьорлиц тръгва от Варна по древния търговски път, описан от Хередот и трябва да продължи 3 месеца. Маршрутът на АБОРА IV преминава през Босфора, Истанбул, Чанак-кале (Троя) – Дарданелите – егейските острови Милос, Лимнос, Скирос, Санторини. Плаването, което трябва да приключи на остров Крит, започна в по-лоши и несигурни климатични условия- вълнение, мъртво течение и вятър. Единственият българин в екипажа е археологът Теодор Роков от РИМ Варна, а останалите участници, сред които една жена, са от САЩ, Германия, Холандия. Кметът подари на екипажа икона на Св. Богородица, закрилница на Варна, да го пази по време на прехода. Тръстиковата лодка ще плава на ветрила,има маяк и постоянна радиовръзка с брега. На борда има само 4 койки, за да спят на смени, като 8 трябва винаги да има на денонощна вахта. Корабът „Абора“ е запасен с достатъчно питейна вода, която първоначално ще служи и за баласт.", "date": "2019.08.16", "title": " Експедицията АБОРА IV тръгва с икона на Богородица"}
