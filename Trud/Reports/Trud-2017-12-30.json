{"url": "https://trud.bg/%d0%b2%d1%81%d0%b8%d1%87%d0%ba%d0%b8-%d0%b7%d0%b0%d0%bb%d0%be%d0%b6%d0%bd%d0%b8%d1%86%d0%b8-%d0%b2-%d1%83%d0%ba%d1%80%d0%b0%d0%b8%d0%bd%d1%81%d0%ba%d0%b8%d1%8f-%d0%b3%d1%80%d0%b0%d0%b4-%d1%85%d0%b0/", "text": "Успешно е приключила операцията по освобождаване на заложниците в пощенски клон в град Харков, съобщи украинският президент Петро Порошенко, цитиран от ТАСС. Всички заложници в Харков са освободени. Нападателят е арестуван. Възложил съм на местните органи на властта да оказват на пострадалите цялата необходима помощ, информира държавният глава в Туитър. По данни на полицията   около 14:40 ч местно време днес и опитал да го ограби, след което взел заложници, като заявил, че носи взривно устройство. След няколко часа преговори полицията договори да бъдат  . Не бе съобщено какви искания е отправил похитителят. При инцидента няма пострадали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " Всички заложници в украинския град Харков са освободени, похитителят е арестуван"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%b0%d0%bd%d1%81%d0%ba%d0%be-%d0%b3%d0%b5%d0%be%d1%80%d0%b3%d0%b8-%d0%b8%d0%ba%d0%be%d0%bd%d0%be%d0%bc%d0%be%d0%b2-%d0%ba%d0%be%d0%b8-%d1%81/", "text": "„Бъндеришка поляна. Как мислите, кои са повече? Зелените или хората, които обичат планината и ските?“ Това написа във фейсбук кметът на Банско Георги Икономов. Той е пуснал и клип, който показва множеството от скиори и туристи по пистите. В момента Георги Икономов и екоминистърът Нено Димов дават брифинг в Банско. Подробности очаквайте по-късно.", "date": "2017.12.30", "title": " Кметът на Банско Георги Икономов: Кои са повече – зелените или хората, които обичат планината и ските? (ВИДЕО)"}
{"url": "https://trud.bg/%d0%be%d1%89%d0%b5-%d0%b5%d0%b4%d0%b8%d0%bd-%d0%b7%d0%b0%d0%bf%d0%be%d0%b4%d0%be%d0%b7%d1%80%d1%8f%d0%bd-%d0%b2-%d0%bf%d0%be%d0%b4%d0%b3%d0%be%d1%82%d0%be%d0%b2%d0%ba%d0%b0-%d0%bd%d0%b0-%d0%b0%d1%82/", "text": "Британската полиция арестува в Шефилд пети заподозрян в подготовка на терористичен атентат, насрочен за Коледа, 25 декември, съобщиха осведомителните агенции, цитирайки говорител на силите на реда, предаде БТА. По данни на полицията за борба с терора снощи под ръководството на тайните служби е арестуван 21-годишен мъж и обиските в Шефилд продължават, отбелязва ДПА. На 19 декември в района бяха арестувани още четирима мъже и срещу двама от тях – иракски кюрди, бяха повдигнати обвинения в подготовка на терористичен акт, посочва Асошиейтед прес. Според в. „Индипендънт“ и други британски медии вчера са били изправени пред лондонски съд 22-годишният Фархад Салах и 31-годишният Анди Сами Стар, обвинени в терористични действия, включително притежание на барут. Мъж на 36 години още е под стража, а последният от заподозрените, на 41 години, жител на Шефилд, е освободен през седмицата, без да му се повдигне обвинение, уточнява ДПА. Общо 400 души са били задържани през последната година в Обединеното кралство като заподозрени във връзка с терористични престъпления. От март т. г. жертви на атентати в страната са станали вече 36 души. Нивото на терористична  заплаха е определено от властите като „сериозно“ – само една степен под най-високото, „критично“, отбелязва ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " Още един заподозрян в подготовка на атентат е арестуван във Великобритания"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b5-%d0%be%d1%80%d0%b3%d0%b0%d0%bd%d0%b8%d0%b7%d0%b0%d1%82%d0%be%d1%80%d1%8a%d1%82-%d0%bd%d0%b0-%d0%b2%d0%b7%d1%80%d0%b8%d0%b2%d0%b0-%d0%b2-%d1%81/", "text": "Федералната служба за безопасност на Русия е задържала предполагаемия организатор на  , при който пострадаха десет души, съобщава ТАСС. Заподозреният е предаден на Следствения комитет на Русия за по-нататъшни следствени действия, предаде БНТ. При взрива в супермаркета е употребено самоделно взривно устройство с 200-грамов тротилов еквивалент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " Задържан е организаторът на взрива в супермаркета в Санкт Петербург"}
{"url": "https://trud.bg/%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%b5%d0%bd-%d0%bc%d1%8a%d0%b6-%d0%b2%d0%b7%d0%b5-11-%d0%b7%d0%b0%d0%bb%d0%be%d0%b6%d0%bd%d0%b8%d1%86%d0%b8-%d0%b2-%d0%bf%d0%be%d1%89%d0%b5%d0%bd%d1%81/", "text": "Неизвестен взе заложници в сградата на пощата на улица „Шевченко“ в източноукраинския град Харков, съобщи говорителят на украинската национална полиция Ярослав Тракало, цитиран от ТАСС. „По предварителна информация, мъжът в пощенската зала твърди, че към тялото му е прикрепено взривно устройство, което той бил готов да го детонира, ако условията му не бъдат изпълнени“, каза той, цитиран от сайта на вестник „Украинска правда“. Неизвестно е и дали похитителят е въоръжен, информира БТА. „Засега, обаче, не е известно нищо за неговите искания“, каза говорителят. Това потвърди и областният полицейски началник на Харков Олег Бех, цитиран от Интерфакс и Ройтерс. Според него заложниците в сградата са 11 – девет възрастни и две деца. Полицията контактува с похитителя по телефоните на заложниците. Засега „той се държи доста спокойно“, добави Бех. Похитителят взел заложниците около 14:30 ч. местно време, но първите съобщения за това се появили чак след час. Някои местни електронни медии твърдят, че нападателят нахлул в пощенския клон с намерение да го ограби, а после взел заложниците, като казал, че има у себе си взривно устройство. На въпрос дали може да става дума за опит за грабеж, от полицейското управление казаха, че това „не е изключено“. Според репортер на вестника, районът около мястото на инцидента е отцепен и там се намират около 20 полицейски автопатрула, пожарни коли и бърза помощ. На място работят също и експерти по обезвреждане на взривни материали. Според местен полицейски източник, цитиран от ТАСС, там е и цялото ръководство на местната полиция, но управлението отказват коментар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " Неизвестен мъж взе 11 заложници в пощенска сграда в Харков"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bd%d0%b5%d0%b2%d0%b5%d1%80%d0%be%d1%8f%d1%82%d0%bd%d0%b0-%d0%b3%d0%bb%d0%b5%d0%b4%d0%ba%d0%b0-%d0%b8-%d0%bd/", "text": "„Невероятна гледка и незабравими преживявания по пистите над Банско – написа във фейсбук Цветан Цветанов, зам.-председател на ГЕРБ и на парламентарната група на партията. – За съжаление днес освен много хора в планината имаше и много автомобили. Сигурен съм, че газовете от тях бяха в пъти по-вредни за хората и околната среда, отколкото още един лифт. Ето защо приветствам решението на правителството, даващо възможност да се построи втори кабинков лифт в ски зоната на Банско в пълно съответствие с екологичното законодателство.“", "date": "2017.12.30", "title": " Цветан Цветанов: Невероятна гледка и незабравими преживявания по пистите над Банско – за жалост и много автомобили"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d1%89%d0%b5-%d0%b8%d0%b3%d1%80%d0%b0%d0%b5-%d0%b8-%d0%bd%d0%b0-%d0%b4%d0%b2%d0%be%d0%b9%d0%ba%d0%b8-%d0%b2-%d0%b1/", "text": "Най-добрият български тенисист, Григор Димитров, ще играе и на двойки на международния турнир по тенис в Бризбейн (Австралия) с награден фонд 528 910 долара, информира БТА. Димитров ще играе в тандем с Райън Харисън (САЩ). На старта двамата ще играят срещу представителите на домакините Лейтън Хюит и Джордан Томпсън, който участват с „уайлд кард“. Българинът и Харисън имат гарантирани общо 2430 долара, а при класиране на четвъртфиналите ще се осигурят 4140 долара. Григор Димитров спечели титлата на сингъл в Бризбейн миналата година. В тазгодишното издание на надпреварата той е водач в схемата и се класира директно за втория кръг, където ще играе с победителя от мача между Джон Милман (Австралия) и квалификант. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " Григор Димитров ще играе и на двойки в Бризбейн"}
{"url": "https://trud.bg/%d0%bf%d0%be%d1%87%d0%b2%d0%b0-%d1%81%d1%8a%d1%81-%d1%81%d0%bb%d1%8a%d0%bd%d1%86%d0%b5-%d1%81%d0%b2%d1%8a%d1%80%d1%88%d0%b2%d0%b0-%d1%81-%d0%b4%d1%8a%d0%b6%d0%b4/", "text": "В неделя облачността ще бъде разкъсана, намаляваща над Южна България често до слънчево. Сутринта по долините на Струма и Места видимостта ще бъде намалена. Новата година ще посрещнем с температури в населените места от минус 2 до плюс 5 градуса. През деня ще бъде слънчево и топло за сезона, с намалена видимост в низините. Следобед ще се заоблачава и във вторник ще превали дъжд. В сряда ще бъде ветровито, с разкъсана и променлива облачност. Температурите слабо ще се понижат. В четвъртък и в петък застудяването ще продължи. Ще превали дъжд, който по високите полета и на места в Северна България ще премине в сняг, но без образуване на трайна и съществена снежна покривка.", "date": "2017.12.30", "title": " Почва със слънце, свършва с дъжд"}
{"url": "https://trud.bg/%d0%b0%d1%80%d0%ba%d1%82%d0%b8%d1%87%d0%b5%d1%81%d0%ba%d0%b8-%d1%81%d1%82%d1%83%d0%b4-%d0%b2-%d1%81%d0%b0%d1%89-%d0%bd%d0%b8%d0%b0%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%b2%d0%be%d0%b4/", "text": "Арктически студ е сковал северните райони на САЩ. Температурите там потънаха под нулата. Ниагарският водопад замръзна. На връх Вашингтон (1917 м), най-високата точка на Североизтока, бяха измерени минус 34 градуса. Още по-голям студ се очаква за утре при настъпването на Нова година.", "date": "2017.12.30", "title": " Арктически студ в САЩ, Ниагарският водопад замръзна (ВИДЕО)"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%b7%d0%b0-%d0%b2%d0%b7%d1%80%d0%b8%d0%b2%d0%bd%d0%b8-%d0%b2%d0%b5%d1%89%d0%b5%d1%81%d1%82%d0%b2%d0%b0-%d0%b8-%d0%bd%d0%b0%d1%80%d0%ba%d0%be%d1%82/", "text": "Със специално обучени кучета ще проверява варненската полиция за взривни вещества и наркотици на тържествата в новогодишната нощ. Засилени ще бъдат проверките на площад Независимост, съобщи комисар Никола Панчев – началник на отдел „Охранителна полиция“ в Областната дирекция на МВР. „Ще бъде извършвана проверка на мястото, на което ще се провеждат празничните концерти. Ако има изоставен например обемист багаж, първо се проверява с куче и викаме отряда за борба с тероризма, с който имаме постоянна връзка – и ще бъде извършена проверка и евентуално отстранен самият забравен багаж или пакет или ще бъде унищожен по установения ред в МВР“, каза още комисар Панчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " Проверка за взривни вещества и наркотици на тържествата в новогодишната нощ във Варна"}
{"url": "https://trud.bg/reuters-%d0%b2%d0%be%d0%bb%d1%84%d0%b3%d0%b0%d0%bd%d0%b3-%d1%88%d0%be%d0%b9%d0%b1%d0%bb%d0%b5-%d0%bd%d0%b5-%d0%b8%d0%b7%d0%ba%d0%bb%d1%8e%d1%87%d0%b2%d0%b0-%d0%bf%d1%80%d0%b0%d0%b2%d0%b8%d1%82%d0%b5/", "text": "Бившият финансов министър на Германия Волфганг Шойбле призова в събота за бързо формиране на ново правителство между Блока на канцлера Ангела Меркел (Християндемократическия съюз(ХДС) и Християнсоциалния съюз(ХСС) и Германската социалдемократическа партия (ГСДП), но заяви, че ако и тази коалиция не се състои, Съюза (ХДС/ХСС) може да сформира правителство на малцинството, предава Reuters. Настоящият председател на Бундестага Шойбле смята, че германската конституция не е удобна за дейността на правителство на малцинството, но тази възможност не трябва да се пренебрегва. Евентуално коалиционно споразумение между Съюза (ХДС/ХСС) и ГСДП е най-добрата възможност на Меркел за получаването на четвърти мандат на поста канцлер, но социалдемократите показаха, че цената на „голямата коалиция“ за ХДС/ХСС ще е много висока, искайки от тях всевъзможни политически концесии. „Стабилен съюз между Блока и ГСДП е за предпочитане“, заяви Шойбле, добавяйки, че канцлерът все още може да формира правителство на малцинството. „Нещата ще се получат по един, или по друг начин“, добави той. Според неговите думи, коалиционните преговори ще завършат „по-скоро рано, отколкото късно“, отбелязвайки, че Бундестагът не може да функционира нормално, докато не бъде формирано правителство. Председателят на баварската ХСС Хорст Зеехофер заяви, че новата „голяма коалиция“ трябва да бъде формирана до Великден (католическият Великден е на 1 април). От партията поискаха също и увеличаване на разходите за отбрана до исканите от НАТО 2% от БВП годишно, усложнявайки началото на преговорите с ГСДП, които трябва да започнат на 7 януари. В отговор на това, вицепредседателят на ГСДП Ралф Щегнер пусна съобщение в социалната мрежа „Туитър“, в което заяви, че партията му ще постави акцент върху увеличаване на разходите за подпомагане на семействата, образованието,  здравеопазването и други социални услуги и подчерта, че ХСС може да приложи плановете си за увеличаване на военните разходи, „когато спечели абсолютно мнозинство“. В последното изследване на общественото мнение, поръчано от немското издание Die Welt, се вижда ясно, че подкрепата за Меркел продължава да намалява, след като тя се провали в опита си да формира правителство със „Зелените“ и Свободната демократическа партия (СвДП). Според данните от анкетата, 46% искат незабавна оставка на Меркел от канцлерския пост, като допълнителни 17% ще се присъединят към тях, ако и преговорите с ГСДП не доведат до формирането на правителство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " Волфганг Шойбле не изключва правителство на малцинството в Германия"}
{"url": "https://trud.bg/%d1%80%d1%83%d1%81%d0%b8%d1%8f-%d0%b8-%d1%82%d1%83%d1%80%d1%86%d0%b8%d1%8f-%d0%bf%d1%80%d0%b5%d0%b4%d0%be%d1%82%d0%b2%d1%80%d0%b0%d1%82%d1%8f%d0%b2%d0%b0%d1%82-%d1%80%d0%b0%d0%b7%d0%bf%d1%80%d0%be/", "text": "Русия и Турция са създали условия за започването на политически процес за разрешаването на сирийския конфликт, заяви президентът на Русия Владимир Путин в събота, предава Anadolu Agency. “Работейки в близко сътрудничество, нашите страни успяха да предотвратят разпространяването на терористичната заплаха из региона на Близкия Изток“, заяви Путин в новогодишното си поздравление за турския си колега Реджеп Таийп Ердоган, публикувано на официалната интернет страница на Кремъл. „През изминалата година Русия и Турция не само успяха да възстановят двустранните си отношения, но и успяха да достигнат до значителен прогрес в разширяването на сътрудничество помежду си в много сфери. Освен това, Владимир Путин е потвърдил интереса си от продължаването на конструктивния диалог и проактивното взаимодействие по всички въпроси от двустранния, регионалния и световния дневен ред“, се казва още в съобщението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " Русия и Турция предотвратяват разпространението на тероризма в Близкия Изток, заяви Путин"}
{"url": "https://trud.bg/%d1%82%d1%80%d0%b5%d1%82%d0%b8-%d0%b4%d0%b5%d0%bd-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8-%d0%b2-%d0%b8%d1%80%d0%b0%d0%bd-%d1%81%d1%80%d0%b5%d1%89%d1%83-%d0%bf%d1%80%d0%b0%d0%b2/", "text": "В Иран протести срещу правителството имаше за трети пореден ден. Властите обаче отговориха с контрамитинги и предупреждения към решилите да изразят недоволството си. Десетки студенти се събраха на протест в Техеранския университет. Според агенция Фарс броят им бил между 50 и 70, а кадри в социалните мрежи показаха сблъсъци с полицията и скандирания срещу диктатурата и дори за възстановяване на монархията. По-късно други студенти, които подкрепят правителството, завзеха входа на университета с викове: „Смърт на бунтовниците“ и „Смърт на Америка.“ На много места в Иран днес имаше многохилядни проправителствени демонстрации, а вътрешният министър Абдурахман Фазли предупреди хората да не участват в протестите, за да не си навлекат проблеми. Американският президент   изрази подкрепата си за недоволните като каза, че светът следи ставащото в Иран. Говорител на вътрешното министерство в Техеран обаче определи изказването  на му като лъжливо и опортюнистично. Недоволството на хората беше провокирано главно от икономически проблеми като поскъпването на някои хранителни продукти и горивата и орязването на социалните помощи в бюджета за догодина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " Трети ден на протести в Иран срещу правителството"}
{"url": "https://trud.bg/%d1%81%d0%b0%d1%89-%d0%bf%d1%80%d0%be%d0%bc%d0%b5%d0%bd%d1%8f%d1%82-%d1%81%d1%82%d1%80%d0%b0%d1%82%d0%b5%d0%b3%d0%b8%d1%8f-%d1%81%d0%b8-%d0%b2-%d1%81%d0%b8%d1%80%d0%b8%d1%8f/", "text": "САЩ се подготвят да променят своята стратегия в Сирия с цел осигуряване на повече помощ за първоначалното възстановяване след подсигуряването на победата срещу „Ислямска държава“, съобщава радио  . Изпълняващият функцията на столица на терористичната организация град Ракка бе превзет през октомври, като към края на декември само около хиляда екстремистки бойци са останали на територията на Сирия. По тази причина американският министър на отбраната Джеймс Матис смята, че вече е нужно да се премине към „опит за връщане към нормалното“. По думите на главата на Пентагона, „това, което смятаме да направим е да променим стратегията, която аз наричан офанзивна“. Матис отбеляза, че предстои „да видим повече американски дипломати на терен“. Министърът обаче не посочи кога смята да извърши промяната.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " САЩ променят стратегия си в Сирия"}
{"url": "https://trud.bg/%d0%b7%d0%bd%d0%b0%d0%bd%d0%b8%d1%8f%d1%82%d0%b0-%d1%81%d0%b5-%d1%83%d1%81%d0%b2%d0%be%d1%8f%d0%b2%d0%b0%d1%82-%d0%bd%d0%b0%d0%b9-%d0%b4%d0%be%d0%b1%d1%80%d0%b5-%d0%bd%d0%b0-17-20-%d0%b3%d0%be%d0%b4/", "text": "Учени от Лайденския университет в Холандия заключиха, че 17-20-годишните по-лесно се обучават в сравнение с хората в по-зряла възраст или децата, съобщи Лайф. Изследването обхванало 23-ма души на възраст между 8 и 25 години, които не били засегнати от неврологични заболявания. Участниците трябвало да решат логическа задача, чийто отговор включвал няколко различни варианта. При това трябвало да се обучават с помощта на компютър, съобщи БТА. По време на изследването учените сканирали мозъците им. Резултатите показали, че активността на базалните ганглии на мозъка достигнала своя максимум у участниците на 17-20-годишна възраст. Специалистите отбелязват, че дорсолатералната част на базалните ганглии на мозъка играе важна роля в процеса на обучение. Резултатите от изследването са публикувани в Nature Communications. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " Знанията се усвояват най-добре на 17-20-годишна възраст"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d1%81%d0%bb%d0%b5%d0%b4-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%bd%d0%b0/", "text": "„След решението на Министерски съвет за промяна в Плана за управление на НП “Пирин“ на ход е общината. Сега тя има  задължението да изработи устройствен план за ски зоната, в който ще има екологични оценки и който ще премине през процедурите за ОВОС. Втора стъпка е преминаването към инвестиционно намерение. В максимално кратък срок общината ще предприеме действия за изработване на този устройствен план.“ Това каза Нено Димов, министър на околната среда и водите, на брифинг в Банско. Той пристигна в курорта и проведе работна среща с кмета на града Георги Икономов, с председателя на ОбС Петър Баряков, с общински съветници, както и с представители на сдружението „Бъдеще на община Банско“ и представители на туристическия бранш и на концесионера. Държа да кажа, че твърденията на протестиращите еколози, че 48% от Пирин планина ще бъдат изсечени и застроени,  са пълен абсурд, подчерта министър Димов. Разрешава се строителство само в 2 процента в парка в Банско и 0.6 процента в Добринище. Разрешението е само за спортна инфраструктура, никакво друго строителство – нито хотели, нито ресторанти. Устройственият план на общината подлежи на екологична оценка, а конкретните инвестиционни намерения също ще минат на екооценка, на обществено обсъждане, за да се изкажат необходимите становища, каза още министърът. На 3 януари в 12 ч във фейсбук в лайф стрийм Нено Димов ще отговаря на всички въпроси, за да се изчисти неразбраната или тенденциозно представената информация. Относно срока за старт и изграждане на втората кабинка, министърът заяви, че ако  приемем, че няма да има обжалвания, и след преминаване на процедури – ОВОС, оценка на инвестиционно намерение, обществено обсъждане, и след 30 -те дни за приемане на инвестиционното намерение, строителството едва ли ще стане за следващия сезон. Трябва да предвидим и възможни обжалвания от страна на зелените, допълни Димов. Решението от 28 декември по никакъв начин не променя останалите части от НП „Пирин“, с изключение на тези 2.6 %, за които е разрешено строителство на спортна инфраструктура, допълни още екоминистърът. На въпрос възможно ли е заради зелените да се тръгне на ревизия на вече приетото решение, министър Димов заяви: Аз търся баланс, а не компромис с всички. Говоря  за баланс между икономическото развитие на района и опазването на околната среда. Развитието на Банско като ски дестинация може да развие и други райони в страната. Имаме възможност за много сериозно развитие на ски туризма в страната и трябва да работим в тази насока, каза Димов. Кметът Георги Икономов уточни, че Банско, хората и всички жители на региона са истинските гаранти, за да няма изсичане на дървета повече, отколкото е нужно за втора кабинка. Той определи като неверни твърденията, че приетото решение е незаконносъобразно. ВАС в петчленен състав е постановил, че законът за защитените територии допуска строителство на спортна инфраструктура в защитените територии, обясни Икономов.", "date": "2017.12.30", "title": " Министър Нено Димов: След решението на МС на ход е община Банско относно втората кабинка\t\t\t"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%81%d0%b0%d1%89-%d1%81%d0%b0%d0%bc%d0%b8-%d0%b7%d0%b0%d0%bf%d0%be%d1%87%d0%bd%d0%b0%d1%85%d0%b0-%d0%b8-%d0%bf%d1%80%d0%b8%d0%ba%d0%bb%d1%8e%d1%87%d0%b8/", "text": "Турският президент Реджеп Тайип Ердоган заяви, че Турция не е искала  , съобщава в. „Хюриет дейли нюз“. „Те започнаха визовата криза и те самите я приключиха (…) Ние не сме искали визова криза“, заяви Ердоган в северния окръг Кастамону днес. В четвъртък американското посолство в Анкара съобщи, че е премахнало всички ограничения за визовите услуги в Турция, близо три месеца, след като Вашингтон спря издаването на неимиграционни визи за турски граждани. Турското посолство във Вашингтон също възобнови визовите услуги. Американското посолство в Анкара обяви на 8 октомври, че временно спира всички неимиграционни визови услуги, а Анкара отговори с реципрочна мярка. Решението на САЩ за спиране на визовите услуги бе обявено няколко дни след ареста на служителя в американското консулство в Истанбул Метин Топуз. Турският премиер Бинали Йълдъръм също коментира това решение днес, като заяви, че „отношенията със Съединените щати са направили крачка напред към нормализация“, след като и двете страни премахнаха ограниченията за визовите услуги. „Визовият въпрос най-накрая е решен“, заяви Йълдъръм на Шестия редовен конгрес на управляващата Партия на справедливостта и развитието в северозападния окръг Одрин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " Ердоган: САЩ сами започнаха и приключиха визовата криза"}
{"url": "https://trud.bg/%d1%80%d1%83%d1%81%d0%ba%d0%b8%d1%8f%d1%82-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%b2-%d1%81%d0%b0%d1%89-%d1%82%d1%80%d1%8a%d0%bc%d0%bf-%d0%bd%d0%b5-%d0%b5-%d1%81%d0%b5-%d0%be%d1%82/", "text": "Руският посланик в САЩ Анатоли Антонов заяви по време на интервю за рускоезична телевизия, че според него американският президент Доналд Тръмп все още не е се отказал от намерението си за подобряване на отношенията с Москва, предаде ТАСС. По думите на посланика, ако се имат предвид „разговорите между руския и американския президент, мога да извадя за себе си извода, че Доналд Тръмп не се е отказал да подобри отношенията с Руската федерация“. Според Антонов, никой не трябва да поставя под съмнение желанието на Тръмп в тази насока, но посланикът отбеляза, че „за съжаление, има някои действия на сегашната администрация, които затрудняват това“. Антонов заяви още, че Москва е готова да протегне ръка към Вашингтон въпреки новата стратегия за американска национална сигурност, в която Русия и Китай са обявени за конкуренти на САЩ на международната сцена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " Руският посланик в САЩ: Тръмп не се е отказал от подобряване на отношенията с Москва"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb-%d0%bf%d0%be%d0%b4%d0%b0%d0%b4%d0%b5-%d0%b8%d0%b7%d0%b2%d0%b5%d1%81%d1%82%d0%b8%d0%b5%d1%82%d0%be-%d1%81%d0%b8-%d0%b7%d0%b0-%d0%bd%d0%b0%d0%bf%d1%83%d1%81%d0%ba/", "text": "Израел официално подаде своето известие за напускане на ЮНЕСКО, съобщи генералният директор на Организацията на обединените нации за образование, наука и култура Одре Азуле. Азуле изрази дълбоко съжаление за това решение и добави, че разногласията, довели до решението на Израел, могат най-добре да бъдат уредени в самата организация, предаде ДПА. Израелският министър-председател Бенямин Нетаняху обяви през октомври, че   след решението на американския президент Доналд Тръмп да изтегли САЩ от организацията заради предполагаемото ѝ „антиизраелско предубеждение“. Това ще стане на 31 декември 2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " Израел подаде известието си за напускане на ЮНЕСКО"}
{"url": "https://trud.bg/%d0%b1%d0%b0%d1%80%d0%b8-%d0%b3%d0%b8%d0%b1-%d0%b8-%d1%80%d0%b8%d0%bd%d0%b3%d0%be-%d1%81%d1%82%d0%b0%d1%80-%d0%bf%d0%be%d0%bb%d1%83%d1%87%d0%b8%d1%85%d0%b0-%d1%80%d0%b8%d1%86%d0%b0%d1%80%d1%81%d0%ba/", "text": "Бившият барабанист на „Бийтълс“ Ринго Стар и съоснователят на „Би Джийс“ Бари Гиб са удостоени с рицарски звания, предадоха световните агенции. Двамата музиканти са включени в обявен от правителството на Великобритания списък с личности, избрани да бъдат отличени от кралица Елизабет Втора. Правителството публикува списък с хора, отличавани за заслуги, служба или храброст, два пъти в годината – малко преди Нова година и през юни, когато официално се чества рожденият ден на кралицата. Новогодишният списък показва, че Ринго Стар и Бари Гиб са удостоени с рицарски звания. Датата на официалната церемония още не е определена, но често тя се провежда няколко месеца след обявяването на отличените. В списъка на удостоените с рицарски звания са също така бившият британски вицепремиер и някогашен лидер на Либералните демократи Ник Клег и писателят, поет и драматург Майкъл Морпурго. Балерината Дарси Басел е удостоена с титлата „дама“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " Бари Гиб и Ринго Стар получиха рицарски звания"}
{"url": "https://trud.bg/%d0%b4%d0%b5%d0%ba%d0%b5%d0%bc%d0%b2%d1%80%d0%b8-%d0%b5-%d0%b4%d0%b5%d1%81%d0%b5%d1%82%d0%b8-%d0%bc%d0%b5%d1%81%d0%b5%d1%86-%d0%bd%d0%be%d0%b2%d0%b0-%d0%b3%d0%be%d0%b4%d0%b8%d0%bd%d0%b0-%d0%b5-%d0%bd/", "text": "Наближава ли Нова година или вече е започнала? Зависи как се погледне. Според Древнобългарския Слънчев календар, признат официално от ЮНЕСКО през 1976 г. за най-съвършенния в света, тя е на първия ден на първия месец на годината. А именно на 23 декември. Според проф. Васил Златарски началото на нашето летоброене се отнася към 5505 г. пр. н. е., значи 2018 г. се пада 7523-та! Първият месец на годината е Свиня, Прасе, Докс преди векове. На първия ден именно това животно се принася във вид на зимната жертва. Оттам и названието на големия празник – Коледа, от коля. Не от календар, calendarium означава „книга за дълговете“ или „сметководна книга“. Започва Новата година по съвсем конкретен астрономически повод – свършва най-дългата нощ и обожествяваното хиляди години преди новата ера Слънце след зимното слънцестоене започва да нараства „с по едно просено зрънце“ всеки ден.  Ени Алем е наричан нулевия ден, 22. 12. в древността от предците ни, Единажден още. На Коледа се ражда Млада Бога, предхожда се от Бъдни вечер. Цялата коледна обредност разкрива дълбинния смисъл на посрещането на Новото Слънце от далечни на християнството времена. Предшественик на Христос е легендарният  тракийски певец и музикант от Родопа планина Орфей. Син на Бога на Слънцето Аполон, той също захванал да наставлява хората на по-висок морал, опитал да промени религиозната доктрина, влязъл в противоречие с официалната идеология, станало причина за неговата смърт. Слънцето изгрява и залязва, Орфей влиза в Тъмното царство и излиза на Светло, Христос умира и възкръсва. Древният герой конник, по-късно Свети Георги, убива Змея, който според вярванията е безсмъртен и възкръсва – символ на промяната на хилядолетния култ на хората към животворното светило в новото християнство. И свещите, и ореолите около главите на Христос и светиите, и пречистването чрез вода също са много преди появата на новия култ към Сина Божий. Ролан Барт нарича мита „метаезик“, вторичен език, открадната и върната наново дума. Първичният мит е реалност за хората, които вярват в него. Слънцето е истинско, свърхважна част от живота им. Фокусът на политиците, на властимащите през всички времена, е да обърнат мита наопаки, да изтърсят от него историческия пълнеж и да го превърнат в заклинание. Функцията му вече е да обезкръви реалността, да се усеща като нейната липса. Вторичният мит вече не е истинско битие, изглежда като приказка и дори небивалица. През 274 г. император Аврелиан, трак по произход, обявява Непобедимото Слънце (лат. Sol Invictus) за официален римски бог, римляните започват да го честват на 25 декември – Dies Natalis Solis Invicti или „рожден ден на непобедимото слънце“. Много е трудно, често невъзможно да се напусне мит, който е станал архетип, феномен на колективното несъзнателно, подвел хората под общ знаменател. „Първобитното мислене изразява основна структура на нашия разум, този психологически пласт, който съставя колективното несъзнателно“, според Карл Юнг. Несъзнателно хората живеят в свят с дяволи, караконджули, демони, магьосници и т. п., тъй като са ги изпълвали с извънредно мощни афекти в минали времена. Затова успешно могат да превърнати в демони и дяволи политически лица като Калигула, Хитлер, Сталин, Бен Ладен и всеки друг, сравняван с някой от тях. Случва се хората да си искат „откраднати“ митове. Окарикатуряването на мита за царя-бащица от Борис Елцин в Русия позволи на Владимир Путин да се възползва и отговори на очакванията на народа за връщане на „откраднатото“. Върна познатата мелодия на предишния химн, гвардейските униформи и някои ритуали от императорски времена и скочи в бъдещето, където руснаците очакват от него поредния мит. Подобни трикове прилагат господин Си в Китай във вид на другар в Поднебесната.Също и мистър Тръмп в Америка, поел да връща величието на неговата страна. Подобни похвати от времето на Тодор Живков прилага и нашият Борисов, макар страната да е твърде малка за велики дела. Ватиканските папи по едно време обявяват Рождество Христово на 25 март, по-късно според някои източници Юлий II обявява тази дата за ден на непорочното Му зачатие, а рожденният ден е посочен на 25 декември. Назад към архитипа! У нас добре се вижда в много характерната поговорка „Голям ден е Великден, но още по-голям е Гергьовден“. Колим си ние прасета на първия ден на първия месец и агнета на петия на петия месец, както пилета съответно на седмия и телета на  единадесетия. Колкото и да е затискала и променяла християнската религия древните празници и обичаи, техните дати и форми, не се гаси туй, що не гасне! И пак изплуват осъвременени, отърсва се Зарезан от някой си Трифон, ще подмине и нелепия Валентин.  Малцина се замислят, че когато произнасят думите октомври, ноември и декември, всъщност казват осми, девети и десети, което и означават латинските думи окто, новем и децем. Рим, според авторитетни историци, е създаден от Еней, племенник на царя на Троя след нейния разгром. Етруските са траки, януари е първият месец на годината, започвал по Слънчевия календар. През 8 в. пр. н. е. латините завладяват царството им и налагат техния бог Марс и неговия месец март за първи. Така декември става десети  и другите преди него добиват познатите ни числителни редни имена. После се връщат към януари за първи месец, все пак Марс е микроскопичен по значение, сравнен  със Слънцето, спрямо което е ориентиран целият стопански живот на хората, обаче названията остават. Засега Нова година в католическия и в голяма част от православния свят е според заповедта на Юлий Цезар от 45 г. пр. н .е. на 1 януари. Всъщност в деня Брит Мила на юдеите, осмият след раждането на момченцето. Актът е съгласно втората заповед от 613-те на Тората. Буквално означава „обрязване в знак на съюз между народа на Израел и Всевишния“. Целяло се е юдеите да запазят компактността си и продължаването на рода помежду си. За Христос, ако се приеме, че е юдей и е роден точно на 25 декември, обрязването е било на 1 януари. Цезар не е имал това предвид, обрязването в Рим се е считало за варварски египетски акт, а Адриан направо го забранява. А и все повече данни се натрупват, че Спасителят не е роден тогава, дори и че не е юдей. Освен това, нали е Син Божий, изначално свят и непорочен, а обрязването за юдеите олицетворява отказ на човека от греховност и порочност?! Свети Дмитрий Ростовски пише: „В рождеството Си в образа на човек нашият Владика е проявил повече смирение, отколкото при обрязването в образа на грешник, изтърпявайки болка, полагаща се за грях“. В Русия Петър Първи налага датата 1 януари през 1700 г., като предписва на този ден да не се пие водка, защото „за целта има достатъчно дни през цялата година“. В повечето европейски страни това начало на годината се въвежда чак през 16 в. – в Германия през 1544-а, в Испания – 1556-а, Франция – 1564-а, в Британия и колониите – 1752-а. Обичаят на Запад на Нова година да се поставят подаръци на децата в чорап преди е бил в деня на смъртта на Николай Чудотворец на 6 декември, но е изместен. Векове преди това хората са живеели по съвсем други календари. Не е изключено в космическата ера скоро отново да се върнем към астрономическите критерии.", "date": "2017.12.30", "title": " Декември е десети месец, Нова година е на Коледа\t\t\t"}
{"url": "https://trud.bg/4-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5-%d0%b2-%d0%ba%d0%be%d0%bc%d0%b0-%d1%81%d0%bb%d0%b5%d0%b4-%d0%b6%d0%b5%d1%81%d1%82%d0%be%d0%ba-%d0%bf%d0%be%d0%b1%d0%be%d0%b9/", "text": "4-годишно момченце е било жестоко пребито в Асеновград, съобщи TrafficNews.bg. Малчуганът е приет в болница в кома, с тежки травми по тялото и главата. Настанен е в интензивното отделение на една от университетските болници в Пловдив. Детето е живяло в приемно семейство. На този етап не е ясно кой е извършителя на бруталния побой, но подозренията падат върху член от семейството, което отглежда детето. Сигналът за случилото се е подаден на Районна прокуратура – Асеновград, където е образувано досъдебно производство срещу неизвестен извършител. Работата по случая продължава.", "date": "2017.12.30", "title": " 4-годишно момче в кома след жесток побой"}
{"url": "https://trud.bg/%d0%b1%d0%b5%d0%b7%d0%be%d0%bf%d0%b0%d1%81%d0%bd%d0%b8-%d0%b7%d0%be%d0%bd%d0%b8-%d0%b7%d0%b0-%d0%b6%d0%b5%d0%bd%d0%b8-%d0%bd%d0%b0-%d0%bd%d0%be%d0%b2%d0%be%d0%b3%d0%be%d0%b4%d0%b8%d1%88%d0%bd%d0%be/", "text": "Организаторите на най-голямото празненство в новогодишната нощ в Германия – това при Бранденбургската врата в Берлин, са предвидили специална безопасна зона за жени, които са били нападнати или се чувстват застрашени, предаде Ройтерс. Тази мярка се предприема две години след като стотици жени бяха опипвани, сексуално малтретирани и ограбени от банди мъже по време на празненствата в новогодишната нощ в Кьолн. В безопасната зоната ще има персонал на Германския Червен кръст и психолози на разположение. „Правим това за първи път. Полицията го поиска, след като го направи на Мюнхенския октоберфест тази година и то проработи добре“, заявиха организаторите. Те посочиха и че на предишни новогодишни празненства в Берлин не е имало проблеми. Очаква се пред Бранденбургската врата утре да се съберат стотици хиляди хора. Годишното празнично събитие на открито включва фойерверки, музика на живо и диджеи и продължава да ранните сутрешни часове.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " Безопасни зони за жени на новогодишното тържество в Берлин"}
{"url": "https://trud.bg/%d1%80%d1%83%d1%81%d0%ba%d0%b8-%d0%ba%d0%be%d1%80%d0%b0%d0%b1%d0%b8-%d0%b4%d0%be%d1%81%d1%82%d0%b0%d0%b2%d1%8f%d0%bb%d0%b8-%d1%82%d0%b0%d0%b9%d0%bd%d0%be-%d0%bd%d0%b5%d1%84%d1%82-%d0%bd%d0%b0-%d0%ba/", "text": "Руски танкери са доставили гориво на Северна Корея поне три пъти през последните месеци чрез прехвърляне на товари в морето, заявиха западноевропейски източници от областта на сигурността, цитирани от Ройтерс. Продажбите на петрол или петролни продукти от Русия, заявиха източниците. Прехвърлянията през октомври и ноември показват, че контрабандата от Русия за Северна Корея се развива към зареждане на товари в морето. През септември Ройтерс съобщи, че севернокорейски кораби плават директно от Русия за КНДР. Руски плавателни съдове са извършили в няколко случая тази година прехвърляния на нефтопродукти на севернокорейски плавателни съдове в нарушение на санкциите“, каза един от източниците, пожелали анонимност.  Друг източник, който потвърди съществуването на търговия на гориво от кораб на кораб между Русия и Северна Корея, заяви, че няма доказателства руската държава да е замесена в извършените напоследък прехвърляния.  „Няма доказателства това да е подкрепяно от руската държава, но тези руски плавателни съдове осигуряват жизненоважни доставки на севернокорейците“, каза той. Източниците се позоваха на военноморска разузнавателна информация и сателитни данни.  „Плавателните съдове осъществяват контрабанда на руско гориво от руските далекоизточни пристанища за Северна Корея“, каза един от източниците.", "date": "2017.12.30", "title": " Руски кораби доставяли тайно нефт на КНДР"}
{"url": "https://trud.bg/%d0%bd%d0%b0%d1%80%d0%be%d0%b4%d0%bd%d0%b0%d1%82%d0%b0-%d0%bf%d0%b5%d0%b2%d0%b8%d1%86%d0%b0-%d1%8f%d0%bd%d0%ba%d0%b0-%d1%80%d1%83%d0%bf%d0%ba%d0%b8%d0%bd%d0%b0-%d0%bf%d1%80%d0%b5%d0%b4-%d1%82/", "text": " – Благодаря на кмета на Бургас г- н Димитър Николов, на неговия екип, за това, че са ме уважили и са оценили моя труд. Така също благодаря и на Марийка Шивачева от моето село, която е председател на клуб „Янка Рупкина“ и за пръв път на жив човек се кръщава такъв клуб. Това също е едно признание за труда ми. Родена съм в село Богданово, Бургаско и там откакто е открит този клуб, има много голяма дейност. Марийка събира хората, празнуват си празниците, чувства се че има живот, въпреки че Богданово е с малко жители. Винаги, когато имам малко свободно време, първата ми работа е да отида за ден два до село.  – Тази песен ми я каза един човек, който е братовчед на моя съпруг. Казва се Стою Стоев. Беше ни на гости преди много години, още в началото на моята кариера. Той е от село Габър и ми даде тази песен, за което му благодаря, въпреки че е починал вече, мир на праха му. Започнах да пея от много малка, от 6 годишна възраст. Всички в двата ни рода са вузикални. Баща ми, лелите ми, пееха много. От страна на майка ми също пееха. Но песните ги научих от баба ми Яна, на която нося името, майката на моя баща. Първо започнах с тракийски песни. В нашето село, макар да е в центъра на Странджа, не знам защо ние пеехме тракийски песни. След като се омъжих за Георги Рупкин от село Габър, видях и чух, че там се пеят странджански песни. След „Калиманку Денку, мари хубава“ – тази голяма хубава песен, се научих и на много други странджански песни, които продължавам да пея.  – Всеки ден ми е натоварен, минава в хубави срещи с колеги, с приятели на кафе. Говорим си, разказваме си стари случки от работата от предишните години. Слушам и записвам музика. Продължавам да пея, правя много концерти в България и в чужбина. До края на годината ще имам концерти, на Трети март ще бъда в Германия по покана на българите, живеещи там. След това имам концерти в Кипър, Италия… и съм благодарна на Бог, че още ми държи гласа. За гласа си не полагам никакви особени грижи. Когато съм настинала, се лекувам. Оттам нататък не си пазя гърлото и гласа, и слава Богу, досега 60 години на сцена не са малко. Бог ми го е дал, Бог ще ми го вземе може би.Винаги през тези декемврийски празници – толкова много години, все съм била някъде на концерт. Тъй като много години моето семейство е било лишено от присъствието ми, тази година всички ме помолиха- и мъжът ми, и синът ми – да сме заедно. И дори да има покана някъде, ще остана за първа година в семейството си. Както бях на почивка след самолетната катастрофа, която преживях на 21 декември 1971 година. След това ужасно изпитание, ме изпратиха на почивка във Вършец. Тогава за пръв и единствен път съм била на почивка, сега за пръв път на празниците ще съм със семейството си.  – Много тежка беше катастрофата, починаха много хора – 15-16 годишни момичета и момчета от читалище „Аура“, останаха много инвалиди, аз също бях ранена – ръцете ми обгоряха до лактите, краката – до коленете, лицето ми, нямах вежди, коса, бях с комоцио… Тежко беше за майка ми и баща ми… Още чувам гласа на моята майка, когато дошли да ме видят в „Пирогов“, но беше забранено да влизат. И си спомням как викаше майка ми: „Жива ли си, Янку, жива ли си?“ И аз само съм отговорила, че съм жива, като в просъница. Моят съпруг и синът ми също изживяха катастрофата тежко, защото на мъжа ми Георги му казали, че съм починала и да отиде да ми търси вещите в пепелта… А синът ми тогава беше 12-годишен. И досега, вече като има телефони, почти постоянно ми звънят: къде съм, що съм…  – Не, Слава Богу. Като девойка учих психология, като бях в техникума за медицински сестри в Бургас, това много ми помогна да запазя психиката си. Даже след това, скочих с бънджи във Финландия над едно езеро от височина 50 метра. За да си изпробвам психиката. След това се случиха много неща, забраняваха да говорим за тази катастрофа, заплашваха ни по телефоните… Но това не можа да ме пречупи и стъпвам здраво на крака. При първото ми излизане на сцена, след катастрофата, бях с перука, с изкуствени мигли. Трябваше да изпея песен за цар Иван Шишман. После заминах за Полша. Дълго време, около две години носех перуки. Когато косата ми израсна, беше цялата бяла.  – Всеки човек вярва различно в Бог. В силата, която наричаме Бог. Аз вярвам. Всеки трябва да вярва в нещо. Дали ще се вярва в песен, дали в човек, дали в някое сухо дърво, което мислиш че е сухо, а то има душа – няма значение. Във всички мои песни вярвам, защото те ме зареждат с хубавите текстове и с хубавите мелодии, но най-вече вярвам в „Калиманку Дунку“, защото тя ми донесе световна слава. Текстът и е много интересен, защото в нашия край, когато двама млаади се оженят, те стават като род с кръстника и кумицата. И не е редно да се женят децата на кръстниковци и кумци. В тази песен точно това се говори.  Даже аз, когато я научих, след това си спомних, че в детските години имах едно приятелче, мой връстник, с когото се харесвахме… И точно в тази песен това се говори. Момчето казва на момичето „калиманку“, което значи „кръстничке, „аз много те харесвам и искам да се оженя за теб“. Но момичето му казва: „Не може, кумец, защото ние вече сме роднини“. Той обаче й отговаря, че не го интересува, защото я обича и е изсъхнал от любов, станал е „сухо дърво орехово“. И сега си спомням, когато пеех в Лондон, там има една гора, където има много сухи дървета. Когато ме заведе нашият импресарио, там пях също „Калиманка“ и гласът ми се удряше от дърво в дърво и звучеше прекрасно. В Картаген, когато пеех, се случи същото. Там има бетонни колони, много колони, които като пеех, гласът ми се удряше в тях и се връщаше в мен, и получих златен медал. Първата ми награда. След това вече имаше много награди.  – Най-тъжната ми песен, откакто съм певица, е песента за моита майка и баща. Направих я, когато бях на турне в Холандия – в Амстердам. Там бяхме събрани 12 певици и 12 музиканти от цял свят, по покана на ЮНЕСКО. Борехме се за защита на човешките права, за свободата на словото. Тогава, в една от почивките, започнах нещо да си тананикам и се роди тази песен, дойде ми текстът отгоре. Песен за моите родители, които са ме чакали години наред на балкончето на къщата в село Богданово. Тогава направих песента „Керанка“. Текстът е много красив. И аз се обърнах към Бог, към небето и мога да кажа, че Бог ми даде тази песен. И без да знам, направих песента, а точно тогава моята майка е била починала. Не можах да я видя, не бях на погребението. Чак на 40-ия ден успях да отида и да сложа цветя на гроба й. Баща ми почина година по-късно. Може би властите не са искали да ми съобщят за майка, за да не прекъсвам турнето, не знам. И близките ми са ме пощадили и не са искали да го прекъсвам.  – Има го приятелството! Имам приятели от 40 години, с които се обичаме и уважаваме. Също имам колежки приятелки, така че – има го. Но напоследък забелязвам, че все по малко хора дружат с години.  – О, да, разбира се. Аз съм една щастлива певица и жена. Бог толкова много ми даде – най- важното – хубавият глас, просто съм надарена от него. Българите трябва да вярват в доброто. Доброто е най-хубавото нещо на света. Някои мислят, че да правиш добро е много лесно. Никак не е лесно обаче, особено да правиш добро на хора, които са зли, които лъжат. Аз не обичам тези неща. Да правиш добро и от сърце е много трудно. Затова малко са хората, които помагат и в предишното, и в сегашното време.  – Разбира се, още от малка се интересувам от политика. Първите вестници, които идват в нашето село, моят баща си спомням, че ги четеше в хоремага. Оттогава съм започнала да чета и да се интересувам от политика. Много години, тук в България, аз се боря. Участвах в този толкова дълъг преход, и в най-трудното време. Даже се върнах от Гърция, за да помагам на всички хора, които искат да сме свободни. Защото знам какво е да си свободен. Бях спирана по летищата, сваляна по летищата по ред причини, защото не се подчинявах на несправедливостите в България и в работата, и навсякъде.  Така че обичам политиката. Аз бях първата певица сред 150 други певци и музиканти, които излизахме на митингите. По времето на Петър Стоянов, даже имам снимка – с бяла блуза като „бяла калиманка“ и съм пяла тази песен, както и „Тодоро, бяла българко“ – за Тодора, която не се е подчинявала на несправедливостта. Смятам, че имам и заслуга за свободата на нашия народ сега. Макар, че според мен свободата още я няма, защото има политици, които гледат само за себе си, да устроят семействата си – това, което на мен лично не ми харесва. Не ми харесваше преди, не ми харесва и сега. Обичам България, патриот съм, реших да си остана тук, въпреки че навсякъде по света, където съм ходила и преди 1990-а година, са ми предлагали да остана. Аз съм богат човек, най-голямото богатство е гласът ми. Догодина навършвам 80 и годините ми никак не са малко. Бог и българският народ ме подкрепят и не мога да не пея. Затова ще сляза можеща от сцената. Всеки българин трябва да е горд, че е роден в нашата малка България.  – На първо място да имат здраве, защото когато човек има здраве, има всичко. И най-вече да вярват в някаква сила, която да ги крепи. Защото без вяра, както и Левски го е казал, нищо не може да се постигне. Всеки да върши това, което иска и разбира. Без вярата няма живот. Искам да поздравя моето семейство, да им пожелая много здраве, хиляди благодарности за подкрепата, която имам от тях. Да поздравя моята внучка Ани, която работи и учи в Швеция и има рожден ден днес на 30 декември. На българския народ пожелавам много здраве, много щастие, много любов, много късмет. На всички българи у нас и по света. Желанието на всеки българин, надявам се да е да се завърне в страната си след време. Кой когато пожелае, да се прибере в родината, защото тук при нас, си е най-хубаво.", "date": "2017.12.30", "title": " Народната певица Янка Рупкина пред „Труд“:  Да вярваме в доброто – то е  най-хубавото нещо на света\t\t\t"}
{"url": "https://trud.bg/%d0%b7%d0%b0%d1%81%d0%b8%d0%bb%d0%b5%d0%bd%d0%b8-%d0%bc%d0%b5%d1%80%d0%ba%d0%b8-%d0%b7%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-%d0%b2-%d1%81%d0%b0%d1%89-%d0%b8-%d0%b5%d0%b2%d1%80/", "text": "Органите на реда в САЩ и Европа обещават засилени мерки за сигурност преди новогодишните празненства, предаде ДПА. Полицията в Ню Йорк обяви, че ще предприеме засилени мерки за сигурност за честванията в новогодишната нощ, особено на „Таймс скуеър“, където ще бъде увеличен броят на наблюдателните постове. Засилените мерки за сигурност се предприемат, след като през октомври мъж откри огън от 32-ия етаж на хотел в Лас Вегас, щата Невада, и уби над 50 човека на музикален фестивал. Засега няма непосредствени заплахи за Ню Йорк или за „Таймс скуеър“ по данни от полицията. В Лас Вегас органите на реда добавят екипи за наблюдение и снайперисти по покривите за новогодишните празненства. Повече от 300 души от националната гвардия и около 1500 полицаи ще бъдат разположени в града.  Полицията в Лос Анджелис напомни на жителите, че пускането на фойерверки и празничната стрелба са забранени в целия град, и насърчи хората да присъстват на обществените зари. Париж изпраща почти 8000 полицаи и войници, които да се грижат за безопасността на френската столица и околностите й. Полицията ще обърне особено внимание на Шан-з-Елизе, където е забранен алкохолът. Празнуващите ще бъдат подложени на проверки на чантите и ще бъдат поставени бетонни блокове, които да не позволяват влизането на автомобили. В цяла Франция ще патрулират 99 000 полицаи и войници, заяви вътрешното министерство. Германският град Хамбург постави нови охранителни камери преди новогодишната нощ. Лондонската полиция заяви, че хората трябва да очакват да виждат въоръжени служители на реда, а в центъра на британската столица ще бъдат поставени заграждения за автомобили. Мерките не са продиктувани от конкретна разузнавателна информация, а са планирани от месеци, съобщиха от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " Засилени мерки за сигурност в САЩ и Европа преди Нова година"}
{"url": "https://trud.bg/87-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b8%d0%b7%d0%bc%d0%b0%d0%b9%d1%81%d1%82%d0%be%d1%80%d0%b8-%d0%bc%d0%b8%d0%bd%d0%b8-%d0%b0%d0%b2%d1%82%d0%be%d0%bc%d0%be%d0%b1%d0%b8/", "text": "87-годишен мъж от белоградчишкото село Гюргич измайстори сам мини автомобил с подръчни средства, съобщи „ “. Той няма книжка, но казва, че не му и трябва. Превозното средство на външен вид е странно, но вече е в движение отскоро. Дядо Тодор се придвижва с него из селото – от дома си до селския магазин и обратно, гордее се със своята кола и я смята за истинска. Още по-горд е той, че сам е успял да сглоби автомобила, който и се движи. Направил колата от бракувана инвалидна количка, от която взел ходовата част. Купето пък сглобил от стари ламарина и дървени летви. Странният автомобил върви на ток. Според някои превозното средство е много бавно, но пък дядо Тодор твърди, че автомобилът се движи два пъти по-бързо, ако самият той би вървял пеша. В едно е категоричен – мини колата, направена с подръчни средства, му върши работа и не му струва никакви пари. Не крие, че няма книжка, но смята, че не е опасен за движението в селцето. Старецът споделя, че не е учил много, но пък е работил през целия си живот. В годините е бил и дърводелец, и миньор, и хлебар. Гордее се, че е добър казанджия и неслучайно в село Гюргич казанът, където се вари ракията, е един от най-добрите и го знаят в целия край. С много любов Тодор говори за работата си като дърводелец и се хвали с майсторлъка си, в който влага много творчество. Че е баш майстор личи по спретнатия му дом и по изработения от него дървен трон, с който се гордее. В дните преди Нова година дядо Тодор пожелава на всички пенсионери да са живи и здрави, да имат неговия дух за живот и им препоръчва всеки ден и час да се занимават с нещо, да майсторят или да работят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " 87-годишен мъж измайстори мини автомобил с подръчни средства"}
{"url": "https://trud.bg/%d0%bf%d0%b0%d0%ba%d0%b8%d1%81%d1%82%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%be%d1%81%d0%b2%d0%be%d0%b1%d0%be%d0%b4%d0%b8-25-%d0%b4%d1%83%d1%88%d0%b8/", "text": "Полицията в пакистанския град Равалпинди освободи 25 души от едно семейство, държани за заложници от пиян техен родственик, предаде Асошиейтед прес. Спаред източник от полицията силите на реда хвърлили метални кутии със сълзотворен газ в къщата със задържаните, след като мъжът стрелял и ранил свой роднина и един полицейски служител. Освободените казаха, че били заложници на въоръжения мъж от снощи. Според разследването похитителят се напил, след като изгубил на хазарт много пари и дори машини на семейната строителна фирма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " Пакистанската полиция освободи 25 души, държани за заложници от пиян техен роднина"}
{"url": "https://trud.bg/57-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d1%81%d1%8a%d1%81-%d1%81%d0%b8%d1%82%d1%80%d0%be%d0%b5%d0%bd-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5/", "text": "Цяла сутрин е временно ограничено движението в двете посоки по път III-375 Пловдив – Йоаким Груево в района на село Кадиево поради тежка катастрофа със загинал, станала в събота около 5,30 часа. Движението се осъществява по обходен маршрут през уличната мрежа на село Кадиево, докато служителите на реда от РУ на МВР-Стамболийски и от „Пътна полиция” извършват оглед на местопроизшествието, където смъртта си намери 57-годишен мъж. Той е бил зад волана на лек автомобил „Ситроен”, който се е сблъскал челно с лек автомобил „Хонда”, управляван от 21-годишен младеж. След челния удар и двете коли са изхвърчали извън пътя, като по-възрастният мъж е загинал на място, а по-младият шофьор е откаран с линейка в Университетска болница „Свети Георги” в Пловдив. И двамата шофьори са пътували сами в автомобилите.Причините за катастрофата се изясняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " 57-годишен мъж със „Ситроен” загина след челен сблъсък с „Хонда” край пловдивско село"}
{"url": "https://trud.bg/%d0%bf%d0%be%d0%bb%d0%be%d0%b2%d0%b8%d0%bd%d0%b0%d1%82%d0%b0-%d0%be%d1%82-%d0%b3%d1%8a%d1%80%d1%86%d0%b8%d1%82%d0%b5-%d1%81%d0%b0-%d1%81-%d1%84%d0%b8%d0%bd%d0%b0%d0%bd%d1%81%d0%be%d0%b2%d0%b8-%d0%b7/", "text": "Пет от всеки десет гърци са имали финансови затруднения през месец декември, според проучване проведено от един от университетите в страната, пише гръцкото електронно издание  . Според данните един на всеки 10 души е имал проблеми да „свърже двата края“. Около 9,5% от участниците в анкетата са разкрили, че през декември не са имали възможност да покрият самостоятелни всичките си разходи, което е 1,5% повече от същия период през 2016 г. Само 6,5 на сто нямат финансови затруднения, което е с процент повече от миналия декември, пише още изданието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " Половината от гърците са с финансови затруднения"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%bf%d1%80%d0%b0%d0%b2%d0%b8-%d0%b6%d0%b5%d0%bd%d0%b0%d1%82%d0%b0-%d0%ba%d0%be%d0%b3%d0%b0%d1%82%d0%be-%d0%bd%d0%b0%d0%bc%d0%b5%d1%80%d0%b8-%d0%bf%d1%80%d0%b5%d0%b7/", "text": "Габровец лежи на смъртен одър:  – Жено, тук ли си?  – Тук съм…  – Сине, тук ли си?  – Тук съм…  – Дъще, тук ли си?  – Тук съм…  – Е, тогава що свети лампата в коридора? – Кире, колко е 5 плюс 5? – пита учителката.  – 11!  – Хайде сега, извади си ръцете от джобовете и преброй пак! Главният лекар към пациента:  – Въведохме нови правила в болницата. Веднага след операцията вие трябва сам да станете от масата и да стигнете до стаята си. На следващия ден трябва да направите пет обиколки на болницата, а на по-следващия да пробягате десет мили. Имате ли въпроси?  – Да, докторе. А по време на операцията може ли поне за малко да полежа? Мъж поискал съвет от своя свещеник дали да се разведе. Свещеникът се изненадал.  – Защо искате да напуснете такава прекрасна жена? Тя е нежна, мила и ако смея да прибавя, много красива и добре сложена. Наистина не разбирам от какво се оплаквате.  Мъжът си събул обувката.  – Погледнете тази обувка – казал той. – Кожата е мека и нежна. Тя е красива и пропорционална.  – А, притча – досетил се свещеникът.  – Нещо такова, отче – потвърдил мъжът. – Само аз знам, че стиска. Жена намерила в джоба на мъжа си презерватив.  Хитрата жена ще е доволна – сега ще има повод да поиска ново кожено палто.  Умната жена ще е доволна – с това, че мъжът й поне ги ползва.  Мъдрата жена също ще е доволна – с това, че мъжът й не го е използвал с друга, като самата тя му е сложила презерватива още преди седмица. Минувач минава покрай гробищата. Изведнъж изумен се заслушал! Чуват се песни, играят се танци, свири акордеон!  Гледа – идва гробарят:  – Какво става тук?  – Ами погребват един катаджия. Изпращат го шофьорите от автобазата!  – Е, не е по християнски тази веселба!  – Трябваше да видите завчера – погребваха един данъчен! Седем пъти на „бис“ го закопавахме! В полицията:  – Вашата топка за голф е прелетяла през улицата, разбила е предното стъкло на пожарната кола, колата се е отклонила и се е блъснала в дърво, вследствие на което е получила повреди, които не са й позволили да стигне до къщата, в която е избухнал пожар и тя е изгоряла. Какво можете да кажете по случая?  – Къде ми е топката за голф? Един уебсърфист се качва в такси.  – Накъде да карам ?  – home.bg – Отче, съгреших!  – Колко пъти?  – Е, не съм дошла да се хваля… Иванчо се прибира от училище. Баба му любопитства:  – Иванчо, как мина днеска, добре ли?  – Бомба.  – Браво, по какво?  – По училището. Мъж и жена пред павилион за закуски. Продавачката пита:  – Какво ще обичате?  – Дай на този тиквеник един тутманик… Дресьор играел на покер с едно от своите кучета. Дошли при него приятели и се възхитили:  – Брей какво умно куче имаш!  – А умно, всеки път като му влязат хубави карти и започва да маха с опашка. По време на избори. Интернет маниак отива в избирателната секция. Влиза в тъмната стаичка, взима един бюлетин, гледа го дълго, след това излиза и се приближава към избирателната комисия с думите:  – Нещо не разбирам, къде трябва да кликна тука….. Самолет се готви да излети. В първа класа седи прекрасна блондинка. Стюардесата проверява билетите й. Оказва се, че тя е за втора класа.  – Извинете ме, бихте ли се преместили в задната част на самолета, във втора класа?  – Аз съм блондинка, аз съм красива жена, аз отивам в Ню Йорк и ще седя тук.  Пристига на помощ вторият пилот:  – Моля ви, госпожице, преместете се във втора класа!  – Аз съм блондинка, аз съм красива жена, аз отивам в Ню Йорк и ще седя тук.  Вторият пилот обяснява на първия ситуацията. Първият пилот го успокоява:  – Спокойно бе, моята жена е блондинка. Знам как да оправим нещата.  Отива в салона, приближава се до блондинката, прошепва й нещо в ухото. За всеобщо учудване блондинката става и на бегом се премества във втора класа.  – Как го направи? – изумено питат всички.  – Елементарно! Казах й, че първа класа лети за Лондон, а втора класа за Ню Йорк! – Когато у нас избухна пожар, аз се втурнах в стаята и изнесох тъщата на ръце…  – Напълно те разбирам – то в такива моменти човек не мисли… Иванчо се прибира вкъщи и казва на баща си:  – Тате, утре в училището ще има малка родителска среща.  – Какво значи това, „малка родителска среща“? – пита бащата.  – Ами значи, че са поканени ограничен кръг хора – аз, ти, класният и директорът…. Двама катаджии забелязват автомобил, който се движи с висока скорост. Единият от тях излиза на средата на пътя и маха с палката. Автомобилът набива спирачки, блъска го и след 100 м. спира.  Вторият катаджия се приближава, чука по стъклото и пита:  – Как сте с документите?  – Ами така, както със спирачките… – отговаря шофьорът. – Какво да Ви татуираме?  – Ами не знам..  – Трябва да е нещо, което ще харесвате цял живот.  – Тогава ми татуирай една бира и пържени картофки. Новобранец постъпва полицай. След три месеца шефът му го вика за разговор:  – Абе ти защо не ходиш в касата да получаваш заплата?  – Ама то и заплата ли имало? А аз мислех – на ти пистолета и се оправяй както си знаеш. Един мъж се прибира у тях и заварва жена си гола, на масата – шампанско, шоколадови бонбони, свещи…  – Какво става тука ма!  – Ами дойде кумът на гости…  – И какво, да не ти налетя?  – Ами малко ме целуна…  – Така ли? Къде?  – По устата…  – Още?  – После по врата…  – Другаде?  – По гърдите…  – След това?  – И по корема…  – И после?  – По колената…  – Не прескачай! Лас Вегас. Журналист взима интервю от известен картоиграч.  – Бихте ли дали някакво определение на картоиграчите?  – При картоиграчите има три основни типа: картоиграчи със способности и пари, картоиграчи без пари, но със способности и естествено картоиграчи без способности, но с пари… Разговарят двама пушачи:  – А, бе ти що толкова много пушиш?  – Ами, за да ми стане белият дроб черен!  – Е, що?  – Е, ти представи си с два черни дроба какво пиене ме чака… Църква. Краят на проповед:  – Ето така, братя и сестри, който пожелава жената на ближния си, езикът да му изсъъъ… На занятия по политическа подготовка в казармата един офицер пита:  – Иванов, какво е това неутралитет?  – Неутралитет е, когато аз Петров и Костов спим в едно легло и се завиваме с едно одеало. Петров спи отляво, Костов отдясно, а аз по средата. Петров тегли одеалото към себе си, Костов тегли към себе си, а аз си мълча, защото съм неутрален…. Цялото семейство се е събрало около смъртното легло на тъщата. Свещеникът е дал последното причастие.  През отворен прозорец в стаята влиза пеперуда. Тъщата започва да я следи с поглед.  Зетят:  – Мамо, не се разсейвай!", "date": "2017.12.30", "title": " Какво прави жената, когато намери презерватив в джоба на мъжа си?"}
{"url": "https://trud.bg/%d0%b3%d0%b5%d1%80%d0%be%d0%b9-%d0%bd%d0%b0-%d0%b2%d1%81%d0%b5%d0%ba%d0%b8%d0%b4%d0%bd%d0%b5%d0%b2%d0%b8%d0%b5%d1%82%d0%be-%d1%81-%d0%bd%d0%b0%d0%b9-%d0%bc%d0%be%d0%b4%d0%b5%d1%80%d0%bd%d0%b8-%d0%b5/", "text": "Малките детайли, в които инженерите на Opel влагат особено старание напоследък, създават голямата картина на имиджа на автомобилите на марката. Два такива дребни детайла грабнаха вниманието ми при първата среща с новия модел Crossland X. В мразовитата декемврийска сутрин симпатичният кросоувър с двуцветна каросерия бе покрит с тънък лед, а в момента не разполагах със стъргалка. Ами сега? Отключвам колата, паля мотора и докато включвам климатичната инсталация на макс, зървам бутон за отопление на челното стъкло. Натискам го и за няколко секунди фините нагреватели размразяват леда по него. Стъргалката е напълно излишна. Това първо впечатление от Crossland X бе допълнено от следващото – отопляемия волан, който прави много по-комфортни първите километри в студения сезон. Такива малки детайли са решаващи за голямата картина на този приятен, удобен и отлично оборудван кросоувър. Докато се наслаждавам на приятно затопления удобен волан и превключвам предавките на механичната трансмисия, си мисля, че няма да е лошо и ръкохватката на скоростния лост да бъде с отопление. Колкото повече получава човек, толкова повече иска. По една случайност се оказва особено актуално да шофираш автомобил от X гамата на Opel по времето, когато по телевизията се въртят заключителните епизоди от “X Фактор”, а по радиото звучат добре познатите коледни хитове по случай Xmas (по нашенски – Коледа). Изобщо Х е нещо много модерно днес и Х моделите на германската марка не правят изключение. Те си приличат на външен вид, но се различават по характер и предназначение. Crossland X е градски кросоувър с компактни размери и функционален интериор. По-дългият с една педя Mokka X е по-мускулест SUV със задвижване 4х4 и възможности за офроуд приключения, а още по-големият Grandland X е спортно-елегантен SUV с просторен и луксозен салон. Въпреки че Crossland X е най-малкият на размери от трите модела с дължината си от 4,21 м, той предлага достатъчно място в пътническата кабина за комфортно настаняване на семейство с деца. И тук малките детайли играят своята голяма роля. Задните седалки са разположени върху релси и се плъзгат по дължина на каросерията в диапазон 15 см. Така собственикът може да увеличи вместимостта на и без това големия за класа багажник от 410 л до 520 л (при сгъване до 1255 л) и получава гъвкавост да моделира интериорното и товарното пространство. Друго дребно на пръв поглед, но важно за комфорта на пътниците качество са удобните ергономични седалки, които превръщат всеки нов Opel в много приятно средство за пътуване на дълги дистанции. Опционалният панорамен покрив с електрическа щора прави купето още по-светло и гостоприемно. Кокпитът е идентично подреден като този на колата на 2016 г. в Европа Opel Astra. По-високата позиция на седене осигурява отличен обзор, а по-дългият скоростен лост дава възможност водачи с различни височини да намерят най-добрата позиция на седалката зад волана. Предлаганите модерни алуминиеви двигатели покриват потребностите на широк кръг потенциални купувачи на Crossland X. Бензиновата гама се задвижва от трицилиндров 1,2-литров агрегат в три нива на мощност. Базовият вариант разполага с 81 конски сили, а с технологиите на директно впръскване и турбо пълнене агрегатът генерира 110 конски сили (с 5-степенна механична и 6-степенна автоматична трансмисия) и 130 конски сили (с 6-степенна механична трансмисия). Дизеловите версии са оборудвани с четирицилиндров 1,6-литров двигател с мощност 99 конски сили (5-степенна механична трансмисия) и 120 конски сили (6-степенна механична трансмисия). Тестваният от мен бензинов вариант със 110 коня и ръчна кутия се представя убедително на пътя е ускорява пъргаво, без да проявява лакомия към горивото в резервоара, като в градски условия доближава разхода си до нивата на сходен по мощност дизелов мотор. За изминаващите много километри водачи Opel ще предложи и моторизация с фабрична газова уредба. В зависимост от желанията и потребностите на купувачите Crossland може да предложи рядко срещани в компактните кросоувъри удобства като Head-up дисплей и безжично зареждане на смартфони. Изключителна полезна при всекидневното шофиране в градски условия е системата от камери, която дава на водача 360-градусова видимост и отлична картина при движение на заден ход върху цветния дисплей на таблото. По-неуверените в маневрирането могат да разчитат и на асистента за паркиране. Богатият набор от предлагани електронни системи включва предупреждение за опасност от челен удар с функция за аварийно спиране, предупреждения за напускане на лентата и за наличие на обект в мъртвата зона на видимост, четене на пътните знаци, иновативни LED светлини, безключов достъп и стартиране, разпознаване на умора у водача. Всичко това, съчетано с компактните размери, модерния дизайн, функционалния интериор и ефикасната моторизация превръщат Crossland X в комбинация от силните качества на SUV, комби и ван. Новият Crossland X е оборудван на най-високо ниво по отношение на комуникационната свързаност благодарение на технологията Opel OnStar. Чрез нея от автомобила може да се осъществи постоянна връзка с телефонен оператор и да се използват многобройните функции, сред които вече са търсене на места за паркиране и правене на хотелски резервации. Възможността за проследяване и откриване на превозното средство също е особено ценно за нашите географски ширини. А почитателите на постоянното сърфиране и общуване в социалните мрежи ще се зарадват на точката за безжичен интернет заедно с услугите на OnStar.", "date": "2017.12.30", "title": " Герой на всекидневието с най-модерни електронни системи\t\t\t"}
{"url": "https://trud.bg/19354-%d0%bc%d0%bb%d0%bd-%d0%bb%d0%b2-%d0%b7%d0%b0-%d0%b1%d0%be%d1%80%d0%b1%d0%b0-%d1%81%d1%8a%d1%81-%d1%81%d0%b2%d0%bb%d0%b0%d1%87%d0%b8%d1%89%d0%b0%d1%82%d0%b0-%d0%bf%d1%80%d0%b5%d0%b7-2018/", "text": "С 15,5 млн. лв. повече са предвидени в бюджета на Министерството на регионалното развитие и благоустройството за 2018 г. в сравнение с миналата година за борба със свлачищните процеси. Така общата сума за геозащитни мерки и дейности е 19,354 млн. лв. От тях 18,554 млн. лв. са за капиталови разходи, а 800 хил. лв. – за превенция, съобщиха от МРРБ. За справяне с проблема се разчита и на европейско финансиране. Отделно Агенция „Пътна инфраструктура“ ще кандидатства за средства по Оперативна програма „Околна среда 2014 – 2020 г.“ за укрепване на 11 свлачища, които застрашават важни пътни съоръжения и в момента тече подготовка на проектните предложения. Финансиране ще получат и общини, в които важни общински обекти са под риск от свлачищни процеси. Общият бюджет на процедурата е 65 519 199 лв. С тези средства 29 свлачища ще бъдат проучени и укрепени, а в други 26 ще бъдат монтирани контролно-измервателни системи за постоянен мониторинг на геодинамичните процеси и изготвяне на прогнози за развитието им. Според експертите на МРРБ превенцията трябва да е водеща политика. Трябва да не се допуска строителство, без да са изпълнени необходимите геозащитни мероприятия. За периода от май до ноември 2017 г. са извършени геозащитни мерки и дейности на обща стойност 1 115 674,07 лв., от които 556 703,46 лв. са за СМР, 558 970,61 лв. за други видове геозащитни дейности. През септември 2017 г. бяха отпуснати 8 млн. лв. допълнително за укрепване на свлачища в област Бургас с цел опазване на живота и здравето на хората. със средствата се финансира укрепването на свлачища в бургаския квартал „Сарафово“ и на северния бряг на гр. Царево. За периода е осъществен предварителен контрол на 40 инвестиционни намерения в слачищни райони, като са издадени 7 предварителни разрешения за геозащитни мерки и дейности (укрепителни и/или отводнителни), 24 писма с указания и 9 предварителни разрешения за строителство на сгради и съоръжения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " 19,354 млн. лв. за борба със свлачищата през 2018 г."}
{"url": "https://trud.bg/%d0%b7%d0%b0%d0%bf%d0%b0%d0%b4%d1%8a%d1%82-%d0%b7%d0%b0%d0%b1%d1%80%d0%b0%d0%bd%d0%b8%d0%bb-%d0%bd%d0%b0-%d1%83%d0%ba%d1%80%d0%b0%d0%b9%d0%bd%d0%b0-%d0%b4%d0%b0-%d0%bf%d1%80%d0%b8%d0%b5%d0%bc%d0%b0/", "text": "Западните страни забраниха на украинските власти да приемат конфронтационния закон „За реинтеграцията на Донбас“, който обявява Русия за агресор. Това разкри украинският депутат Александър Вилкул от партията „Опозиционен блок“. По думите му западните партньори на Украйна настоятелно посъветвали Киев да се откаже от поредната конфронтации с Русия и да не приема закона в сегашния му вариант. „Този документ не беше гласуван в парламента тази година, защото – откровено казано – западните партньори казаха на Украйна да не прави това, да не се отива на поредната конфронтация. По-нататък може всичко да се случи. Нашите не съвсем адекватни депутати не изпълняват докрай това, което ги помолят западните партньори“, отбеляза депутатът, цитиран от  . Според него Западът е убеден, че приемането на закона в последната му редакция може да породи рязка конфронтация с Русия, което ще се отрази крайно негативно на политическия и икономически живот на Украйна.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " Западът забранил на Украйна да приема антируски закон за Донбас"}
{"url": "https://trud.bg/%d0%b2-%d1%81%d0%b8%d0%bb%d0%b8%d1%81%d1%82%d1%80%d0%b0-%d1%86%d1%8a%d1%84%d0%bd%d0%b0%d1%85%d0%b0-%d0%ba%d0%be%d0%ba%d0%b8%d1%87%d0%b5%d1%82%d0%b0/", "text": "В Силистра цъфнаха първите кокичета. Други години продавачи на “ предвестниците на пролетта“ излизаха на пазара едва през януари, но през последните дни времето в Силистренско бе необичайно топло. Заради топлото време в биосферния парк „Сребърна“ са наблюдавани около 20 къдроглави пеликана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " В Силистра цъфнаха кокичета"}
{"url": "https://trud.bg/%d1%87%d0%b0%d1%81%d1%82%d0%b8%d1%87%d0%bd%d0%be-%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%b2-%d0%bf%d0%b0%d0%b7%d0%b0%d1%80/", "text": "От днес в Пазарджик е   заради проблем с извозването на боклука. Бедственото положение бе обявено от кризисния щаб за седем дни, но може да бъде удължено. До проблема със сметосъбирането се стигна след европейска директива, според която всички сметища извън екологичните норми трябва да спрат работа. Гратисният период изтича в края на годината и с новата 2018 г. старите сметища трябва да не приемат отпадъци. Така общините в Пазарджик трябва да извозват боклука към регионалното депо, което обаче няма оператор. Обявяването на бедствено положение позволява на кметовете да сключват директен договор с фирма, която да стане временен оператор на депото. Проблемът не стои само за община Пазарджик – 113 депа за битови отпадъци в страната трябва да бъдат затворени. Кризата с боклука ще засегне 9 общини в Пазарджишка област, 6 – в Благоевградско, Кюстендилско и Дупница. Подобен е проблемът и за Бяла, Полски Тръмбеш и Две могили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " Частично бедствено положение в Пазарджик заради сметта"}
{"url": "https://trud.bg/%d0%b1%d0%b5%d0%b9%d0%b1%d0%b8-%d0%b1%d1%83%d0%bc-%d0%b2-%d1%81%d0%b2%d0%b5%d1%82%d0%be%d0%b2%d0%bd%d0%b8%d1%8f-%d1%82%d0%b5%d0%bd%d0%b8%d1%81/", "text": "През изминаващата 2017 година много от тенисистите се радват и на свои наследници, а някои от тях станаха и многократни родители-шампиони.  Последните събития в световния тенис не минават без присъствието на дъщерята на Серена Уилямс. Чаровницата дойде на бял свят на 1 септември, а на Нова година ще навърши едва 4 месеца. Но това не пречи на бившата №1 на планетата и нейния съпруг Алексис Оханян, интернет предприемач, да публикуват снимки от името на дъщеря си. Алексис Олимпия вече има 175 хиляди последователи в Инстаграм и над 2,5 хиляди в туитър. А самата Уилямс попада в онази рядка група от състезатели, която постигна успехи и на корта, и в личния си живот през годината. В началото на 2017-а тя спечели Аустрелиън Оупън вече бременна, макар че обществеността разбра за деликатното й състояние едва през април. Независимо, че бебокът се роди преди 4 месеца, през януари Серена планира да защитава титлата си в Мелбърн.  За разлика от американката други тенисисти не излагат на показ своите рожби, а 2017-а се превърна в истински бейби бум в аристократичния спорт. Попълнение има в семейството на Новак Джокович. На 3 септември бившата първа ракета стана баща за втори път. Съпругата му Йелена го дари с дъщеря, която кръстиха Тара. Двойката има и тригодишен син – Стефан. За втори път женски татко стана и шотландецът Анди Мъри. Миналия месец половинката му Ким го зарадва с дъщеричка. А каката София вече е на почти 2 г. През пролетта Жо-Вилфред Цонга (Франция), финалист от Аустрелиън оупън 2008, стана за първи път татко. Съпругата му Нури Ел-Швех му роди син. Младите родители заведоха бебока на „Уимбълдън“, а след победата за купа „Дейвис“ заведоха малчугана на почивка на Малдивите. Многодетен баща вече е Николай Давиденко (Русия). Бившият №3 в света се радва на трето дете от съпругата си Ирина. Семейството има дъщеря Екатерина, на 5 г., и син Константин (2 г.). Отново майка стана бронзовата олимпийска медалистка от Лондон 2012 Мария Кириленко. През септември рускинята роди дъщеря, а преди две години на бял свят дойде и нейният син Михаил. Бившият сексимвол на световния тенис Ана Курникова и  хитовият испански певец Енрике Иглесиас пък станаха родители на близнаци. Манди Минела също е мама. На 30 октомври състезателката от Люксембург роди дъщеря, която кръси Ема-Линда. Любопитното е, че в началото на юли тя игра в напреднала бременност на „Уимбълдън“ и на сингъл, и на двойки. За втори път майка стана и Жюстин Енен, бивша първа ракета и седемкратна победителка в турнири от Големия шлем. На 9 май белгийката обяви на страницата си във Фейсбук, че има син – Виктор. А през 2013-а Жюстин и съпругът й – кинооператорът Бенуа Бертуцо станаха родители на дъщеря – Лали. Второ дете има и бившата №1 в света Амели Моресмо. „На 20 април Айла и Аарон най-накрая се срещнаха“, написа французойката в Туитър. Синът й Аарон се роди 16 август 2015-а, а сега тенисистката има и дъщеря. През март за втори път баща стана също французинът Пол-Анри Матийо, който след „Мастърс“-а в Париж обяви край на състезателната си кариера. Деца се родиха още в семействата на Николас Алмагро, Юрген Мелцер, Парадорн Сричапхан, Пабло Куевас.  Щастието дойде и в двойката, в която и майката, и бащата са тенисисти. А това са италианците Флавия Пенета и Фабио Фонини. Тя прекрати кариерата си след титлата на Откритото първенство на САЩ през 2015-а, а той се състезава и досега. През май Флавия роди син, който младите кръстиха Федерико, в памет на загиналия италиански тенисист Федерико Луци. Двамата често публикуват снимки, но не стараят да не показват лицето на бебока. А бейби бумът в тениса със сигурност ще продължи и през новата година. Принос към него ще даде и доскорошната първа ракета на България при жените Цветана Пиронкова, която очаква първото си дете.", "date": "2017.12.30", "title": " Бейби бум в световния тенис"}
{"url": "https://trud.bg/%d0%b2%d0%b0%d0%bb%d0%b8%d0%b4%d0%bd%d0%be%d1%81%d1%82%d1%82%d0%b0-%d0%bd%d0%b0-%d0%b3%d0%be%d0%b4%d0%b8%d1%88%d0%bd%d0%b8%d1%82%d0%b5-%d0%b2%d0%b8%d0%bd%d0%b5%d1%82%d0%ba%d0%b8-%d0%b7%d0%b0-2017/", "text": "На 31 януари 2018 г. изтича валидността на годишните винетки за 2017 г., съобщиха от АПИ. От началото на годината до края на ноември т. г. са продадени 6 985 024 винетки. Начислените приходи са 338 619 953 лв. Спрямо същия период на миналата година постъпленията нарастват с над 20 млн. лв., а броят на продадените стикери се увеличава с над половин милион броя. От събраните до момента 338 млн. лв., близо 244 млн. лв. са от шофьорите на леки автомобили, а около 95 млн. лв. от камионите над 3,5 тона. На дирекциите „Социално подпомагане” до края на ноември т. г. са предоставени 221 хил. бр. безплатни годишни винетки. Те са за 21,5 млн. лв. и са за сметка на бюджета на АПИ. До края на ноември 2016 г. са били предоставени 210 903 бр., което е с 11 027 бр. по-малко. През 2018 г. – за трета поредна година, цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв. От следващата година за първи път ще има и тримесечна винетка за леките коли. Цената й е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер. За първи път годишната винетка за всички превозни средства ще важи за срок от една година от датата на купуването й, т. е. ако шофьор си вземе стикер например на 3 март 2018 г., когато тръгва на път за Националния празник, то той ще важи до 2 март 2019 г. Необходимо е да се изиска и касова бележка с вписан регистрационен номер на превозното средство, която трябва да се пази. Винетки се продават в над 3 000 разпространителски пункта. От тях 372 бр. са с денонощен режим на работа. Това са големите бензиностанции, офисите на „Български пощи”, областните пътни управления и гранично контролно-пропускателните пунктове. В дистрибуторската мрежа в момента има над 2 млн. винетки, от които 900 хил. бр. са годишни за леки автомобили. До края на януари по пунктовете ще има 5 млн. бр. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " Валидността на годишните винетки за 2017 г. изтича на 31 януари 2018 г."}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%be%d1%82%d0%bf%d1%83%d1%81%d0%bd%d0%b0-%d0%bf%d0%b0%d1%80%d0%b8-%d0%b7%d0%b0-%d1%80%d0%b5%d1%81%d1%82%d0%b0%d0%b2%d1%80%d0%b0%d1%86%d0%b8/", "text": "Държавата отпусна 810 хиляди лева за консервация и реставрация на Серафимовата къща в пловдивското село Свежен, в която често е отсядал Васил Левски. Архитектурно-историческият обект е един от най-старите паметници на културата в България. Серафимовата къща е уникална, защото е без прозорци, има скривалища и част от автентично огнище, което е пред разруха. апазени са и исторически надписи по таваните. През последните години само покривът на къщата е бил ремонтиран. „Първо ще се направят археологически проучвания около цялата сграда, в целия район защото се предполага, че тука има таен който е водел, тука има и скривалище на Апостола, който е водел извън селото.“, обясни пред   кметът на с. Свежен Христо Енков. До къщата на полковник Владимир Серафимов, който е бил трети братовчед на Левски ще бъде изграден интерактивен музей. По проекта са предвидени средства и за археологически разкопки и реставрация на Аджарската книжовна школа, намираща се в близост до Серафимовата къща. „За Аджарската книжовна школа се знае с доста голяма достоверност, че са около 30 документа, като най-известния от тях е Адажрският дамаскин, който се пази в Петербург. Основното е да покажем, че България в късното Средновековие не е била загубена държава, а наравно със Запада ние сме имали невероятни преписвачи.“, казва Христо Енков. Местните хора се надяват, че с археологическите проучвания на една от водещите книжовни школи в Средновековието и основите на храма „Свети Георги“ ще се докаже кога е било основано селото. „Съществуването на такава голяма църква с такива размери дава едно предположение, че тя може да е построена още към края на Втора българска държава. Стойността на книжовната школа тя не е само с местно значение, тя е с общобългарско значение.“, коментира Ивто Тавитян, жител на с. Свежен. С възстановяването на помещенията към Аджарската школа ще се даде възможност на много българи да се запознаят с калиграфията и шедьоврите излезли под перото на Аджарските художници илюстратори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " Държавата отпусна пари за реставрация на Серафимовата къща"}
{"url": "https://trud.bg/%d0%ba%d0%bd%d0%b4%d1%80-%d0%bd%d1%8f%d0%bc%d0%b0-%d0%b4%d0%b0-%d0%bf%d1%80%d0%b0%d0%b2%d0%b8-%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d1%8f%d0%b4%d1%80%d0%b5%d0%bd%d0%b0-%d0%b8-%d1%80%d0%b0/", "text": "През новата 2018 година КНДР няма намерение да прави промени в политиката си по разработването на ядрена и ракетна програма, съобщава севернокорейската агенция КЦТА. „КНДР е безспорна стратегическа сила, която директно заявява – не очаквайте промени в нейната политика“, се казва в съобщението. В него също така се подчертава, че севернокорейската държава е „отговорна ядрена сила“. Съветът за сигурност на   за затягане на санкциите срещу КНДР в отговор на проведения на 29 ноември нов тест на междуконтинентална балистична ракета. Въвеждат се нови ограничения за доставки на суров петрол и продукти за преработка на петрол.Също така се изисква от всички страни да върнат севернокорейските трудови мигранти в рамките на 24 месеца. Резолюцията предвижда и други нови ограничения, включващи доставка на оборудване за промишлеността, тежка техника и транспортни средства за КНДР, както и купуването на севернокорейски експортни стоки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.30", "title": " КНДР няма да прави промени в ядрена и ракетна си програма през 2018 г."}
