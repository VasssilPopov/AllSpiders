{"url": "https://trud.bg/%d0%b1%d0%b5%d0%bb%d0%b8%d1%8f%d1%82-%d0%b4%d0%be%d0%bc-%d0%bd%d0%b5-%d0%be%d1%82%d1%85%d0%b2%d1%8a%d1%80%d0%bb%d1%8f-%d0%b2%d0%b5%d1%80%d0%be%d1%8f%d1%82%d0%bd%d0%be%d1%81%d1%82%d1%82%d0%b0-%d0%be/", "text": "Белият дом не отхвърли днес вероятността от евентуално ново спиране на работата на правителството, ако до 15 февруари не бъде постигнато споразумение с демократите за финансиране на стената, която президентът Доналд Тръмп иска да издигне на границата с Мексико, предаде Франс прес. „Спирането на работата на правителство на теория все още е на масата. Не искаме да се стига дотам, но тази опция все още е отворена за президента и ще остане такава“, заяви по Фокс нюз вр. и. д. главен секретар на Белия дом Мик Мълвейни. На 25 януари беше постигнато споразумение за слагане край на частичната парализа на американските агенции след 35 дни спиране на дейността – рекордно дълъг период в историята на САЩ. То предвиждаше финансиране на съответните федерални служби до 15 февруари, а ако дотогава не бъде постигнат консенсус, е възможно ново спиране на дейностите.  Днес обаче републиканският сенатор Ричард Шелби обяви, че преговорите между американски конгресмени по проблеми за сигурността по границите, за да се избегне ново спиране на дейността на правителството, са забуксували по въпроса за политиката за задържане на имигранти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " Белият дом не отхвърля вероятността от ново спиране на работата на правителството"}
{"url": "https://trud.bg/%d1%85%d0%b5%d0%bb%d0%b7%d0%b8%d0%bd%d0%ba%d1%81%d0%ba%d0%b8%d1%8f%d1%82-%d0%ba%d0%be%d0%bc%d0%b8%d1%82%d0%b5%d1%82-%d0%bd%d0%b0%d1%81%d1%8a%d1%81%d0%ba%d0%b2%d0%b0-%d1%86%d0%b8%d0%b3%d0%b0%d0%bd/", "text": "Обсъждат как да продължи събарянето на гетото Кметът на пловдивското село Войводиново Димитър Тосев обвини Българския хелзинкски комитет в умишлена провокация, след като техен представител подкрепи направения в събота опит част от изселените цигани да се върнат в селото. “Попитах човека от Хелзинския комитет, който ги доведе, защо не разговаря и с хората от другата страна на бариерата, които настояват да се спазва законът. Той обаче не пожела дори да се доближи до тях”, заяви Тосев. Опитът на циганите да се върнат породи ново напрежение в селото, в което преди месец цигани пребиха жестоко български военнослужещ, впоследствие жителите се вдигнаха на бунт, а част от незаконните ромски постройки бяха съборени. Вчера ситуацията беше спокойна, защото циганите напуснаха селото. Предстои и среща на хора от Войводиново с кмета на община “Марица” Димитър Иванов. На нея ще се обсъжда как ще продължи събарянето на незаконните постройки в циганската махала. Заповедите за премахването на 17 незаконни и опасни къщи са обжалвани и се чака произнасянето на съда. След случая “Войводиново” вицепремиерът Красимир Каракачанов предложи конкретни мерки за по-добрата интеграция на циганите в обществото, които тази седмица трябва да бъдат обсъдени в управляващата коалиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.02.10", "title": " Хелзинкският комитет насъсква циганите\t\t\t"}
{"url": "https://trud.bg/%d0%bc%d1%8a%d0%b6-%d0%b2%d0%bb%d0%b8%d0%b7%d0%b0-%d0%b2-%d0%b7%d0%b0%d1%82%d0%b2%d0%be%d1%80%d0%b0-%d1%81%d0%bb%d0%b5%d0%b4-%d0%b4%d0%be%d0%bc%d0%b0%d1%88%d0%bd%d0%be-%d0%bd%d0%b0%d1%81%d0%b8%d0%bb/", "text": "Мъж от град Върбица, Шуменско, който не спазил заповед за защита от домашно насилие, беше наказан с ефективна присъда от 3 месеца затвор. Присъдата е на Районния съд във Велики Преслав и била произнесена задочно, защото А.М. не се явил, променил местоживеенето си и след щателно издирване то не е установено, става ясно от изготвените пред дни мотиви по делото. Мъжът заживял на съпружески начала с жена в дома на своята баба през 2017 г., но щастието им траяло до януари 2018 г. А.М. подлагал жената на физически и психически тормоз и тя подала сигнал за домашно насилие. Прибрала се при близките си, а съдът издал заповед за защита, като постановил агресорът да не се доближава на повече от 50 метра от къщата й. Само ден след издаване на заповедта той не само нарушил периметъра, но отишъл на „гости“ на изгората си право в дома й. Близките й се притеснили, извикана била полиция и последвал 24-часов арест за нежелания гост. А.М. прекрачил наложените забрани по време на условна присъда от 10 месеца затвор с 3-годишен изпитателен срок, която му била наложена през 2016 г. за кражба от жилище. Затова към 3-те месеца затвор се добавят и още 10 месеца при строг режим. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " Мъж влиза в затвора след домашно насилие\t\t\t"}
{"url": "https://trud.bg/%d0%bc%d0%b5%d0%b4%d0%b2%d0%b5%d0%b4%d0%b5%d0%b2-%d0%b2%d0%b4%d0%b8%d0%b3%d0%bd%d0%b0-%d1%82%d1%80%d0%be%d1%84%d0%b5%d1%8f-%d0%b2-%d0%b0%d1%80%d0%b5%d0%bd%d0%b0-%d0%b0%d1%80%d0%bc%d0%b5%d0%b5/", "text": "Даниил Медведев е шампион на четвъртото издание на тенис турнира София оупън. Руснакът надигра с 6:4, 6:3 Мартон Фучович (Унгария) в битката за титлата пред почти пълните трибуни на „Арена Армеец“. Това е четвърта титла в кариерата на 22-годишния руснак, който е 16-и в ранглистата на АТП. Финалът започна много оспорвано като двамата съперници печелеха геймовете при свой сервис до 3:3. В седмия гейм обаче Медведев показа защо беше сочен за фаворит, като с мощна игра от основната линия предизвика серия грешки от ракетата на унгареца. Така се стигна до първия пробив, но руснакът не успя да се възползва от момента. Още в следващия гейм Фучович на свой ред проби подаването му и изравни. Медведев обаче продължи да налага високо темпо и трайно разколеба играта на унгареца. Нов пробив за 5:4 и убедителен сервис гейм му донесоха първия сет. Вторият беше далеч по-лесен – пробив за 3:1 даде голям аванс на руснака и той не го изпусна. Този път нямаше колебания като в предния ден, когато Медведев допусна колебание срещу Гаел Монфис (Франция) на полуфинала. Само след 1:20 часа на корта руснакът сложи точка на спорта с нов пробив, за да вдигне първата си купа от началото на годината. „Благодаря на България за този турнир, продължавайте да го правите – заяви новият шампион. – Изиграх добри мачове и изкарах прекрасна седмица тук, надявам се да се върна следващата година.“", "date": "2019.02.10", "title": " Медведев вдигна трофея в „Арена Армеец“ (СНИМКИ)"}
{"url": "https://trud.bg/%d1%81%d0%b0%d0%bb%d0%b0%d1%82%d0%b0%d1%82%d0%b0-%d0%bf%d0%be%d1%81%d0%ba%d1%8a%d0%bf%d0%b2%d0%b0-%d1%81-%d0%b4%d0%be-5/", "text": "Салатата поскъпва с до 5% през февруари, показва бюлетин на Държавната комисия по стоковите борси и тържища (ДКСБТ). Вносните домати поскъпват с 5,8%, до 2,37 лева за килограм, а краставиците струват с 3,4 % по-скъпо и се търгуват по 2,43 лева за кг/ едро. Картофите поскъпват с 3,4% и се продават по 0,87 лева за килограм на едро. Морковите поевтиняват с 7,69% и се търгуват по 0,96 лева за килограм, а зелето поскъпва с 5,32% до 0,99 лева за килограм. При останалите хранителни продукти кравето сирене поскъпва с 0,50% и се търгува по 6,07 лв./кг, докато кашкавалът струва 10,13 лв./кг и е без промяна в цената. Олиото поевтинява с 2,7% и се купува по 1,89 лева за литър на едро, а каймата се търгува по 4,73 лева за килограм. Пакетче краве масло от 125 грама поскъпва с цели 8,9% и се продава по 2,45 лева. Кофичка кисело мляко вече струва 0,85 лв. (+3,6), докато литър прясно мляко се търгува по 1,54 лв. (-2%).", "date": "2019.02.10", "title": " Салатата поскъпва с до 5%"}
{"url": "https://trud.bg/%d0%b4-%d1%80-%d0%bd%d0%b5%d0%b4%d0%b5%d0%bb%d1%87%d0%be-%d1%82%d0%be%d1%82%d0%b5%d0%b2-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%b8%d1%82%d0%b5-18-%d0%bc%d0%b8%d0%bb/", "text": "18 милиона лева допълнително ще бъдат разпределени за всички общински болници от договорените 30 милиона лева на среща при премиера и здравните власти в петък, каза днес пред   д-р Неделчо Тотев, председател на Сдружението на общинските болници. Той коментира изказването на председателя на парламентарната комисия по здравеопазване д-р Даниела Дариткова, че средства ще получат само болниците в отдалечените и трудно достъпни места. Д-р Тотев обясни, че болниците в отдалечените райони по закон получават от общините всяка година субсидия, която за тази година е 10 милиона лева. „Ако и по линия на методиката за финансиране на болници, обслужващи населението в отдалечен рисков регион, там са 10 милиона (лв.), 2019 г., те са си по линията на това, което ежегодно получаваме. Миналата година бяха 7 милиона. За тази година се предвиждат 10 милиона, даже списъкът беше представен любезно в аванс от Сдружение на общините. Той окончателно ще бъде внесен до 12-и в министерството“, каза Тотев. „18-те милиона отделно са парите, които трябваше да получат всички общински. Щеше да е несправедливо да искаме да са само за тези. Ние говорихме за общински болници в труднодостъпен, рисков регион, и за останалите седем, които не влизаха в този списък. По списък сме ги видели, те са 72 общински болници, от тях 65 са в този списък в отдалечен рисков регион, и само седем не бяха, затова сметнахме, Управителният съвет, че трябва всички общински да получат“, добави председателят на Сдружението на общинските болници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " Д-р Неделчо Тотев: Допълнителните 18 милиона лева са за всички общински болници"}
{"url": "https://trud.bg/%d0%bf%d0%b0%d1%82%d1%80%d0%b8%d0%be%d1%82%d0%b8%d1%82%d0%b5-%d1%80%d0%b0%d0%b7%d0%b4%d0%b5%d0%bb%d0%b5%d0%bd%d0%b8-%d0%b7%d0%b0-%d0%b1%d1%80%d1%8e%d0%ba%d1%81%d0%b5%d0%bb/", "text": "Ядрото на НФСБ номинира лидера си за водач на листата ВМРО призова за общи действия Коалицията “Обединени патриоти” е вече по-скоро механична и към момента няма разговори и не може да се постигне диалог за общото ни явяване на европейските избори. Това заяви пред “Труд” Валери Симеонов, лидер на НФСБ, час след като бе номиниран от най-голямата организация на партията си за водач на листата за евровота през месец май. Общинските организации на НФСБ в Бургас издигнаха единодушно Симеонов за водач на листата, а новината бе обявена вчера на извънредна пресконференция в Бургас. Зам.-председателят Валентин Касабов, депутатът Христиан Митев, областният лидер Иван Кузманов, общинският председател Ивайло Вагенщайн и Милен Ненчев, общински съветник от Бургас заявиха, че от Варна и Пловдив също се очаква още тази седмица да обявят номинацията на лидера на НФСБ за водач на евролистата. Цитиран от “Флагман”, Валентин Касабов отбеляза, че “ако партиите-партньори в “Обединени патриоти” не застанат зад идеята Валери Симеонов да бъде водач, за НФСБ няма проблем да се яви самостоятелно на избори”. А самият Симеонов бе лаконичен и даде пример как партията му е получавала много добри резултати, когето се е явявала самостоятелно на избори. Така от НФСБ втвърдиха тона към партньорите си от т.нар. “малка коалиция” – ВМРО и “Атака” за предстоящите избори за Брюксел. И то след като вчера лидерът на ВМРО Красимир Каракачанов призова партньорите си “да решават нещата помежду си”. “Ако искаме да няма въпроси ще я има или не коалицията ни, то на предстоящите евроизбори да се явим и трите партии заедно”, каза Каракачанов. От ВМРО неофициално посочиха, че техните избиратели имат нагласата водач на евролистата да е Ангел Джамбазки – заради досегашния му опит в Европейския парламент и силния мажоритарен процент, който успява да мобилизира сред симпатизантите. На този фон пак вчера лидерът на “Воля” Веселин Марешки обяви, че можело да води преговори за общо явяване на европейските избори и с “Атака”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.10", "title": " Патриотите разделени за Брюксел\t\t\t"}
{"url": "https://trud.bg/%d0%bf%d1%80%d0%b8%d0%bd%d1%86-%d1%84%d0%b8%d0%bb%d0%b8%d0%bf-%d1%81%d0%bf%d0%b8%d1%80%d0%b0-%d0%b4%d0%b0-%d1%88%d0%be%d1%84%d0%b8%d1%80%d0%b0/", "text": "Съпругът на британската кралица Елизабет Втора – 97-годишният принц Филип спира да шофира и е върнал книжката си на властите, предаде Ройтерс, цитирайки съобщение на Бъкингамския дворец. “След внимателно обмисляне херцогът на Единбург реши да предаде доброволно шофьорската си книжка”, посочиха от двореца. На 17 януари Филип остана невредим при ПТП недалеч от резиденцията “Сандрингам” в източна Англия. Неговият джип се сблъска с автомобил, шофиран от 28-годишна жена, която получи нараняване на коляното. В колата били и 9-месечно бебе, което не пострада, и 45-годишна жена, която счупи китката си. Катастрофата е обект на разследване. Два дни след инцидента пък съпругът на кралицата бе заловен да шофира без предпазен колан, за което получи предупреждение от полицията. Във Великобритания няма ограничение до каква възраст може да се шофира, но водачите над 70 години трябва да подновяват книжките си на всеки три години. Елизабет II също има книжка и през 1998 г. шокирала тогавашния саудитски крал Абдула (вече покойник), като седнала зад волана и го повозила с автомобил из имението си. По това време на жените в Саудитска Арабия бе забранено да шофират.", "date": "2019.02.10", "title": " Принц Филип спира да шофира\t\t\t"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%bd%d0%b0-bmw-%d0%b4%d1%80%d0%b8%d1%84%d1%82%d0%b8%d1%80%d0%b0-%d0%bf%d0%be-%d1%83%d0%bb%d0%b8%d1%86%d0%b8%d1%82%d0%b5-%d0%bd%d0%b0-%d0%b1%d0%bb%d0%b0%d0%b3/", "text": "Лек автомобил BMW удари кофа за смет при дрифт в Благоевград и избяга местопроизшествието, съобщава БГНЕС. Минути по-късно, нарушителят беше заловен от полицията. Инцидентът е станал около 16 ч. на улица „Славянска”, на метри от болница в града. Според очевидци, първо се е чуло свистене на гуми, а след това и силен трясък. По това време пред медицинското заведение има две патрулки на „Охранителна полиция”. Униформените забелязват, че водачът управлява автомобила рисково и започва преследване. След няколко маневри и навлизане в насрещната лента, колата се забива в кофа за смет. Шофьорът не е бил сам в автомобила, с него е пътувал и друг младеж. Нарушителят е заловен от униформените. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.10", "title": " Шофьор на BMW дрифтира по улиците на Благоевград, задържаха го"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b8%d0%b7%d0%b1%d1%83%d1%85%d0%bd%d0%b0-%d0%b2%d1%8a%d0%b2-%d1%84%d0%b0%d0%b1%d1%80%d0%b8%d0%ba%d0%b0-%d0%b7%d0%b0-%d0%bc%d0%b5%d1%81%d0%be-%d0%b2%d1%8a%d0%b2-%d0%b2/", "text": "Голям пожар избухна във фабрика за месо в пловдивското село Войводиново, предава  Заводът се намира в началото на селото. 14 пожарни са на мястото на инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " Пожар избухна във фабрика за месо във Войводиново\t\t\t"}
{"url": "https://trud.bg/%d0%b1%d0%b5%d0%bd%d0%b7%d0%b8%d0%bd%d0%be%d1%81%d1%82%d0%b0%d0%bd%d1%86%d0%b8%d0%b8-%d0%b7%d0%b0%d1%82%d0%b2%d0%b0%d1%80%d1%8f%d1%82-%d0%b7%d0%b0%d1%80%d0%b0%d0%b4%d0%b8-%d0%ba%d0%b0%d1%81%d0%be/", "text": "Конкуренцията може да бъде нарушена, ако се обявяват цените на едро Реалната печалба е 1-1,5% Редица бензиностанции може да бъдат принудени за затворят врати на 31 март, защото няма да могат да изпълнят новите изисквания за касовите бележки, предупреди Светослав Бенчев от Българската петролна и газова асоциация (БПГА). Според последните промени в наредбата за отчитане на оборота чрез фискални устройства, до края на март върху касовите бележки от бензиностанциите трябва да се отпечатват още три компонента – размер на акциза и ДДС-то, цена без акциз и ДДС и покупната цена, на която горивото се доставят в обекта. Поставянето на срока 31 март за изпълнение на тези изисквания е абсурдно тъй като до 30 юни бензиностанциите трябва да сменят използваните от тях Електронни системи с фискална памет (ЕСФП), чрез които отчитат оборота, каза Светослав Бенчев. Бензиностанциите бяха задължени да направят това с предишните промени в наредбата за отчитане на оборотите. За да бъдат изпълнени новите изисквания в кратък срок трябва да бъде актуализиран софтуерът на всички бензиностанции в страната като все още не е ясно точно как може да стане това и колко ще струва. Но по-същественият въпрос е какъв е смисълът от тази спешна промяна, при положение че само след три месеца пак ще трябва да бъдат сменени всички системи за отчитане на продажбите на горива, каза Светослав Бенчев. Отделно от това самото изискване за т.н. покупна (или доставна) цена, т.е. цената на която бензиностанцията купува горивото, е доста проблемно. Не е ясно дали това изискване в наредбата е съгласувано с Комисията за защита на конкуренцията. От КЗК неколкократно са посочвали, че пазарът е с малко на брой основни доставчици. Затова от КЗК бяха забранили компаниите да обявяват цените на едро на сайтовете си. А сега се оказва, че всички на пазара ще си разбират цените на горивата на едро. “Според мен това е условие за една прозрачност, която може дори да е антиконкурентна. Защото когато всички си знаят цените – търговци и доставчици, могат да се създадат условия на пазара, които не са съвсем коректни от гледна точка на конкуренцията”, каза Светослав Бенчев. Но по-важното е, че при зареждане на гориво клиентът няма да вижда печалбата на бензиностанцията, а само маржа между доставната и крайната цена. Печалбата на компанията се вижда на края на годината и тя варира между 1% и 1,5%, каза Светослав Бенчев. Кому е нужно на касовата бележка да се вижда, че при едно зареждане на бензин между доставната и продажната цена има марж например от 40-50 ст. В този марж са включени разходи за заплати, ток, амортизация, маркетинг и т.н. Този марж може да варира между различните обекти в рамките на една верига бензиностанции и не носи никаква полезна информация за клиента.   Никъде в ЕС няма такова изискване Софтуерът на големите се прави в чужбина В нито една страна от ЕС няма изискване върху касовите бележки да се изписва доставната цена на горивата. Но сериозният проблем е, че голяма част от бензиностанциите няма да могат да изпълнят новите изисквания до края на март. На практика това означава затваряне на обекти, каза Светослав Бенчев от БПГА. Те няма да изпълнят изискванията на наредбата не защото не искат, а по обективни причини. Проблемът е предимно при големите международни вериги, при които софтуерът се прави от чуждестранни компании. Те не могат да реагират в рамките на няколко седмици. Това са корпоративни структури с вътрешни правила за провеждане на процедури за поръчка на софтуер. Освен това системите на НАП в тестов режим са недостъпни от чужбина, което затруднява разработката на софтуера за касовите апарати.   Акцизът за пропан-бутана ще обърка клиентите През зимата е по-важно запалването Стандарт няма и съотношението между пропан и бутан в отделните обекти за зареждане на автомобилите е различно.  Ако върху касовата бележка трябва да се посочва цената на горивото без налозите, ще възникне интересен феномени, свързан с акциза за пропан-бутана. Акцизът за втечнен нефтен газ (LPG или пропан-бутан) се плаща в тонове и е фиксиран на 340 лв. за 1000 кг. Но по бензиностанциите горивото се продава в литри. А тъй като стандарт няма съотношението между пропан и бутан в отделните обекти за зареждане на автомобилите е различно. Съотношението между килограми и литри при пропана и бутана също е различно. Това означава, че в зависимост от смесите на отделните бензиностанции акцизът в касовите бележки ще се различава с няколко стотинки при зареждане на едно и също количество. Акцизът обаче е фиксиран и клиентите само ще се объркат и ще започнат да питат защо в касовите бележки има различни стойности. Хората ще започнат да си задават въпроси горивото от коя бензиностанция е по-добро щом различните обекти продават различни смеси. А при липсата на стандарт клиентите няма как да знаят кое гориво е по-добро. Преди много години имаше стандарт за пропан-бутана, но сега няма. Според експертите обаче през зимата пропанът трябва да е малко повече, защото той спомага за запалването през студените месеци. През лятото съдържанието на пропан е добре да бъде по-ниско. Големите вериги бензиностанции продават горивото като спазват стария стандарт. Но при малките търговци на горива смесите с пропан-бутан се продават в съотношение, каквото те преценят за удачно, именно защото няма стандарт.   Данните от всеки обект ще бъдат различни Един от интересните моменти при изписването на доставната цена върху касовата бележка е как ще се процедира при положение, че в резервоара на бензиностанцията може да има гориво от различни доставки. В най-честия случай в резервоара има останало гориво и върху него се долива при следващото зареждане от цистерната. В самата наредба не е разписано как ще се процедира в тази ситуация и много зависи какъв тип счетоводство води всеки търговски обект. Но най-често в касовата бележка ще се посочва средната претеглена доставна цена на наличното гориво в резервоара на бензиностанцията. Но така в един и същи ден в два различи обекта от една и съща верига върху касовата бележка ще се изписва различна доставна цена според времето, в която е напълнен резервоара. Което може да обърка клиентите и отново информацията, която те ще получават от касовата бележка ще бъде със съмнително качество.   Бизнесът настоява за отлагане Представители на различни браншови организации поискаха удължаване на срока за изпълнение на новите изисквания за касовите апарати. “На 18 февруари е възможно да се организира протест на транспортните фирми заради проблемите, които наредбата ще създаде”, каза Ясен Танев, учредител на асоциацията за бизнес софтуер. “Не е проблем даването на 200 лв. и 500 лв. за касови апарати, променят се обаче бизнес процесите и системите, които ги обслужват. Когато имате малък магазин, можете да смените касата и компютъра, който го обслужва, но средните и големи фирми, със сложна организация на продажби, ще срещнат трудности”, посочи Ясен Танев. През миналата седмица работодателските и браншови организации поискаха удължаване на срока за изпълнение на новите изисквани и по време на заседание на Консултативния съвет (КС) към НАП. И беше решено през тази седмица да бъде оценен мащабът на промените, които трябва да направи бизнесът и необходимото време за смяна на фискалните устройства, адаптиране на компютърните системи и обучение на персонала.   Създават се условия за кухи фирми Изискването върху касовите бележки да се отпечатва доставната цена на горивата ще създаде условия за регистриране на кухи фирми. Всеки търговец, който не иска да покаже с какъв марж работи, може да постави една куха фирма между доставчика на едро и самата бензиностанция. Така при отпечатването на касовата бележка ще се изписва цената, на която горивото се купува от кухата фирма. А при едно зареждане върху бележката може да се изпише, че маржът между доставната и крайната цена без ДДС и акциз е например 2 ст. или 5 ст., което обаче няма да е реално. Така отново клиентът няма да има точна информация за маржа, с който работи търговецът, и няма да има реална база за сравнение, ако на друга бензиностанция при зареждане на същото количество гориво маржът е например 40 ст. Така се създават условия за регистриране на кухи фирми от всеки търговец, който иска да скрие информация от клиентите си. Същевременно никой още не знае какви ще бъдат разходите за изпълнение на новите изисквания за касовите бележки. Първо трябва да се напише новият софтуер, а след това той ще трябва да бъде инсталиран на всяка бензиностанция, което изисква много хора и труд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " Бензиностанции затварят заради касовите апарати\t\t\t"}
{"url": "https://trud.bg/%d1%82%d1%80%d0%b5%d1%82%d0%b0-%d1%81%d0%b5%d0%bd%d0%b0%d1%82%d0%be%d1%80%d0%ba%d0%b0-%d0%b2%d0%bb%d0%b8%d0%b7%d0%b0-%d0%b2-%d0%b1%d0%b8%d1%82%d0%ba%d0%b0%d1%82%d0%b0-%d0%b7%d0%b0-%d0%b1%d0%b5%d0%bb/", "text": "Представлява най-прогресивното крило на демократите Демократката Елизабет Уорън, сенаторка от щата Масачузетс, обяви официално, че влиза в битката за поста в Белия дом през 2020 г., предаде Би Би Си. 69-годишната Уорън е третата дама член на Сената, след колежките си Камала Харис и Кирстен Джилибранд, които също ще се борят за кандидат на демократите за изборите през 2020 г. Уорън клони към най-прогресивното крило на Демократическата партия, като подкрепя въвеждането на по-голям данък за богатите. Обявявайки кандидатурата си тя се зарече да се бори с икономическото неравенство. И разкритикува президента Доналд Тръмп, като го нарече “последният и най-екстремен синдром на това къде бърка Америка, продукт на една нечестна система, която подпомага богатите и влиятелните и хвърля кал върху останалите”. Уорън веднага бе атакувана от екипа на кампанията на Тръмп за вота през 2020 г. “Американският народ ще отхвърли нейните социалистически идеи, които ще повишат данъците, ще убият работни места и ще смажат средната класа”, написа Брад Паскал, мениджър на кампанията на Тръмп. Самият президент също често критикува Уорън, която нарича “Покахонтас”, след като тя обяви, че във вените й тече кръв от американското индианско племе чероки.", "date": "2019.02.10", "title": " Трета сенаторка влиза в битката за Белия дом\t\t\t"}
{"url": "https://trud.bg/%d0%ba%d1%8a%d0%b4%d0%b5-%d0%b5-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%b2-%d0%ba%d0%b0%d0%b7%d1%83%d1%81%d0%b0-%d0%b4%d1%83%d0%bd%d0%b0%d1%80%d0%b8%d1%82/", "text": "Емилиян Гебрев е странна птица. До 2016 г. (почти) никой не беше чувал за него, докато не реши да се включи в схемата на забегналия в Сърбия Цветан Василев за овладяването на „Дунарит“. Тогава беше припомнена на обществото биографията на оръжейния търговец, която се оказа изключително скандална. Съмнителни сделки с Никарагуа, отнет и после върнат лиценз, арестуван кораб с милиони патрони „Калашников“ в САЩ, гръмнал склад за боеприпаси, тирове с минохвъргачки и картечници заловени в Македония без документи, източване на финансовия ресурс на държавни оръжейни предприятия, забрана американски фирми да търгуват с него. И промъкнала се в медиите информация през 2015 г., че Гебрев и синът му са били отровени. Оръжейникът десетилетия наред се криеше от светлините на прожекторите, но очевидно „Дунарит“ се оказа златната кокошка, заради която си струва рисков играч като него в удобния момент да напусне медийната анонимност. В началото на 2016 г. Цветан Василев вече се беше пробвал двукратно да прехвърли „Дунарит“ в руската орбита на влияние. През март 2015 г. белгиецът Пиер Луврие се представи за независим инвеститор и разигра в хотел Хилтън в София цял цирков етюд, как щял да плати 900 милиона евро за дълговете на БТК, Дунарит, Авионамс, Гарб, Фърст Диджитъл, които предприятия получи за 1 евро общо. Вместо това Луврие се оказа подставено лице на Константин Малофеев – православен руски олигарх, фигуриращ в черния списък на САЩ. Същото беше положението и с Дмитрий Косарев, и той се беше кръстил „независим собственик“, докато междувременно обитаваше офисите на Малофеев в Москва. Какво обаче караше Василев да бърза толкова с „Дунарит“? През 2015 и особено през 2016 г. държавата прояви активност – КПКОНПИ запорира акциите на завода, а синдиците на КТБ започнаха серия съдебни дела за събиране на близо 200-те милиона лева дългове на предприятието и на свързаните с него дружества – собственици: „Хедж Инвестмънт“ и „Кемира“. Хронологията на престъпната схема на Гебрев и Василев спрямо „Дунарит“ е описвана вече неведнъж. Първо, увеличен беше капиталът на прекия собственик „Кемира“, като в това дружество влезе нов съдружник – фирма на Иван Езерски, близък на Василев. Така автоматично 53 милиона евро дългове на „Хедж Инвестмънт“ към КТБ (до този момент „Хедж Инвестмънт“ беше едноличен собственик в „Кемира“) заминаха в небитието. Второ, оказа се, че запорираните от държавата акции в „Дунарит“ някак си са се озовали в собственост на Езерски, той пък после ги „продал“ на Гебрев. Нищо от това обаче не беше вписано в Търговския регистър, защото Гебрев само говореше по телевизиите, че е собственик, но не представи никакви документи, нито плати дълговете. Нямаше и как да представи доказателства за собственост, при наличието на запор от държавен орган. Трето, през същата 2016 г., за по-сигурно, беше пробвана и схема с увеличение на капитала на „Дунарит“ от 8 милиона на 68 милиона лева, които нови акции трябваше да запише фирмата на Гебрев „Емко“. И това не мина – офшорката „Виафот“ оспори в съда увеличението и блокира вписването, както и поредица други опити на Гебрев за вписване в регистъра. Междувременно синдиците спечелиха на първа инстанция делото за прекратяване на „Кемира“, което можеше да доведе до осребряване в полза на държавата на акциите от „Дунарит“, а беше приет и законът за възстановяване на обезпеченията в полза на КТБ, внесен от депутатите от ДПС Пеевски, Хамид и Цонев. Всичко това очевидно извади от равновесие Гебрев и Василев, и „военните“ им съветници в тази истинска битка с държавата, бяха принудени да измислят „ново 20“ – отравяне с „новичок“, заиграване с тънката „руска“ струна и случая „Скрипал“. С цел да предизвикат международен отзвук, просто защото са наясно, че натискането на бутона „Скрипал“ неминуемо ще доведе до това. Този път обаче сценарият им се оказа твърде слаб, макар с помощта на дежурните „медии“ от обкръжението на Иво Прокопиев и Цветан Василев да започна прокарването му и в чужди издания от неолибералната орбита. Ако Гебрев наистина е бил отровен през 2015 г., то това няма как да е свързано с „Дунарит“. През цялата 2015 г. Василев реализираше плана си с Луврие и Малофеев и предприятието дори юридически беше под контрола на руснаците. Така че дори спряганият за „трети“ руски агент в случая „Скрипал“ – Сергей Федотов, да е бил в България по време на инцидента с Гебрев през пролетта на 2015-та и наистина да е замесен по някакъв начин в него, да се пробутва версията, че това е свързано с „Дунарит“, звучи несериозно. Разбира се, тази легенда на Гебрев и Василев няма как да издържи сериозна проверка. Която проверка държавата този път задължително трябва да направи, за да станат ясни всички факти и обстоятелства и кой всъщност има интерес от подобни инсинуации и обвързване на отравянето на Гебрев с това на Скрипал. По-важното обаче е, че има въпроси, които и до момента остават без отговор, но които обществото задава вече няколко години и са истински важните в случая. А не елементарните заблуждаващи маньоври на двама подсъдими. 1. Защо никой не търси отговорност на Василев и Гебрев именно за кражбата на структуроопределящо за националната ни сигурност предприятие като „Дунарит“, при положение, че фактите говорят сами по себе си? 2. Защо държавата позволява на двама „играчи“, готови на всичко за реализирането на поредната си афера, да разиграват изгорелите вложители в КТБ, Фонда за гарантиране на влоговете и правителството? 3. Кой е реалният собственик на „Дунарит“ и какво и на кого е платил, за да го придобие? 4. Как става така, че Цветан Василев, докато е беглец от правосъдието ни, „дарява“, „продава“ и се разпорежда с най-големия завод за боеприпаси в България? Къде са службите ни, грижещи се за националната сигурност, къде е ДАНС, Агенция за финансово разузнаване и прокуратурата и защо позволяват оръжейна продукция да се контролира от подсъдими лица? Докато не се затвори тази страница, съветниците на Гебрев и Василев ще продължават да измислят нови и нови „привръзки“ и фалшиви хипотези. Защото стара максима е, че най-добрата тактика е нападението, особено когато знаеш, че си виновен.", "date": "2019.02.10", "title": " Къде е държавата в казуса „Дунарит“?\t\t\t"}
{"url": "https://trud.bg/10-%d0%bf%d1%8a%d1%82%d0%b8-%d0%bf%d0%be%d0%b2%d0%b5%d1%87%d0%b5-%d1%84%d0%b5%d0%bd%d0%be%d0%b2%d0%b5-%d0%bd%d0%b0-%d1%82%d1%80%d0%b8%d1%84%d0%be%d0%bd-%d0%b7%d0%b0%d1%80%d0%b5%d0%b7%d0%b0%d0%bd/", "text": "Нощувките в хотел са в широки граници – от 50 до 600 лв. Общо 280 000 българи ще почетат Свети Трифон Зарезан и ще отбележат по стар стил 14 февруари. Групата, която се подготвя за католическия и маркетингов Свети Валентин след три дни е 10 пъти по-малка – около 28 000 души, които са предимно млади хора. Това пресметна за “Труд” доц. Румен Драганов от Института за анализи и оценки в туризма. По думите му средната стойност на парите, които влюбените ще похарчат, е 7,14 лева. От туристическия бранш отдавна са готови с голяма част от резервациите за дългия уикенд тази седмица, който по думите им започва от четвъртък. В зимен курорт №1 у нас – Банско, очакват с до 20% по-висок оборот за празника. Според хотелиера Малин Бистрин подобни празнични дни винаги докарват хиляди нови туристи и гости на курорта. Затова той и колегите му са изготвили специални промоции и оферти за гостите – като например, плащаш два дни, а почиваш три. В зависимост от категориите на хотелите и дните на пакета за 14-и февруари цените варират от 50 лева на човек и стигат до над 600 лева. Механите предлагат специални дегустации на вина, които се промотират от родните ни маркови изби. Изготвени са и специални менюта за влюбените, които предлагат различни меса, сирена, плодове, шоколадови изкушения. Според Румен Драганов около 160 000 ще са българите, които ще пътуват в страната за уикенда. Хотели по Южното Черноморие също изобилстват с оферти навръх празника. Нощувка за двама с включен куверт за вечерта в петзвезден хотел излиза 336 лева. За желаещите да се насладят на вечерта, без нощувка, кувертът е 63 лева на човек. В четиризвезден хотел нощувката с празнична вечеря и спа процедури излиза 64,90 лв. В несебърски хотел двойна стая може да се наеме за 80 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " 10 пъти повече фенове на Трифон Зарезан\t\t\t"}
{"url": "https://trud.bg/%d1%81%d0%b8%d0%bb%d0%bd%d0%be-%d0%bd%d0%b0%d1%87%d0%b0%d0%bb%d0%be-%d0%bd%d0%b0-%d0%b1%d0%b5%d1%80%d0%bb%d0%b8%d0%bd%d0%b0%d0%bb%d0%b5-2019/", "text": "Голямата изненада е монголският “Йондьог” След неособено убедителния филм при откриване на феста “Добрите непознати” на датската режисьорка Лоне Шерфиг, вторият фестивален ден обаче предложи три силни заглавия, които осветиха екрана на Берлинале 2019 с очаквания за обещаваща селекция на официалната програма и главния конкурс, където се разпределят наградите. Много добро начало постави немският филм “Проблемно дете” на дебютантката Нора Фингшейд, която вече има във филмографията си редица успешни късометражни и документални филми. Но сега, работейки по свой сценарий, тя засяга една болезнена тема за т. нар. проблемни деца, които нарушават спонтанно, но и съзнателно, всички норми на приемливо поведение и възпитателни правила. Това обикновено е мотивирано от сложни семейни обстоятелства, които специализираните социални и учебни заведения не успяват да овладеят. Но в случая малката 9-годишна Бени неистово желае да живее н нормално семейство, което обаче за нея е непостижимо, главно по вина на социално неустроената и персонално лабилна майка. Почти двучасовият филм е болезнена, трогателна и уви, безизходна детска драма, която отзвучава със състрадателно съчувствие и дори сълзи при някои зрители. Добрата режисьорска работа е безспорна, но поне половината от успеха на филма се дължи на изключителното попадение с избора на малката 9-годишна Хелена Зенгел в главната детска роля. Тя е в 90 % от екранното време в кадър и показва абсолютна достоверност, невероятна способност за бърза психологическа промяна на ситуационното поведение и интуитивни актьорски рефлекси, които са верен знак за безспорен, заложен в природата й самороден талант. Ако с годините не загуби тези си качества (а киното, уви, предлага много “възможности” за подобни подхлъзвания), то я чака силна кариера на актриса с голям емоционален потенциал и широк спектър от характери. При филмите с деца подборът на непрофесионалните изпълнители е изключително важен, а в случая той решава успеха на филма! И веднага след този силен немски дебют, опитният френски режисьор Франсоа Озон представи един от най-добрите си филми от богатата си кариера. Той е известен най-вече с “Осем жени” (2002), “Басейнът” (2003), “Франц” (2017) и някои други заглавия. Тези филми винаги са го представяли като перфектен професионалист, който умее да “хваща” зрителите, но не са добавяли особен социален елемент към личния му артистичен статус. Но сега новият филм “По Божия милост” (2019), при това по негов сценарий, го издига високо в острата социална проблематика, същевременно с дълбок и сложен индивидуално психологически контекст. Защото филмът представя с добър художествен почерк и впечатляващ авторски подход актуалната напоследък тема за сексуалните посегателства и морални извращения в католическата църква и по-точно нашумелите скандали за божии служители – педофили, които са травмирали психически и осакатили емоционално незрели деца в ранна възраст. Сюжетът се базира на достоверни персонажи и събития от преди много години, но разкрити неотдавна в Лион, където пострадалите някога около 70 момчета, вече зрели мъже, се организират в неформална асоциация “Свободна дума”, за да разобличат деянията на свещеника Бернар Прена, който в крайна сметка получава прокурорско обвинение. А заради недопустимото мълчание на църквата и практическо прикриване на този педофилски скандал, кардинал Филип Барбарен е разследван за “бездействие и необявяване на сексуална агресия”. Така че, новият филм на Франсоа Озон вероятно ще привлече сериозен зрителски интерес и ще разтърси спокойствието на католическата църква във Франция. Но истинската изненада на втория фестивален ден се оказа монголският филм “Йондьог” не само защото е първи от тази страна в основния конкурс на Берлинале, но и защото предложи силна авторска идея за смисъла и преходността на обичайното житейско битие, преплетено с митологични елементи от местната културна традиция. Впрочем, изненадата се изяснява веднага, щом стане ясно, че зад филма стои известният китайски режисьор Ван Куанан, който е за шести път на Берлинале, вече има “Златна мечка” за филма си “Сватбата на Туя” (2007), “Сребърна мечка” за “Разделени заедно” (2010), а преди две години бе член на журито. Сега той е още сценарист и продуцент на “Йондьог”, което в превод от монголски означава “яйце от динозавър” и към края на филма изгражда метафорична парабола за преходността на земния ни живот, но и неговото продължение като парадоксални фосили на яйца от динозаври. Тази опоетизирана митологична нишка е разказана сръчно от режисьора, който хитроумно започва сюжета с намерен гол женски труп в безбрежната монголска степ, а покрай полицейското разследване на това престъпление се разгръща емоционалната и психологическа парабола на притчовата линия. Така азиатското кино, което винаги е било търсено от селекционерите на Берлинале, тази година присъства сериозно в основния конкурс и с още два китайски филма: “Една секунда” на реж. Джан Имоу и “Сбогом, сине мой” на реж. Ван Ксяошуай. Тях зрителите на Берлинале ще видят в следващите фестивални дни.", "date": "2019.02.10", "title": " Силно начало на „Берлинале“ 2019\t\t\t"}
{"url": "https://trud.bg/%d0%be%d1%82%d0%ba%d1%80%d0%b0%d0%b4%d0%bd%d0%b0%d1%85%d0%b0-%d1%81%d0%ba%d1%83%d0%bb%d0%bf%d1%82%d1%83%d1%80%d0%b8-%d0%bc%d0%b5%d1%82%d0%b0%d0%bb%d0%bd%d0%b8-%d0%b7%d0%b0%d0%b3%d0%be%d1%82%d0%be/", "text": "Нова кражба на произведения на изкуството. От ателие на Ставри Калинов са откраднати скулптури, метални заготовки и няколко машини, информира  Калинов разбрал за обира днес, когато за първи път от десетина дни отишъл до ателието си в Кремиковци. Художникът разказа, че вътре е имало много ценни картини, които не са били докоснати. Липсват само металните скулптури. Според Калинов, крадците най-вероятно целят да продадат месинговите фигури за скрап. Неофициално от МВР потвърдиха за случая. За кражбата на творбите са предупредени и галериите. „Там ми е живота…25 години и го унищожиха, и много неща са счупили, но все пак са откраднали само метал, само метала, но той е много”, обясни Ставри Калинов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " Откраднаха скулптури, метални заготовки и машини от ателие на Ставри Калинов"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-339/", "text": "Бензиностанции затварят заради касовите апарати Няма да могат да изпълнят новите правила до 31 март. Конкуренцията може да бъде нарушена, ако се обявяват цените на едро. Реалната печалба е 1-1,5%.         Къде се намира България по пътя към еврото Изоставаме по производителност, покупателна способност, заплати и цени от средните нива в ЕС. Критерият за инфлация не е изпълнен – анализ на финансиста Димитър Чобанов.       Свръхрегулациите убиват свободата на словото Поправките в Закона за защита на личните данни слагат пранги на медиите. Традиция е у нас да се следи за „неправилни“ статии – коментар на д-р Борислав Цеков, член на Правния съвет на президента на Републиката.             По-строги наказания за посегателство срещу малолетни Необходимо е да се премахне явлението деца раждат деца, казва Марияна Николова, вицепремиер по икономическата и демографската политика, в интервю за „Труд“.             Тръбата на тръбачите „Северен поток 2“ може и да надбяга регулациите – анализ на Благовест Бенишев.       Любоминатора Силует на Любослав Пенев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " Вижте акцентите в броя на вестник „Труд“ в понеделник, 11 февруари 2019"}
{"url": "https://trud.bg/%d0%b4%d0%b0%d1%8f%d0%bd%d0%b0-%d1%85%d0%b0%d0%bd%d0%b4%d0%b6%d0%b8%d0%b5%d0%b2%d0%b0-%d0%bd%d0%b5-%d0%bf%d0%b8%d1%8f-%d0%bd%d0%b5-%d0%bf%d1%83%d1%88%d0%b0-%d0%bd%d0%be-%d1%81%d1%8a%d0%bc-%d0%b7/", "text": "Искам да имам дете до 5 години Фенка съм на Орлин Павлов още от 12-годишна Много съм ревнива и ревнувам даже от въздуха! – Даяна, в края на миналата година завърши сериала „Скъпи наследници”, в който ти изпълняваш една от главните роли и стана популярна. Какво друго ти даде участието в него? – Даде ми изключително много опит, даде ми и много приятелства, както и връзки с хора от тези среди, което е изключително полезно. Станах много близка с актьорския състав на сериала, като оттам излезе и най-ценното ми приятелство до момента – със Стефания Кочева, която беше в ролята на Зорица. – Какви предизвикателства си отправяш за новата година? – Тази година започна много емоционално за мен, защото се обърнах към себе си, към моите лични качества и намерих много неща, които не харесвам и искам да променя. Не ми харесва например, че не съм достатъчно амбициозна. Друго нещо, което осъзнах, че ми куца е свързано с връзките ми, защото съм изключително ревнива, не знам дали от зодията, или от друго, обаче ревнувам даже и от въздуха! Също така искам да добия повече увереност в себе си. Нещо не се харесвам в последно време и искам да променя това. – Какво ти споделят фенове на сериала, когато те срещнат и повече позитивни страни на известността ли срещаш, или има и негативни? – Казват ми винаги позитивни неща, за което съм благодарна, никой не ми казва – знаеш ли какво, отвратителна си, заради тебе не го гледам този сериал. Е, срещала съм в интернет и негативни неща, когато хората са скрити зад една анонимност и могат да си кажат всичко, но не ме жегват особено, може би за две минути и след това се разсейвам. Иначе често ме питат дали ще има продължение на сериала, но за съжаление засега не се очаква такова. Интересното е, че само жени идват да ми кажат нещо мило! – Беше ли фенка на Орлин Павлов преди старта на сериала и изненада ли те новината, че е станал баща на момиченце? – Да, бях му фенка още от 12-годишна и много му се възхищавам. Харесва ми това, че той си крие личния живот до такава степен, че на хората им е достатъчно да виждат само нещата, свързани с кариерата му. Той успя да запази новината за бебето до последния момент и не ни ангажира с публикации от сорта на – сега сме втори месец, сега сме трети месец,или – о, вижте колко е пораснало коремчето и т.н. А колко по-хубаво е така, да те изненада и каже – аз вече съм баща, и ти си – уау, това е толкова хубаво! – Какво ти даде контактът и съвместната работа с легендарната Цветана Манева? – В паузите на снимките Цветана много ни разказваше случки от живота си и като започваше да говори и аз абсолютно се потапях в тях, което много ми харесваше. Видях, че има актьори, като нея, които играят за партньора си. Например аз имах много тежки сцени с нея и тя, чисто на енергийно ниво ми даде нещо, от което не знаех, че имам нужда, но тя знаеше. Например сцената, в която моята героиня й призна, че всъщност не иска да прави аборт, а на всички други казваше – о, няма проблеми – ще направя, въобще не ме интересува! Само пред нея Катерина си призна реално, че много иска да има дете и мен много ме беше страх от тази сцена. Единственото, което Цветана направи тогава бе да дойде при мен и да ме прегърне, да ме стисне силно и аз от там вече бях абсолютно готова да се отворя и да я изиграя. – Как си обясняваш негативните реакции към Цветана, след участието й в клипа на Азис, който беше с каузата да бъдем по-толерантни? – С това, че тези хора не са вникнали в посланието, а гледат на повърхността – легендарната актриса, която супер много уважават, участва в клип на чалга изпълнител, а чалгата… Аз също не харесвам чалга и трябва да призная, че в първия момент за мене също беше голяма изненада, но след това си казах – тя има какво да каже! – Каква кауза би подкрепила? – Интересен въпрос, защото точно в момента имам една идея, която много искам да осъществя, защото и аз също имам такъв проблем. По принцип нямам много зависимости – нито пия, нито пуша и т.н., но както по-голямата част от моето поколение може би и аз съм зависима от телефона. Знаеш как телефонът прекъсва социалните ти контакти и забравяш дори да се огледаш какво става около теб. В момента имам такава кауза – да помогна на тези, които осъзнават, че имат проблем с телефона, но не могат да го махнат. Измислила съм начин за това, но има време преди да се случи… Имам и други каузи, но те са лични и не агитирам никого, но се опитвам да давам личен пример, като например си хвърлям боклука разделно, не използвам сламки и пластмаса, събирам капачки и други такива неща, които мен ме карат да се чувствам добре, а ако някой го види и си каже – да, защо и аз да не го направя, ще е супер. – Коя тема или събитие в страната те вълнува? – Все по-зачестилите пребивания на пенсионери за жълти стотинки, както и това, че в днешно време хората въобще не забелязват тези, които имат нужда от помощ – минават и заминават… – Какво провокира интересът ти към актьорската професия? – Предполагам, че и на теб ти се е случвало, когато гледаш някой филм и да си кажеш – това не е толкова сложно и аз мога да го направя! Така и с мен, като гледах „Мистър и Мисис Смит” с Брат Пит и Анджелина Джоли и си казах, че това и аз го мога и като го мога, дай да го започна! – Била си на три студентски бригади в Америка. Какво ти допадна най-много там? – Това, че там съм самостоятелна ми беше най-любимото усещане, че няма пред кого да отговарям и всичко си зависи от мен. Като съм тук с нашите и те винаги ми казват – ти сама няма да се оправиш, ако аз не ти сготвя, ако не ти донеса, ти въобще няма какво да ядеш. Но отидох там и много добре си се справих, въобще не беше така, както те го предсказаха и това ми беше любимо. Изкарването на пари също е една много приятна част от бригадите, а и тогава добих и увереност да говоря английски. Допадна ми и това, че хората там, дори да не те познават, ще те питат как си, естествено не чакат отговора, защото не ги интересува, но фактът, че са те попитали вече ти прави деня по-приятен. – Наистина ли твоят любим е баскетболист и живее в Америка? Как се поддържа любов от разстояние? – Да, Кристиян учи в колеж във Флорида и играе в тамошния отбор. Любов от разстояние наистина се поддържа трудно, аз преди няколко дни се върнах от Америка, където му бях на гости за три седмици, за да видя неговата среда и да се успокоя, защото както казах съм супер ревнива. – Имаш ли желание да имаш деца?  – Да, до пет години, въобще не смятам да се бавя, но бих искала първо да съм сигурна, че съм намерила бащата. Моят приятел е по-малък, следователно аз трябва да го чакам да порасне, обаче съм му казала, че нямам много време и ако не порасне по-бързо… – Налагало ли ти се е да използваш актьорските си умения и в живота и би ли споделила за някой такъв забавен момент? – Да! Сега се сещам за една случка през лятото, когато с моята приятелка Стефания отидохме на участие на 100 кила и при нас дойде едно момче на 17 години и тръгна да сваля приятелката ми, а тя ме погледна с този поглед – моля те, спаси ме! Веднага влязох в ролята на ревниво гадже-лесбийка и му махнах грубо ръката, цял театър му изиграхме направо. Тя се обърна и му каза – извинявай, но моята приятелка е много ревнива, а ние сме заедно. А той – Абе, да?! Докажи го! И ние двете малко се спекохме в първия момент, но нали трябва нещо да се направи и тя бързо взе решение какво, като ме целуна пред всички в дискотеката! Целуна ме точно пред Килата! А можеш да си представиш също така, когато едно 17-годишно дете види две жени да се целуват и как реагира – почна да подскача и да вика! Мисля, че му оправихме цялото лято… – Красива жена, като теб имала ли е несподелени любови и любовни разочарования? – О, безброй. Затова не ме питай, защото мога да говоря до утре. Имала съм много такива, а първите бяха, когато съм била на около 12-13 години, защото тогава не приличах много на хубаво момиченце. След това също съм имала разочарования, например имах една връзка с момче, за което разбрах, че никак не съм била единствена и като го разбереш това нещо, няма как да не те удари по егото. След такава връзка не може да не започнеш да подозираш всеки следващ, но се справям, не е болка за умиране – минава и заминава. По-късно обаче някак рязко се отпушиха нещата и при мен и някак си палачинката се обърна. А най-интересното е, че когато някой те е наранил, след известно време се връща и съжалява, обаче ти вече съвсем деликатно си връщаш за причиненото. – Имала ли си комплекси и как ги преодоляваш? – О, също безброй! Още имам и не съм ги преодоляла, а си живея с тях и си плача тихичко в ъгъла. Като ученичка например имах сключени вежди, защото може би съм взела повече от баща ми някои неща. Тогава имах комплекс от това, защото много ми се подиграваха, викаха ми – ти, с едната вежда! Едно момиченце се сдухва от такива неща. Като по-малка също са ми казвали, че имам плоско дупе, но аз тогава си мислех, че това е нещо хубаво, а сега разбрах, че въобще не е и затова всеки ден съм на фитнес – помпаме и правим форми. – Ти си кръстена на принцеса Даяна. Този факт накара ли те да се интересуваш повече от нея и кои са най-вдъхновяващите личности в живота ти? – От малка по някакъв начин се чувствам по-свързана с нея, отколкото всички други, все пак й нося името и дори нещо да не ми е харесвало, винаги съм я оправдавала. Може да не е най-красивата жена на света, но за мен е много красива и се чувствам, а с това име и аз се чувствам като принцеса. Също така Анджелина Джоли ми е голям вдъхновител, а в момента и Яна Маринова доста ме вдъхновява, защото аз по някакъв начин тръгнах по нейните стъпки. Тя е била каскадьор, а аз от немай къде също започнах от там, освен това и двете с нея не сме минавали през Академията, но и двете имаме страст към актьорската професия и мисля, че няма да се откажем! – Любимата мисъл? -Обичам, като някой ми каже – всичко ще е наред и това ще мине! Често си напомням тези думи, както и мисълта „ако едно нещо няма да има значение след пет години, недей да се ядосваш за него повече от пет минути!” Нашият гост  Красивата актриса Даяна Ханджиева притежава много таланти, но страстта й към актьорството надделява. Още като ученичка в столичната 73-та гимназия започва да тренира баскетбол по примера на баща си, който е бивш състезател в този спорт и дори печели сребърен медал при девойките с отбора на “Славия”. Освен в спорта Даяна жъне успехи и в спортните танци, като там също е печелила отличия. Въпреки привлекателната й визия, кариерата в модните среди не я привлича, но първата й роля е точно на модел – в сериала на Би Ти Ви “Революция Z”. Тя е участвала и в сериала “Фамилията”, но най-голям успех й носи ролята на Катерина в “Скъпи наследници”, с която само за няколко месеца тя се превърна в една от най-харесваните млади актриси у нас.      ", "date": "2019.02.10", "title": " Даяна Ханджиева: Не пия, не пуша, но съм зависима от телефона"}
{"url": "https://trud.bg/%d0%bf%d0%b5%d1%82%d1%8a%d1%80-%d0%bc%d1%83%d1%82%d0%b0%d1%84%d1%87%d0%b8%d0%b5%d0%b2-%d0%b7%d0%b0-%d0%ba%d1%83%d0%bb%d1%82%d1%83%d1%80%d0%bd%d0%b0%d1%82%d0%b0-%d0%ba%d1%80%d0%b8%d0%b7%d0%b0-%d1%83/", "text": "Кой е авторът на националния химн Помним имената на чалга певиците, а сме забравили Цветан Радославов Изумителен резултат извади на светло анкета по столичните улици. „Кой е авторът на националния химн?“ беше въпросът на „Труд“. От 50 запитани дванадесет отговориха с Иван Вазов, петима посочиха Петко Славейков, един се опита да налучка с Младен Исаев. Останалите откровено признаха, че не са информирани! В държавната символика химнът е до знамето, което също е тайна за средностатистическия българин. Преди време един кмет го окачи пред общината с обратен ред на трикольора. Така се прави по време на война. Създател на „Мила родино“ е забравеният Цветан Радославов. Родом от Свищов, той е връстник и приятел на Алеко Константинов. Щастливеца му посвещава знаменития фейлетон „Бай Ганьо прави избори“. Цветан Радославов завършва класическа гимназия във Виена и записва история. През 1885 г. избухва Сръбско-българската война, студентите в странство са свикани под знамената. С неколцина другари Цветан потегля по Дунава към родината. На кораба обаче се чува сръбска реч. Прибират се и онези, които след ден-два ще застанат от другата страна на фронта. Като минават Железни врата, сърбите запяват някаква патриотична песен. Българите няма с какво да им отвърнат. Не иде да се подхване „Шуми Марица“, защото с нея наши доброволци се бият в Сръбско-турската война през 1876 г. Цветан излиза на палубата с цигулка в ръка. Погледът му шари по хоризонта. Там някъде е България, взира се момъкът. Лъкът докосва струните, а думите идат една подир друга: „Мила родино, ти си земен рай…“ Потребностите на общата култура изисква да се знае авторът на песента, която всички пеем. Помним имената на чалга певиците с по едно име, а сме забравили двете на Цветан Радославов. Българинът пропада в тази духовна пропаст не от днес или вчера. Корените на култураната нищета търси бележитият историк проф. Петър Мутафчиев. Неговата статия е публикувана през 1935 г. в сп. „Просвета“. С бира и кебапчета мургавото братство се приобщава към културните ценности Обикновеният грамотен българин не може сносно да напише дори няколко реда Когато един чужденец учи езика на дадена страна, обикновено му препоръчват да чете нейния периодически печат Ако някой би поискал да си изясни смисъла на живота ни от Освобождението насам, особено през времето на последните десетилетия, останал би слисан от странностите, с които тоя живот е изпълнен. Като че ли основната и най-съществена черта в него е отсъствието на всякаква логика. Казал би човек, че сме живели, за да творим парадокси, да доказваме, че сме способни да извратим или да стигнем тъкмо до опакото на всичко онова, което навсякъде и у всички представя цел на всяко естествено и здраво развитие. Тоя факт в една или друга степен се набелязва у нас решително всъде. Нигде обаче той не изпъква с такава сила и нигде значението му не е тъй голямо, както в областта на образованието и изобщо на духовното ни битие. Жертви за народната си просвета ние, общо взето, никога не сме скъпели. За това в делото на народното образование минавахме за народ, който далеко е опреднил съседите си. И не само при един случай с гордост сме сочили, че по общия брой на училищата си и по процента на грамотността сме почти достигнали равнището на големите културни народи. Още по-значителен изглежда напредъкът ни в ръста на средното образование. Тук вече по относителното число на своите училища – поне до преди година и половина – ние едва имахме равни на себе си. И рядко някой народ може да се похвали с едно – съответно на числеността си – тъй голямо количество „интелигентни“ със завършено средно или висше образование, каквото вече имаме ние. Всичко това обаче е само едната страна на въпроса, парадната му външност. Всъщност, всеобщата ни грамотност, за която тъй самодоволно обичаме да говорим, представя истинско недоразумение. Най-малко за три четвърти от всички грамотни хора у нас простото писане си остава най-сложното измежду всички изкуства. Тия, които през време на войните са имали възможността да преглеждат войнишката кореспонденция, знаят, че обикновеният грамотен българин не може сносно да напише дори няколко реда. А неграмотността у нас съвсем не е явление специфично за тия, които дължат образованието си само на първоначалното училище. В известен смисъл нещо съвсем обикновено е тя сред питомците и на средното. Разбира се, тук не е дума за неустановения, а в някои случаи и съвсем непоследователен официален правопис, който след няколкократните си промени поставя при некои случаи в затруднения и най-опитни книжовници. Средният тип образован българин не е в състояние да „съчини“ правилно, без груби граматически, езикови или стилни грешки, нито една страница. За това, въпреки грамадното количество „интелигентни“, с каквито вече е претоварен животът ни, толкова малко са българите, които могат да мислят правилно и да излагат на книга мислите си. Когато един чужденец учи езика на дадена страна, обикновено му препоръчват да чете нейния периодически печат. Това е не само, защото в него се пише просто и ясно, както хората обикновено си говорят, но още и защото главното изискване, на което навсякъде един публицист трябва да отговаря, е – да пише стилно и граматически издържано. Само у нас на това условие никой не държи. И всеки, който е общувал с чужденци, навярно не еднаж е слушал оплаквания от българския език на нашата преса. Тя не само че не съдейства да се развие и затвърди, но обикновено похабява чувството за правилна реч. Това, което е в пресата, в още по-големи размери e в държавните и обществените ни учреждения. Те открай време си остават най-удобният и спокоен приют на безграмотността. Обикновеният нашенски чиновник – голям или малък – продължава да бъде олицетворение на човек, който не само че не знае граматиката на своя език, но няма и най-елементарен усет за него. Поради това нигде тоя език не се обезобразява тъй, както в благословените български канцеларии. Не напразно най-забавните страници на хумористическия ни печат са тия, в които се поднасят образци от словесното творчество на нашето чиновничество. А езиковата култура е най-елементарното качество на образования човек. И който нея не притежава, е лишен от първото условие за всяко по-нататъшно развитие; както – и училищна система, която не смогва нея да насади у питомците си, сама дава доказателства за своята негодност. Но това тържествено шествие на полуграмотността у нас не е нещо, което съществува изолирано и само за себе си. То е само частичен и външен израз на друго явление, по-съществено и с по-голямо значение: необикновения ръст на така наречената полуинтелигенция. Особените условия, всред които светът се озова след голямата война, предизвикаха появата на тая социална категория почти във всички страни. Но докато там тя е нещо ново, у нас – поради причини чисто нашенски, тя не е липсвала никога през целия период на свободното ни съществуване. Освобождението ни завари в много отношения съвсем неподготвени, за да заживеем, както трябва. Държава и общество за устройството и отправлението на многобройните си и разнообразни служби чувстваха нуждата от цяла армия малко или много квалифицирани работници. Потребни бяха хора за разните клонове на държавното и обществено строителство, дейци в стопански и културни институти, школувани специалисти в различните свободни професии или технически служби. Трансформирането на народното ни стопанство, поради новите условия на производството и размяната, и поради настъпилата сложност в социалните отношения, изискваше и от обикновения жител на града и селото знания, от каквито в миналото рядко някой чувстваше особена потреба. Пред тоя, тъй остро усетен, недостиг от образование и от „учени“ хора, държавата не можеше да остане безучастна: тя бе най-рано и най-силно засегната от него. Притури се още и съзнанието, че като народ във всяко отношение сме твърде закъснели и че на всяка цена трябва да догоним тия, които с ни изпредили. Всичко това превърна грижите за екстензивния ръст на училищната просвета, особено тия за средното и висше образование, в основен стимул на културната ни политика. Колкото недостатъчно подготвени и да се явяваха питомците на нашите училища, и тия, които се изпращаха да добият набързо образованието си в чужди учебни заведения, те все пак се явяваха по-годни от другите, които не бяха минали никаква школа. Увлечени в това направление обаче, ние отивахме към все по-големи крайности. Защото и след като нуждата на държава и общество от масов приток на интелигентски кадри вече значително намаля, процесът на тяхното създаване не само че не бе ограничен, но се и засили. Паралелно с това, вместо да бъдат повишени, намаляваха и изискванията, на които трябва да отговаря образованият човек. Безспорен, но многозначителен факт е непрестанният стремеж у нас от десетилетия насам да се облекчи учението, да се направи то възможно по-просто, следователно – достъпно и за най-посредствените. „Модерни“ педагогически веяния се надпреварваха, за да се поставят в услуга на това движение, при което всеки можеше да получи формално признание за образован човек. Така, заживяло още от самото си начало при условия твърде неблагоприятни за работа, българското училище все повече падаше, вместо да се издига и да засиля въздействието си върху своите питомци. И всяко ново поколение от тия последните излизаше от него по-малко подготвено. Вместо да превъзхождат духовно своите бащи, децата се явяваха по-негодни от тях. (Със съкращения.)    ", "date": "2019.02.10", "title": " Петър Мутафчиев: За културната криза у нас"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d1%85%d1%83%d0%b1%d0%b0%d0%b2%d0%be-%d0%b5-%d0%b4%d0%b0-%d1%81%d0%b5-%d0%b7%d0%bd%d0%b0%d0%b5-%d1%87/", "text": "Хубаво е българите да знаят, че преди 140 г. нашите предци са приели един от най-демократичните закони в Европа. Това каза председателят на Народното събрание Цвета Караянчева при посрещането на първите гости в парламента в Деня на отворени врати на институцията. „Добре дошли в Народното събрание на тази знаменателна дата“, каза Караянчева, визирайки датата 10 февруари, когато преди 140 години е проведено първото заседание на Учредителното събрание. „Хайде да започваме обиколката. Вие ще имате какво да разкажете на вашите съученици на 16 април, когато ще бъде Денят на Конституцията сред български училища, защото нашата цел тази година е да популяризираме българската конституция и Учредителното събрание сред гражданите. Досега са се правили научни конференции, но сега е хубаво всички български граждани да знаят, че преди 140 години нашите предци са приели един от най-демократичните основни закони в Европа. Така че заповядайте“, каза още Караянчева. Председателят на парламента разказа, че има дневници, в които са се описвали заседанията. „Тогава е нямало стенографи, затова на другия ден те са се редактирали, защото народните представители много са държали всяка една от техните думи по време на дебат да бъде отразена. Имало е доста остри думи, които са се казвали и на другия ден, когато се прави редакцията на протоколите, тези думи са били премахвани. Приемал се е редактираният дневник преди заседанието на събранието“, каза още Караянчева. По думите й дебатите са били цветущи. „Няма как да не споменем Петко Каравелов, Тодор Икономов, Петко Славейков. Все създателите на съвременна България“, допълни Караянчева. Тя обърна внимание на първите гости на мястото на стенографа в пленарна зала и изтъкна, че поетът Димчо Дебелянов е работил там. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.10", "title": " Цвета Караянчева: Хубаво е да се знае, че преди 140 г. е приет един от най-демократичните закони в Европа (СНИМКИ)"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%83%d1%87%d0%b5%d0%bd%d0%b8%d1%86%d0%b8-%d0%bd%d0%b0%d0%b3%d1%80%d0%b0%d0%b4%d0%b5%d0%bd%d0%b8-%d0%b2-%d0%b1%d1%80%d1%8e%d0%ba%d1%81%d0%b5/", "text": "Трима българските ученици бяха сред победителите в проекта Space Tube, подкрепен от компаниите Майкрософт, Еърбъс и 3М. Ученици от няколко европейски държави, сред които и България, бяха провокирани да тестват знанията си и да изследват Космоса. Българските гимназисти показаха отлични познания чрез създадено от тях видео, коментиращо разминаванията между физиката и научната фантастика в известни филми за Космоса. Интерактивното представяне на учениците им донесе победа в конкурса, заедно с белгийския отбор, съобщиха от пресслужбата на ПП ГЕРБ. „През 2025 година работата в екип ще бъде сред най-важните умения за успех наравно с креативното мислене и STEM уменията. Адаптирането на училищната система е ключово за подготовката на учениците за икономиката на новото съвремие. Радвам се, че в България имаме преподаватели и училища, които търсят и намират възможности за сътрудничество по международни проекти. Проактивността и креативното мислене се развиват, когато учениците имат свободата да проверяват знанията си и сами да стигат до заключения. Младите български таланти показаха именно това във видеото си.“, заяви българският евродепутат от ГЕРБ/ЕНП Ева Майдел по време на дискусия с победителите. Антон Иванов (СУ „Васил Левски“, гр. Елин Пелин), Йоан Стоянов (СУ „Христо Ботев“, с. Горна Малина) и Кристиан Георгиев (Професионална гимназия по телекомуникации, гр. София) са победителите и освен от Ева Майдел, учениците бяха поздравени и от Вицепрезидента на Майкрософт Джон Франк и директора на 3М за Европа Максим Бюро. Победителите в конкурса посетиха също и центъра по иновации на 3М в Дюселдорф и Европейската космическа агенция в Брюксел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " Български ученици наградени в Брюксел от световни компании"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%bf%d0%b5%d1%82%d1%80%d0%be%d0%bb%d0%bd%d0%b0-%d0%b8-%d0%b3%d0%b0%d0%b7%d0%be%d0%b2%d0%b0-%d0%b0%d1%81%d0%be%d1%86%d0%b8%d0%b0-6/", "text": "По повод на въвеждането на системата за противодействие на контрабандата на горива в страната, членовете на Българската петролна и газова асоциация заявяват, че напълно подкрепят усилията на  . Пожелаваме успех на държавните контролни органи и очакваме резултатите от работата на системата да бъдат обявявани при пълна прозрачност. Още веднъж подчертаваме, че легалните оператори в сектора винаги са били за спазването на буквата на закона и за чиста пазарна среда. Това съобщават в декларация от БПГА във връзка с въвеждането на системата за противодействие на контрабандата на горива в страната. Българската петролна и газова асоциация приветства категорично заявената от правителството политическата воля за изсветляване на един структуроопределящ за българската икономика сектор. За първи път се полагат решителни усилия за справяне с контрабандния внос на горива в България, което е в интерес на всички български данъкоплатци, пише още в декларацията. В същото време смятаме, че това е само първата крачка в правилната посока като съществена част от работата тепърва предстои. За да имат мерките срещу сивата икономика в сектора на течните горива пълен ефект, е необходимо да се осъществява цялостен контрол върху целия път на горивото – от входа на държавата до колонките на бензиностанциите. Наблюдението трябва да обхване всички бази, рафинериите и данъчните складове на територията на страната, както и да се осъществи връзка с Българската акцизна централизирана информационна система (БАЦИС) и системата на Националната агенция за приходите. Само тогава можем да отчетем добър резултат както за българската хазна, така и за конкурентната среда в страната, се съобщава още. Членовете на Българската петролна и газова асоциация още веднъж заявяват пълната си подкрепа за всички действия на държавата, които имат за цел пресичане на нелегалната търговия с горива. Асоциацията ще съдейства по всякакъв начин на тези усилия, пише в декларацията на БПГА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " Българската петролна и газова асоциация: Подкрепяме усилията на правителството за борба с нелегалните практики и сивия сектор"}
{"url": "https://trud.bg/%d0%bc%d0%b2%d0%bd%d1%80-%d0%bd%d1%8f%d0%bc%d0%b0%d0%bc%d0%b5-%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d1%8f-%d0%be%d1%82-%d0%b2%d0%b5%d0%bd%d0%b5%d1%86%d1%83%d0%b5%d0%bb%d0%b0-%d0%b7/", "text": "В Министерството на външните работи няма постъпила информация от Венецуела за паричен трансфер, съобщиха пред   от институцията. Депутатът Карлос Папарони не уточнява в „Туитър“ с кои български институции е осъществен контакт за спиране на паричния трансфер. Според него става дума за „брокерска къща“. Неофициално експерти коментират, че много голяма сума с пари няма как да бъде преведена през подобен вид финансова институция. По-рано в акаунта си в „Туитър“   петролна компания чрез финансов посредник в България. Според него – от Венецуела вече са се свързали с българските власти, за да работят по случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.10", "title": " МВнР: Нямаме информация от Венецуела за паричен трансфер"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bc%d0%b0%d1%80%d0%b8%d1%8f%d0%bd%d0%b0-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d0%b7%d0%b0%d0%bc%d0%b8/", "text": "Заместник министър-председателят по икономическата и демографската политика Марияна Николова ще бъде на официално посещение в Унгария на 11 и 12 февруари. Това съобщиха от правителствената информационна служба. Българският вицепремиер ще се срещне с заместник министър-председателя на Унгария Жолт Шемйен. Визитата има важно значение за поддържане на интензивния политически диалог по широк спектър от двустранни въпроси и теми от европейския и международния дневен ред. В Будапеща вицепремиерът Николова ще проведе серия от разговори с унгарския държавен секретар по въпросите за семейството и младежта Каталин Новак, с министъра на човешките ресурси Миклош Кашлер, с държавния секретар по социалните въпроси и социалната интеграция Атила Фюльоп както и с министъра на външните работи на Унгария Петер Сиярто. По време на разговорите ще бъдат обсъдени двустранните отношения и конструктивното взаимодействие в различни области с акцент върху демографската политика, политиките за закрила на децата и интеграцията на хора с увреждания на трудовия пазар. Заместник министър-председателят Марияна Николова ще посети унгарския Парламент, където ще има разговори с държавния секретар Миклош Шолтес, председателя на групата за българо-унгарско приятелство г-жа Моника Дунай и говорителя на българската общност в унгарския парламент г-н Симеон Варга. В рамките на посещението вицепремиерът ще се срещне с представители на българската общност начело с г-н Дончо Русев, председател на Българското републиканско самоуправление.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.10", "title": " Вицепремиерът Марияна Николова заминава на официално посещение в Унгария"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%bb%d0%b5%d0%b3%d0%b5%d0%bd%d0%b4%d0%b0%d1%80/", "text": "Президентът Румен Радев изпрати поздравителен адрес на Татяна Лолова по случай рождения ден на легендарната ни актриса – 10 февруари. „Неподражаемият Ви талант облагородява с присъствието си сцената, екрана и душите на всички Ваши съвременници“, посочва държавният глава в писмото до Татяна Лолова. Това съобщиха от пресслужбата на „Дондуков 2“. Президентът отбелязва, че изключителната роля на актрисата в българския културен и обществен живот е да възвръща и разпалва вярата ни. „Ценност и необходимост за всички нас са Вашите незаменими послания, присъствие и пример!“, посочва още президентът в поздравителния адрес до Татяна Лолова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " Президентът Радев поздрави легендарната българска актриса Татяна Лолова за рождения й ден"}
{"url": "https://trud.bg/%d0%ba%d0%b5%d1%80%d0%b2%d0%b0%d0%bd%d0%b8-%d0%be%d1%82-%d0%ba%d0%be%d0%bb%d0%b8-%d0%bf%d0%be-%d0%bf%d1%8a%d1%82%d1%8f-%d0%b7%d0%b0-%d0%b2%d0%b8%d1%82%d0%be%d1%88%d0%b0/", "text": "Стотици автомобили днес затрудняват достъпа до ски зона „Алеко“ в Природен парк „Витоша“ , сигнализираха читатели на „Труд“. От изпратените в редакцията снимки се вижда, че в слънчевия неделен ден много хора са се качили на колите си, за да отидат до планината на разходка или да покарат ски, но са попаднали в капана на трафика. А туристите, тръгнали пеш, трябва да внимават, за да не бъдат ударени от някой автомобил. Проблемът с достъпа до Природния парк стои на дневен ред повече от 15 години. Собственикът на лифтовете „Витоша ски“ има план за тяхното модернизиране. Инвестицията не може да бъде реализирана, заради противоречие между Плана за управление на Природния парк, Закона за горите и Закона за устройство на територията. Всеки опит тази колизия да бъде отстранена с поправки в трите нормативни акта среща яростната съпротива на „зелените“. Досега нито едно правителство не е успяло да се противопостави на „еколозите“ и се съобразява с техните претенции, а столичани и гостите на София са принудени да се качват в планината с колите си, а не с лифт.    ", "date": "2019.02.10", "title": " Кервани от коли на Витоша"}
{"url": "https://trud.bg/%d0%b1%d1%81%d0%bf-%d1%81%d0%be%d1%84%d0%b8%d1%8f-%d0%b8%d1%81%d0%ba%d0%b0-%d0%bf%d1%8a%d0%bb%d0%bd%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%b8-%d0%be%d1%82%d1%87%d0%b5%d1%82/", "text": "Общинските съветници от БСП искат пълна проверка и отчет на работата на транспортните дружества в София от 1 януари 2019 година досега. Справката задължително трябва да включва часовете положен извънреден труд от шофьорите, осигуряване на междусменните почивки и недостига на водачи на превозните средства, категорични са социалистите в СОС. Това съобщиха от пресслужбата на Градския съвет на БСП – София.. „Очаквам двамата директори на транспортните дружества – Слав Монов и Евгений Ганчев да информират членовете на Комисията по транспорт и туризъм още идната седмица в сряда, когато трябва да имаме заседание, заяви лидерът на БСП – София Калоян Паргов, който е и заместник-председател на Комисията по транспорт и туризъм към СОС. – Настоявам да ни бъде докладвано дали са верни информациите, които се разпространяват в социалните мрежи, за недостиг от над 300 шофьори и ватмани в столичния градски транспорт, за липса на почивки, за смени, продължаващи по 16 часа, за до 50 часа извънреден труд на водачите на месец. И като цяло – как столичният градски транспорт гарантира сигурността на гражданите на София“. Калоян Паргов припомни, че при разглеждането на транспортната задача на заседание на комисията преди по-малко от две седмици БСП изрази опасенията си и предупреди, че тя няма да бъде изпълнена именно поради недостига на шофьори. „Очакваме обяснения от кмета Йорданка Фандъкова и от заместника й, отговарящ и за транспорта, Дончо Барбалов, както и от председателя на Комисията по транспорт Екатерина Йорданова, заяви Калоян Паргов. – Освен това, настояваме още в сряда да чуем ясно и точно какви мерки те смятат да вземат оттук нататък, за да разрешат проблемите в столичния градски транспорт. Защото тази безотговорност не може да продължава! Никой няма право да рискува живота и здравето на софиянци“. БСП – София не за първи път поставя тези въпроси. Столичните социалисти подкрепиха протеста на шофьорите от градския транспорт срещу лошите условия на труд и ниското заплащане преди време. В декларация на БСП – Искър тогава столичните социалисти поискаха пълна ревизия на цялостната транспортна политика на СО и на общинските транспортни фирми. „Във връзка с инцидента от петък, когато водач на автобус №98 получи инфаркт на волана и само по чудо в последвалата катастрофа нямаше пострадали и жертви, настояваме да бъде предоставена официална информация по редица въпроси, заяви общинският съветник от БСП Борис Цветков, който е и председател столичните социалисти в район „Искър“. – Настояваме да бъдем информирани дали катастрофиралият автобус е минал задължителен технически преглед, а шофьорът – задължителния медицински преглед. Дали е вярно, че за януари въпросният водач е имал само 3 почивни дни, което е скандално и грубо нарушение на Кодекса на труда. Търсим отговори и от ДАИ, и от Инспекцията по труда, които са задължени да проверяват фирмите за обществен транспорт. И не на последно място – искаме отговори и от транспортните синдикати в дружествата. Защо не реагират на лошото отношение към водачите и към условията, в които те се трудят?“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " БСП – София иска пълна проверка и отчет на работата на транспортните дружества"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%be%d1%80-%d1%89%d0%b5-%d0%b1%d1%8a%d0%b4%d0%b0%d1%82-%d0%bf%d1%80%d0%b8%d0%b2%d0%bb%d0%b5%d1%87%d0%b5%d0%bd%d0%b8-%d0%ba%d1%8a%d0%bc-%d0%bd%d0%b0%d0%ba%d0%b0/", "text": "Още медици ще бъдат привлечени към наказателна отговорност по делото за   с онколекарства от две болници. Това заяви пред   наблюдаващият прокурор Лидия Манолова. През октомври миналата година при специализирана акция бяха   7 души, част от тях служители на болници в София и в Благоевград. Двама са в ареста, останалите са с по-леки мерки за неотклонение. От 5 месеца Светлана Тюлекова е под домашен арест. Арестувана е, докато си тръгва от работа. На излизане от болницата в личния й багаж са открити онколекарства. Твърди, че ги е сложила в торбата си по погрешка. Лекарствата, намерени в багажа на фармацевта, са със специален режим на съхранение – в хладилник в болничната аптека. Колегите й казват, че в деня на ареста, тя останала последна в аптеката, тръгнала си след останалите. „В момента се анализират доказателства и мога да кажа, че предстои привличане към наказателна отговорност и на други лица”, казва Лидия Манолова. Според прокуратурата до юни е възможно обвинителният акт да влезе в Специализирания наказателен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.10", "title": " Прокурор: Ще бъдат привлечени към наказателна отговорност още медици за злоупотреби с онколекарства"}
{"url": "https://trud.bg/10-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b2-%d0%b3%d1%8a%d1%80%d1%86%d0%b8%d1%8f-%d0%b7%d0%b0-%d0%bf%d0%b5%d1%82%d1%80%d0%b8%d1%87%d0%ba%d0%b8%d1%8f-%d0%b5/", "text": "56-годишният Огнян Атанасов, известен като „Балканския Ескобар“, бе осъден на 10 години затвор от тричленния касационен съд на Солун. Той е признат за виновен за трафик на наркотици – акт, започнал през март 1999 г., четири месеца след бягството му от затвора Касандра, където е бил задържан. Съдът го осъди за продажбата на наркотици, разкрит и задържан на гръцко-българската граница в размер на 62,5 грама хероин. По случая е арестуван грък, който е посочил Атанасов като доставчик на наркотици и е осъден на три години лишаване от свобода. Атанасов бе обвинен и за втори случай с хероин за 50 грам, за което обаче, съдиите изразиха съмнения. Атанасов, който бе предаден преди няколко седмици на гръцките власти е разпитан от съда, където е отрекъл всякаква връзка с търговия на наркотици. Непрекъснато е имал пропуски в паметта, които дължи на здравословните си проблеми: „Болен съм. Често губя съзнание и не знам къде съм. Не знам защо ме съдят“, са част от показанията му. В допълнение към десетгодишната присъда, съдът наложи и глоба от 50 000 евро на Атанасов, като в следващи период се очаква да бъде изправен отново пред съда в Солун, тъй като той е обвинен и в четири други дела за трафик на наркотици. Припомняме, че още в началото на 90-те години граничното село Тополница се прочува като Меката на дрогата, а Огнян Атанасов като един от босовете на наркотрафика към Гърция. След няколко предателства той започва да работи само с каналджии от родното му село и от съседното село Вълково. Мафиотската структура пази такова мълчание, че и досега ченгетата нямат представа за реалните количества наркотици и пари, с които работи петричкият Ескобар. През 2011 г. по искане на комисията „Кушлев“ съдът отнема имущества за близо 170 000 лв. на Огнян Атанасов и съпругата му. Оттогава по документи той е само земеделски производител, декларира доходи по около 10 000 лв. годишно, всичко е на баща му, а колите, които кара – на приятели. Огнян Атанасов е съден у нас за трафик на хора през границата с Гърция в началото на 90-те години, после се захваща с дрога. Верен съдружник му става Васил Маникатов от Сандански. И двамата са хванати и съдени в Гърция и през 1998 г. заедно бягат от затвора Касандра. След арест у нас, аверите се обвиняват взаимно в предателство и скъсват отношения завинаги. Носят се слухове, че са натрупали милиони, затова през 2008 г. Маникатов е отвлечен от „Наглите“ и близките му плащат 240 000 евро откуп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " 10 години затвор в Гърция за петричкия Ескобар"}
{"url": "https://trud.bg/%d0%bc%d0%b0%d1%89%d0%b0%d0%b1%d0%b5%d0%bd-%d1%84%d0%be%d1%80%d1%83%d0%bc-%d0%b2-%d0%b3%d0%b0%d0%b1%d1%80%d0%be%d0%b2%d0%be-%d1%80%d0%b0%d0%b7%d0%ba%d0%b0%d0%b7%d0%b2%d0%b0-%d0%b7%d0%b0-%d0%b6%d0%b5/", "text": "Екипът на Регионален исторически музей – Габрово започна подготовка на конференцията „Старопланинският регион – минало, настояще, перспективи. Развитие на културния туризъм”. Форумът ще се проведе на 3 и 4 октомври. Конференцията се организира за шести път, а тази година се поставя акцент върху развитието на женското движение и благотворителността сред населението на Старопланинския регион. Повод да се избере такава насока на конференцията е 150-годишнината на една от най-старите организации в Габрово – Женско благотворително дружество „Майчина грижа”. Годишнината се отбелязана и с други прояви. През лятото РИМ – Габрово представя специална изложба, която е съвместна с други институции – Държавния архив и Регионална библиотека „Априлов-Палаузов”.  В Габровско развитието на женското движение и благотворителността са много силно изразени. Преди години излиза национален тритомник за благотворителността, в който присъстват редица местни личности. Това е дейност, добре позната от Възраждането до 1944 година, която в съвременността отново става актуална. Във фонда на отдел „Възраждане” на Регионален исторически музей – Габрово има запазени много ранни документи за дейността на Женско благотворително дружество „Майчина грижа”, които ще бъдат представени пред широката общественост. „Майчина грижа” е най-голямото и най-дълго развивало благотворителност дружество.  Докладите от предходната – пета поред, научна конференция, състояла се през 2018 година, ще бъдат издадени в традиционния сборник. Те са 41 на брой. Сборникът премина през лицензиране от хабилитирани лица от Института за исторически изследвания към БАН. Това повишава неговата научна значимост, а публикациите дават възможност на авторите да ги ползват за развитието си в научна степен. Съорганизатор на научната конференция „Старопланинският регион – минало, настояще, перспективи. Развитие на културния туризъм” е Великотърновския университет. Научен ръководител е проф. д-р Петко Петков, представител на висшето учебно заведение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " Мащабен форум в Габрово разказва за женското движение и благотворителността в Старопланинския регион\t\t\t"}
{"url": "https://trud.bg/%d0%bd%d1%84%d1%81%d0%b1-%d0%b2-%d0%b1%d1%83%d1%80%d0%b3%d0%b0%d1%81-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be/", "text": "Бургаската структура на НФСБ предложи Валери Симеонов за водач на листата за предстоящите европейски избори, предаде  . Пет са причините да бъде номиниран именно той, обясни депутатът Християн Митев. Сред тях са последователната политика за защита на националната сигурност и интересите на страната, активната дейност за подпомагане на българския бизнес, както и водената политика в интерес на възрастните хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.10", "title": " НФСБ в Бургас предложи Валери Симеонов за водач на евролистата"}
{"url": "https://trud.bg/%d0%b4%d0%b0%d0%bd%d0%b8%d0%b5%d0%bb%d0%b0-%d0%b4%d0%b0%d1%80%d0%b8%d1%82%d0%ba%d0%be%d0%b2%d0%b0-%d0%be%d1%82%d0%bf%d1%83%d1%81%d0%bd%d0%b0%d1%82%d0%b8%d1%82%d0%b5-%d0%b4%d0%be%d0%bf%d1%8a/", "text": "„Отпуснатите допълнително средства за общинските и областните болници е навременна мярка. Тези средства няма да се дадат общо, а ще се дадат за дейност“. Това заяви пред   депутатът от ГЕРБ Даниела Дариткова – председател на здравната комисия в Народното събрание. Тя уточни обаче, че парите няма да са за всички. „Тези пари по методика се дават съгласно Закона за лечебните заведения само за болниците, които са в географски трудно достъпни и отдалечени региони. Списъкът се определя чрез Сдружението на общините“. Дариткова отбеляза, че болниците имат и други искания: „Диалогът с тях ще продължи. Той няма да приключи само с даването на едни пари“. „Именно сега трябваше да се реагира, защото анализите се правеха през годината. Сега и с доброто състояние на бюджета може да се позволи едно допълнително даване на средства към тези болници. Смятам, че това е изключително позитивно. Избори има всяка година, а пари се дават тогава, когато бюджетът го позволява и когато наистина се постигне разумният компромис чрез диалог с всички заинтересовани“, обясни още депутатът от ГЕРБ. Даниела Дариткова бе категорична, че не може да се говори за неправомерна държавна помощ към търговски дружества. По думите й по тази методика се финансират и центровете за психично здраве. Тя увери, че поетият ангажимент от Министерството на здравеопазването за увеличаване на издръжката на болен с психично заболяване също ще бъде спазен и ще има увеличение на средствата. За единната европейска система за верификация на лекарствата, която вчера влезе в сила, Дариткова смята, че няма място за притеснение. „Бяха направени редица уточнения от Министерството на здравеопазването и от асоциацията, която се занимава с въвеждането на системата, че ще има плавен преход, че няма да има санкции в първите месеци, че има сериозно понижение на цената на необходимите устройства. Длъжни сме да изпълняваме европейските регламенти. Нямаме полезен ход за отстъпление. … Смятам, че би следвало с помощта на съсловната организация, министерството и компетентните органи да се подпомогне всяка аптека, която има затруднения по въвеждането на аптечния софтуер“, обясни председателят на здравната комисия. По думите й обаче няма правен механизъм за персонално финансово подпомагане на затруднени аптеки. Дариткова очаква, че през март ще се вземе решение за модела за здравна реформа. Към момента ГЕРБ нямат политическо решение по отношение на Концепцията за интеграция на ромите на вицепремиера Красимир Каракачанов. Според нея документът би следвало да се подложи на широко обществено обсъждане, да се чуят всички мнения и чак тогава да се вземе решение в контекста на програмата, която изпълнява правителството. „Проблемът е изключително важен. Би следвало да се постигне консенсус не само в рамките на управляващата коалиция, но и постигане на обществен консенсус по темата, за да може стъпките, които се очертаят, да бъдат следвани дългосрочно. Проблемът наистина трябва да намери своето решение в конкретни мерки. Имаме позитивни решения в тази насока, но цялостното усещане на обществото за успешна интеграция все още го няма“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " Даниела Дариткова: Отпуснатите допълнително средства за общинските и областните болници не са за всички"}
{"url": "https://trud.bg/%d0%bd%d0%b0%d0%b4-50-%d1%85%d0%b8%d0%bb-%d0%b4%d1%83%d1%88%d0%b8-%d0%b8%d0%b7%d0%bb%d1%8f%d0%b7%d0%be%d1%85%d0%b0-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82%d0%b0-%d0%bd%d0%b0-%d0%b6/", "text": "Полицията е задържала 45 души в Париж в събота по време на 13-ия национален ден на протестите на „жълтите жилетки“. Това става ясно от информацията на правоохранителните органи, цитирани от френския телевизионен канал BFM и TACC. Според данните от арестуваните лица 42 души са били временно задържани в полицейските управления . Преди това се съобщаваше за 36 задържани. Протестите в Париж бяха придружени от сблъсъци с полицията. Общо 51,4 хиляди души взеха участие в демонстрациите във Франция, от които 4 000 в Париж. Движението на „жълтите жилетки“ възникна във Франция в средата на ноември в знак на протест срещу растящите цени и данъци. В бъдеще се оказва, че исканията на протестиращите са насочени срещу институциите на държавната власт, които те обвиняват за неефективното управление на страната и недостатъчните мерки за борба с бедността.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2019.02.10", "title": " Над 50 хил. души излязоха на протеста на „жълтите жилетки“ във Франция, има арестувани"}
{"url": "https://trud.bg/%d0%bf%d0%b0%d1%82%d1%80%d0%b8%d0%b0%d1%80%d1%85-%d0%bd%d0%b5%d0%be%d1%84%d0%b8%d1%82-%d0%b8%d0%b4%d0%b2%d0%b0-%d0%bd%d0%b0-%d1%8e%d0%b1%d0%b8%d0%bb%d0%b5%d1%8f-%d0%bd%d0%b0-%d0%bc%d0%b8%d1%82%d1%80/", "text": "Българският патриарх и софийски митрополит Неофит идва във Варна за 50-годишния юбилей на Варненския и Великопреславски митрополит Йоан. На 13 февруари, когато църквата отбелязва паметта на св. Евлогий, архиепископ Александрийски, преп. Мартиниан и преподобни Зоя и Фотина и когато е рожденият ден на митрополита, в катедралния храм „Св. Успение Богородично“ ще се отслужи съборна св. Литургия с участието на патриарха, митрополити-членове на Светия Синод и гости от други поместни православни църкви. На следващия ден се навършват 1150 г. от Успението на св. Кирил Славянобългарски. Тази бележита годишнина ще бъде отбелязана с отслужване на св. Литургия в катедрален храм „Успение Богородично”, а след това и на тържествен благодарствен молебен по повод годишнината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " Патриарх Неофит идва на юбилея на митрополит Йоан"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d1%81%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%bd%d0%b0-%d0%be%d1%81%d1%82%d1%80%d0%be/", "text": "Българска престъпна групировка, източила банкомати на остров Бали, беше разбита от индонезийските власти. Задържани са петима наши сънародници, предаде „ „. Cлeд пpeтъpcвaнeтo нa дoмoвeтe им, пoлициятa е открила pyтepи, лaптoпи, мoбилни тeлeфoни, ĸaĸтo и няĸoлĸo скимиращи устройства. Българите използвали перфектна схема – изтoчвaли хиляди дoлapи oт cмeтĸитe нa зaмoжни тypиcти нa ocтpoв Бали, ĸoйтo e cpeд нaй-пpивлeĸaтeлнитe eĸзoтични дecтинaции зa пoчивĸa. Членовете на бандата се придвижвали с автомобили под наем и с перуки на глава. Те инсталирали на избрани банкомати скимер устройство с камера, свързана с маршрутизатора и модема, които след това са записвали всички клиентски данни, включително и ПИН кода на картата. После данните били прехвърляни на фалшив банкомат, в който пристигали парите на измамените клиенти. Първоначалната информация сочеше, че става дума за източени 700 милиона в евро, но по-късно валутата бе коригирана в индонезийски рупии, чиято стойност се равнява на около 5500 долара. След зрелищна акция на индонезийските власти, гонка и стрелба по нашенците, българската банда е била заловена и сега зaд peшeткитe се намират пeтимa нaши cънapoдници. Те са заплашени от присъда и глoбa в paзмep нa cтoтици xиляди дoлapи. Opгaнитe нa peдa издиpвaт oщe eдин зaпoдoзpян нaшeнeц, ĸoйтo e ycпял дa избягa пo вpeмe нa apecтa. Това не е първият случай на българи, заловени за източването на лични данни и банкови в Бали. Индонезийските власти имат информация, че на Бали действа още една българска престъпна група, която се занимава със същата схема. Според местни медии – българските тартори на групировките довеждали неуспели ММА бойци от България в Бали, които да се занимават с престъпната дейност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2019.02.10", "title": " Петима българи са арестувани на остров Бали, източвали банкомати (ВИДЕО и СНИМКИ)"}
{"url": "https://trud.bg/%d0%b6%d0%b8%d1%82%d0%bd%d0%b8%d1%8f%d1%82-%d0%bf%d0%be%d1%81%d1%82-%d1%81%d1%82%d0%b0%d0%b2%d0%b0-%d0%b2%d1%81%d0%b5-%d0%bf%d0%be-%d0%bf%d0%be%d0%bf%d1%83%d0%bb%d1%8f%d1%80%d0%b5%d0%bd/", "text": "Програмата има отлични ефекти върху здравето Специално за “Труд” д-р Людмила Емилова представя своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 45 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. Пречистването с умерена консумация на жито е известно като част от философията на Учителя Петър Дънов. Създателят на тази уникална система казва: “Всякога гледай с Радост на живота, защото Радостта е светлината на душата.”. А точно тези простички и универсални ценности са загърбени в последните години. Между сигурните пътища за връщането им е предписанието на Учителя за укрепване на тялото и духа с т. нар. житен пост. Безброй мнения и импровизации по темата изобилстват в интернет. За това съветите си основавам на опита на моята 73-годишна пациентка и приятелка Мария Митовска. Имам доверие на споделеното от нея, защото е била ученичка на първия най-близък кръг последователи на Дънов. Той е препоръчвал 10-дневен прием на 100 г жито, покрито с 1 л топла, но не вряла вода в плътно затворен термос за една нощ, 2-3 чаени лъж. мед, 3 ябълки и 9 ореха, разпределени на 3 приема за деня. За ефектите на тази програма допринася и подборът на годишното време за нейното изпълнение. Тя е ориентирана според фазите на Луната – след пълнолуние преди пролетното равноденствие и винаги в близост до великденските пости. Тази година пълнолунието е на 19 февруари и първият “житен” цикъл трябва да започне 1 до 3 дни след него. Не се препоръчва отлагане за повече от 5 дни, защото постът ще завърши в новолунието, а това не е желателно. На десетия ден за обед се приготвя т. нар. ангелска супа – картофи, лук, магданоз и щипка сол. Вечерта отново се приемат ябълка, орехи, жито. Много мои пациенти спазват житната програма и споделят, че им действа окриляващо. При всекиго обаче има и особености. Дънов никога не е бил краен и е разглеждал всеки отделен човек като център на вселенска система. Към тази максима се придържам и аз в практиката си. При някои хора могат да се получат оплаквания от главоболие, отпадналост, обложен език и др. Тези признаци на дезинтоксикация не бива да ни разколебават, защото са израз на полезно прочистване. Важно е да се спазват и други ценни съвети на Дънов. Водата, в която е било изкиснато житото, не се пие, защото в нея са преминали ензимни инхибитори от зрънцата. Те са им необходими, за да ги предпазят от вредители в почвата до покълването им. Инхибиторите са вредни за хората, защото се свързват с ензимите в храносмилателната система и ги деформират, пречейки на пълноценната им работа. По време на програмата се пие около 1,5 л топла вода на ден. В нея по желание се разтваря медът. Количеството на меда може да е повече от 2-3 чаени лъжички за хората с обща отпадналост и за по-възрастните. В последните години мнозина заместват пшеницата с лимец. Тази хилядолетна култура има неоспорими предимства и наистина употребата й повишава ефектите за здравето. Лимецът е диплоидна пшеница – прародител на модерните сортове жито, отглеждани индустриално. Глутенът в него не е така агресивен, поради вида на глиадина в състава му. Притежава максимално количество микронутриенти на калория и е по-активно насищащ. След накисване зрънцата на лимеца стават много по-меки от тези на житото и не създават проблеми със зъбите и венците. Определям този режим като спасение от принудителното зимно обездвижване, последиците от отрупаните празнични трапези и ограниченото слънчево греене. Ползват се и само родни продукти, които можем да подберем от гарантиран източник. Ефектите на житния режим са добре известни през годините, подобно на други щадящи тялото правила за хранене – прием на по-ограничено количество от продукти в цялостен вид, лесни за усвояване.   Препоръки за захранване след житния режим Дънов е съветвал най-малко 3 дни след поста с жито да не се приема никаква животинска храна. След приема на ангелска зеленчукова супа се прави постепенно захранване, по време на което чистенето на токсини продължава. Предложените подходящи рецепти са изготвени заедно с главния готвач на медицинския център Илия Илиев.   Зеленчуци на пара (1 порция) 30 г броколи, 30 г карфиол, 30 г тиквичка и 30 г морков се поставят в уред за готвене на пара или в решетка за готвене на пара. Налива се вода до равнището на решетката и се вари 3-4 мин. Сервира се с малко нарязан копър и сок от резен лимон.   Билкови картофчета (1 порция) Нарязва се на кубчета около 200 г обелен картоф и към него се добавят клонка лимонова мащерка, няколко иглички розмарин и 1 щ. риган. Разбърква се добре в малка тавичка, налива се вода до средата на зеленчука и се пече 25-30 мин. на 160 градуса. Сервира се с малко накълцан копър и резен лимон.   Овесени ядки със зеленчуци   (1 порция) Нарязват се на средно големи кубчета около 15 г обелен морков, 15 г обелена тиквичка, 15 г прясна чушка, 20 г обелена целина и 10 г лук. Наливат се 150 мл вода и се вари на бавен огън. Когато зеленчуците са омекнали, се прибавят 30 г овесени ядки, 3-4 листенца пресен босилек и по 1 щ. риган и куркума. Разбърква се, отстранява се от котлона и се оставя за 10 мин. Сервира се с малко накълцан магданоз и резен лимон.", "date": "2019.02.10", "title": " Житният пост става все по-популярен\t\t\t"}
{"url": "https://trud.bg/%d1%82%d0%b0%d1%82%d1%8f%d0%bd%d0%b0-%d0%bb%d0%be%d0%bb%d0%be%d0%b2%d0%b0-%d0%b0%d1%80%d0%b8%d1%81%d1%82%d0%be%d0%ba%d1%80%d0%b0%d1%82-%d0%bd%d0%b0-%d1%81%d1%86%d0%b5%d0%bd%d0%b0%d1%82%d0%b0/", "text": "За нея казват, че държи целия диапазон на драматургията – от трагедията до комедията. Вярно е. Може да те разплаче, може да те разсмее, но пък и може да те накара да плачеш докато тя се смее и обратното. Още по-важното и ценното в Тятана Лолова е, че всичко прави с лекотата на аристократ. Не се подвеждайте под думата “лекота”. Лекотата не означава спокоен живот и не означава път без препятствия. Означава извисяване над егото. Тази гранддама на българската сцена става на 85 години (10 февруари). Чаровната актриса не обича нито да я ласкаят, нито да я “грандосват”. Сама успява да се шегува с нея, при това по същия фин начин. Дали е силна? Тя сама отговаря на този въпрос в сайта “Мила”. “Мъча се да съм силна. Аз не мога да кажа, че съм силна и уверена, но ако хората казват, че съм такава, това е едно от хубавите неща, които получавам от тях даром.” И след това сама се разпъва на кръст с автоирония.  “Слабост е, че обичам да пия бира, но когато разбрах, че не трябва да пия бира, спрях. Значи съм слаба, защото обичах да пия бира и съм силна, защото спрях да я пия.” Татяна Лолова е известна със страстта си към шапки, шалове и такава сме я виждали в повечето от ролите й. Всеки един филм – независимо дали играе главна или епизодична роля, се вдига една класа нагоре само заради нейното присъствие. “Мъжът ми много често казва, че хората не знаят кое е това нещо, което ги кара да ми се усмихват. Гледали са ме и понякога не могат да се сетят дори в какво, но си спомнят, че им е било приятно. Затова ми го връщат с бодрост и с усмивка”, казва тя в същото интервю. За съжаление нейният съпруг и неин вдъхновител през целия живот си тръгна от този свят в края на миналата година. Това е може би най-дълго съхранилото се семейство в артсредите. Запознали се през 1963 г. в Сатиричния театър, където Славето работел като реквизитор. Когато се оженили станала голяма врява – някакви класови предразсъдъци. “Никога нямам нужда да съм тъжна, но съм тъжна. Напоследък тъгата е на всяка крачка. Може би защото сме по-информирани. Ето, не искам да говоря за финанси, но колко много зависи красотата, младостта, добронамереността, здравето от финикийските знаци?! Един беден човек, който се старае да спечели някакви пари и въпреки качествата си не може да го направи, той не може да бъде нито добре нахранен, нито добре измит, нито толкова бодър. Татяна Лолова става актриса случайно или може би нарочно. “Аз станах артистка въпреки родителите си.” Висшето си образование завършва във ВИТИЗ (днес НАТФИЗ) в класа на професор Стефан Сърчаджиев. Кариерата й започва през 1955-а. в русенския театър. В края на следващата година, на 26 декември, тя става първата актриса, назначена в новосъздадения Сатиричен театър, където се превръща в една от най-големите му звезди. През 1978 г. тя временно напуска Сатирата и се премества в театър “София”, за да играе драматични роли. И тук появата й на сцената се увенчава с успех. По-късно играе и на сцената на театър “199”. В киното се снима в над 25 филма, като сред най-известните са “Петимата от Моби Дик”, “Щурец в ухото”, “Топло”, “Бон шанс, инспекторе”, “Опасен чар”, “Последната годеница на принца”, “След края на света”, “Сбогом, мамо”. Майка є е от руско-украински произход, а баща є Желязко Лолов е счетоводител. Във ВИТИЗ е състудентка с още някои от големите български актьори – Ицхак Финци, Григор Вачков, Емилия Радева, Никола Анастасов, Досьо Досев и Леда Тасева. Самата актриса още от началото на кариерата си мечтае да играе драматични роли, но още от първи курс всички забелязват комедийния й талант, с който тя се превръща в звезда в родните театър и кино. Татяна Лолова има редица театрални награди, а през 2007 година получи “Аскеер” за цялостно творчество  В последните години Татяна Лолова блести и от малкия екран с ролите си в сериалите “Английския съсед” и “Домашен арест”. Написала е автобиографичната книга “1/2 живот”. Калоянчев я хока за “украинския й поглед” “Аз никога не мога да видя свирепия поглед, за който говори любимият ми Калоянчев, защото в огледалото никога не ми се е случвало да се гледам свирепо по украински. Но с Калоянчев играехме заедно в една прекрасна пиеса и веднъж той отиде на гастрол в друг град с друга актриса. Върна се, но решил да промени трактовката на образа. А ние бяхме в страхотен контакт на сцената. Гледам го изведнъж, че намига на тия от първия ред, и му викам: “Когато разговаряте с мен, трябва да ме гледате в очите!” И тогава съм го погледнала с този украински поглед. Той повече не посмя да ме “остави” на сцената и да флиртува с публиката.” За нея Обичам тази достолепна актриса Обичам Татяна Лолова. Тя е великолепна и достолепна актриса. Не е честно в Чирпан Пешо, който цял ден си стои там и играе един път в месеца, да получава 600 лева заплата, и Татяна Лолова, казвам нея, повтарям, защото я обичам, да пълни залата, да носи печалби, и тя да взима същите пари. Ясно е, че ще има шум срещу реформите. Благодаря й, че раздава любов Когато раздаваш любов, получаваш многократно повече любов. Толкова много я обичам. Благодаря й за това, че повярва в проектите на нашия Арт театър в Берлин. Благодаря й, че преди няколко години в Хамбург ми обеща нещо, което до днес топли сърцата на хората там! Неспокойна природа Неспокойната природа на Татяна Лолова не є позволява да стои при вече постигнатото, тя непрекъснато си поставя нови и нови цели – дали “Лолова ще чете Лолова” в страната и чужбина, дали ще е участие във филм или предаване, актрисата е винаги насочена към зрителите. Но не, за да отиде при тях, а да ги поведе към територията на красивото и смисленото. Да се правиш на друг – в това е разковничето на актьорската работа. Прекрасен вихър от талант и очарование Непокорна, вдъхновяваща! Стихия от талант. Заразителна! С изключително чувство за хумор и винаги с лека ирония към себе си и света. Това е преимущество на умните и мъдри хора. Истинска водолейка… и за мен бе чест за играем заедно в сериала “Английският съсед”. Тези дни чествахме 10 години от романа на Мишо Вешим и аз с умиление гледах сцени от сериала. Един от най-прекрасните партньори, които могат да ти се случат. За мен бе чест. Мечтая си да работя отново с нея.", "date": "2019.02.10", "title": " Татяна Лолова – Аристократ на сцената"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d1%86%d0%b8%d0%ba%d0%bb%d0%b5%d1%80-%d0%bd%d0%be%d1%81%d0%b8%d1%82%d0%b5%d0%bb%d1%8f%d1%82-%d0%bd%d0%b0-18-%d1%82%d1%80%d0%be%d1%84%d0%b5/", "text": "Александър Циклер е един от най-големите нападатели на „Байерн“ в ерата на Отмар Хитцфелд. Той е сред баварските герои, спечелили първото издание на Шампионската лига за новия век – през 2001 година. С „Байерн“ само Циклер вдигна 18 трофея. Заради три счупвания на крака не успя да направи сериозна кариера в националния отбор.  Вече 14 години Циклер живее в Австрия и работи за „Залцбург“. Превърна се в легенда и на австрийския клуб, където сега е треньор в школата.  Циклер участва за Германия на неофициалното световно първенство върху сняг и даде ексклузивно интервю за „Труд“.  – Много е приятно. Горд съм да облека фланелката на Германия с толкова други заслужили футболисти. Винаги е хубаво да се съберем със старите колеги, защото животът ни прати в различни сфери след края на кариерата.  – Точно на турнири – не. Но много пъти в благотворителни и бенефисни мачове. Най-често с отбора на легендите на „Байерн“. Голямо е удоволствието да обуеш футболните обувки и да си пак на терена.  – За съжаление кариерата ми не винаги е била само позитивна. Трябваше да мина през твърде много контузии. Точно когато бях най-силен и в най-добра възраст за националния отбор, три пъти счупих крака си. Това ми струва не един и два мача за Германия. Но животът ми даде шанс да изживея великолепни моменти, между тях са и не толкова малко двубои с националния тим.  – Истината е, че други отбори се развиха добре. Футболът се разви. В един момент спряхме да бъдем такива доминанти в мачовете. Сега обаче мисля, че отново тръгнахме по добър път. В отбора се интегрираха няколко много силни млади момчета. Те имат талант и качества. Сигурен съм, че добрите дни за Германия предстоят.  – Защо не? Той показа отлична работа. След като има желанието да продължи да помага и се забелязва, че е напълно отдаден, защо не?  – Показа ни, че трябва да продължим да работим здраво. Че имаме много за подобряване. Представянето е било анализирано обстойно. Извадени са поуките, които ще се видят в следващите месеци.  – Ооо, толкова много време мина оттогава. Бях на 18 години. Започнах да играя в Бундеслигата за „Динамо“ (Дрезден). След осмия или деветия кръг дойде предложението от „Байерн“. Още от дете съм фен на баварците и така се сбъдна мечтата ми.  – Футболът е световен спорт. Обичан е навсякъде. Съгласен съм, че сегашните трансферни суми са лудост. Днес да купиш играч за 50 милиона евро е най-нормалното нещо на света. Но такъв е животът. Докато клубовете могат да си го позволят, всичко е наред.  – Всеки от тях е хубав, защото е плод на много работа. Но ако трябва да избера един, логично ще посоча Шампионската лига. След онзи загубен финал през 1999 година за нас беше много важно да вземем тази купа в ръцете си.  – Това беше първата дузпа в кариерата ми.  – Никога не бях бил дузпа в официален мач. Но като цяло се чувствах сигурен. Още когато тръгвах, си бях избрал ъгъла. Така че не подготовката ми не мина в колебание. Най-важното е, че вкарах.  – Бяхме играли 120 минути. Някои от футболистите бяха тотално изчерпали силите си. Аз влязох като резерва и бях сравнително свеж. Много играчи бяха честни и казаха, че не се чувстват готови да бият. Треньорът дойде при мен и ме попита дали съм съгласен да изпълня. Казах му: „Перфектно! Аз ще бия!“  – Определено ни трябваше доста време. Трябваше да се съвземем като спортисти. Играхме по-добре, виждахме се 90 минути като победители и загубихме в добавеното време. Много е горчиво. Но следващите две години показаха, че този финал ни направи по-добри. Станахме отново шампиони на Германия, след това пак. Дойде и триумфът в Шампионската лига. Така че финалът срещу „Юнайтед“ имаше кръстопътно значение за развитието ни като отбор.  – Не си спомням въобще да е казал нещо. И за него е било трудно да намери правилните думи. По-късно на вечерята вече говори пред нас. Каза ни, че трябва да сме горди с това, което сме постигнали. Така е във футбола. Дори когато най-много заслужаваш да спечелиш, можеш да загубиш. Дори от най-голямата горчилка има какво да се научи.  – След като си спечелил Шампионската лига, значи си най-добрият в Европа. А другата купа означава, че си номер едно в целия свят. Много исках да спечеля и този трофей. Чувствахме се на върха на света.  – През предишния сезон в отбора имахме много проблеми. Непрекъснато някой се контузваше и станахме шести в класирането. Така трябваше да се задоволим с Купата на УЕФА. Но когато участваш в един турнир, трябва да се стремиш да го спечелиш. Тогава срещу нас на финала беше един много силен „Бордо“ със Зинедин Зидан и Кристоф Дюгари. Играчи от световна класа. Така че успехът ни е супер.  – Емил беше супер. За съжаление не получи много шанс за изява, но въпреки това вкара много голове. Доста от тях бяха с изключителна стойност. Тогава аз бях млад футболист и се учех от звезда като него. Гледах го как се движи в атаката, как вкарва. Истинска световна класа.  – И напълно заслужено вкара срещу „Бордо“.  – Случват се и такива неща във футбола. Това е един от най-бързо променящите се бизнеси. В единия мач си с един треньор, в следващия – с друг. Ото беше великолепен специалист. Свърши много добра работа с „Байерн“. Но… случва се.  – Франц е един от най-големите футболисти, които светът е виждал. Като играч стана световен шампион, после като треньор. Има невероятно излъчване и мотивация. Определено имах късмет да съм бил при него футболист.  – „Байерн“ е клуб с огромна история и личности. Тези, които са оставили следа на терена, винаги виждат отворената врата, за да се завърнат и да помогнат на друга длъжност. Те познават клуба, а и всички познават тях. Когато на мен ми беше най-тежко с контузиите, на първо място съм благодарен на „Байерн“ за подкрепата.  – Най-важният ми двубой е срещу „Хамбургер“. Играх, след като две години не бях на терена. След третото счупване на крака мнозина ме бяха отписали от футбола. Но аз успях да се преборя с всичко. Върнах се и играх в този мач с „Хамбургер“. Бях най-щастливият човек. А най-красивият ми гол е срещу „Кайзерслаутерн“. С него в последния кръг станахме шампиони.  – Трудно е. Времената вече се бяха променили много. В днешния футбол един отбор може да събира все повече и повече мегазвезди. Тимът живее от техните индивидуални качества. Не казвам, че ние не сме ги имали. Но по наше време по-важно беше качеството на отбора като отбор.  – И двама са невероятни. Но и при тях времената са се променили. Днес вратарят много повече трябва да участва в играта. Освен че Мануел е отличен вратар, е също така и изключително добър полеви футболист.  – Във футбола мачовете се решават от дребни неща. Вероятно ни липсваше и необходимият късмет. Например си спомням мачовете с „Реал“, когато бяхме два пъти по-силният отбор. Но накрая ние отпаднахме. За да стигнеш до финала, е необходимо да паснат много неща едновременно.  – Той вече е успешен треньор. През есента успя да преживее една малка критична фаза и се справи. Сега отново се движи добре. Нико е много добър треньор, който работи неуморно. Има качества.  – Защо трябва да прави? Всеки трябва да дава толкова пари, колкото има в касата. Иначе не върви.  – Мисля, че „Байерн“ може да играе като равен с абсолютно всеки отбор в Европа. Дори мисля, че ние сме сред фаворитите в Шампионската лига.  – За мен това би бил един страхотен не само полуфинал, а дори и финал. Два супер отбора ще се срещнат твърде рано. Определено ще е много напрегнато на стадионите.  – Най-успешният, но не са играли най-добрия футбол. При всички положения са успешни.  – Трябва да попитате тези, които дават гласовете. Германия има достатъчно добри футболисти, които заслужават да са носители на „Златната топка“.  – Австрийският футбол е един от най-бързо развиващите се в света. Отборите успяват да развиват много млади таланти. Взимат и опитни хора най-вече от Бундеслигата, които им помагат. Австрийските клубове имат много хомогенни отбори и се развиват позитивно.  – След тежките времена в „Байерн“ за мен беше много важно още веднъж да покажа какво мога. И в „Залцбург“ бях успешен футболист. Доставяше ми удоволствие да играя там.  – От малък помня, че българският футбол е известен с техничните си играчи През 1994 година ние, германците, трябваше да го разберем в пряк двубой.  – Вярно е. Лечков и Балъков бяха супер футболисти. Бих се радвал, ако някой ден отново ги видя в клубове от Бундеслигата.  – Чувствам се отлично, където съм. В последните две години научих много. Разбира се, „Байерн“ е огромен клуб, но нека видим.", "date": "2019.02.10", "title": " Александър Циклер, носителят на 18 трофея с „Байерн“, ексклузивно пред „Труд“:  Дано Бала и Лечков се върнат в Бундеслигата"}
{"url": "https://trud.bg/%d0%bc%d0%b5%d0%b9-%d1%89%d0%b5-%d0%bf%d0%be%d0%b8%d1%81%d0%ba%d0%b0-%d0%bf%d0%be%d0%b2%d0%b5%d1%87%d0%b5-%d0%b2%d1%80%d0%b5%d0%bc%d0%b5-%d0%b7%d0%b0-%d1%81%d0%b4%d0%b5%d0%bb%d0%ba%d0%b0%d1%82%d0%b0/", "text": "Тереза Мей ще поиска от британските депутати повече време, което да й позволи да подсигури промени в спорната част от нейната сделка за Брекзит – предпазната клауза за границата с Ирландия, съобщава Би Би Си. Британският премиер трябва да докладва пред Камарата на общините тази седмица, след като се опита да убеди лидерите от ЕС да направят промени в последния момент по споразумението за развода между Лондон и Брюксел. Според запознати Мей е готова да предложи на парламента нов вот за Брекзит, ако нейният план с новите промени не е готов до края на февруари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.02.10", "title": " Мей ще поиска повече време за сделката за Брекзит"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%bd%d0%b0%d1%82%d0%b0-%d0%be%d1%82-%d0%ba%d1%83%d1%87%d0%b5-%d0%be%d1%81%d1%8a%d0%b4%d0%b8-%d0%be%d0%b1%d1%89%d0%b8%d0%bd%d0%b0-%d0%b4%d0%b0-%d0%b9-%d0%bf%d0%bb%d0%b0/", "text": "Над 5300 лв. ще струват на общината в Цар Калоян последиците от ухапване от бездомно куче, което нападнало жена на улицата. Пострадалата имала множество следи от кучешки зъби, включително по лицето и около ухото, по предмишницата, двата крака. Била с охлузни рани, получени при падането й на земята, когато песът я съборил. Спасила я намесата на съседка и преминаващ. Нападението, което не било провокирано, е станало на улицата през септември 2017 г. Голямо черно куче, което било без ушна марка, но не били събрани данни и да е домашно, се нахвърлило върху жената и й причинило множество рани. Тя първо била откарана в Центъра за спешна медицинска помощ, а после била в болницата в Разград на лечение 5 дни. Наложили се хирургична интервенция и антибактериално лечение заради замърсените рани. Жената дала на съд общинската администрация, която по закон отговаря за бездомните кучета и най-вече агресивните да не се допускат сред хората. Кметството оспорило, че няма доказателства въпросното куче да е безстопанствено. Мотивирало се, че прилага серия мерки по програма за овладяване популацията на изоставените животни. Искът на жената бил за 5000 лв. неимуществени вреди и 68 лв. за лекарства и други, ползвани в лечението й. На първа инстанция съдът постановил общината да й плати 4000 лв. неимуществени, плюс имуществените. Кметството трябвало да поеме и 906 лв. съдебни разноски. Юристите му обжалвали решението, но то е потвърдено окончателно от Окръжния съд, който добавил към плащанията още 400 лв. разноски и от тази инстанция. „В закона са предвидени редица задължения на общинските органи за овладяване популацията на безстопанствените кучета, като несъмнено целта на закона е подобни кучета да не са на свобода в населените места, тъй като са заплаха за живота и здравето на хората. С оглед на това законът предписва, че общинските власти са длъжни да вземат под надзор всички безстопанствени кучета чрез залавянето, кастрирането, обезпаразитяването, ваксинирането им срещу бяс и настаняването им в изградени и стопанисвани от тях приюти”, пише в решението. Посочва се, че тези кучета само по изключение се допуска да бъдат връщани на местата, от които са взети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.10", "title": " Нападната от куче осъди община да й плати 5300 лв.\t\t\t"}
{"url": "https://trud.bg/%d0%b0%d0%ba%d1%86%d0%b8%d1%8f-%d0%bd%d0%b0-%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d1%81%d0%b5-%d0%bf%d1%80%d0%be%d0%b2/", "text": "Акция на Икономическа полиция се провежда в пловдивския район „Тракия“, съобщиха от пресцентъра на Областната дирекция на МВР в града на тепетата. По непотвърдена информация, в автомобил са намерени фалшиви документи за самоличност, информира  Към момента от полицията не дават подробности за акцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " Акция на Икономическа полиция се провежда в Пловдив\t\t\t"}
{"url": "https://trud.bg/%d0%bd%d1%8f%d0%bc%d0%b0-%d1%81%d0%bb%d0%b5%d0%b4%d0%b0-%d0%be%d1%82-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b8%d1%8f-%d0%b1%d0%b0%d1%89%d0%b0-%d0%bd%d0%b0-%d0%b1%d0%bb%d0%b8%d0%b7%d0%bd/", "text": "Мистериозно изчезна бащата на две близначки- абитуриентки от град Средец. МВР-Бургас разпространи апел за издирването на 47-годишния Костадин Стоянов Йонев, който е в неизвестност от 4 февруари, а автомобилът му “Фолксваген Поло” е бил намерен на 7 февруари край Приморско. От него обаче до неделя нямаше и следа. Продължаваме да го търсим, каза шефът на ОД на МВР комисар Калоян Калоянов. Изчезналият Йонев работел във фирма за международни превози. Имал перфектно семейство. Съпругата му пък е служител в местната структура на Агенцията за закрила на детето. Колата на Йонев била паркирана близо до морския бряг, където той често обичал да се разхожда. Според източници от морския град, тя била открита заключена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " Няма следа от изчезналия баща на близначки-абитуриентки"}
{"url": "https://trud.bg/%d1%81%d0%b5%d0%b4%d0%b5%d0%bc-%d0%b7%d0%b0%d0%b3%d0%bb%d0%b0%d0%b2%d0%b8%d1%8f-%d0%bf%d1%80%d0%b5%d0%b4%d0%b2%d0%b8%d0%b4%d0%b5%d0%bd%d0%b8-%d0%b7%d0%b0-%d1%84%d0%b5%d1%81%d1%82%d0%b8%d0%b2%d0%b0/", "text": "Културната проява ще завърши с „Палячи“ от Руджеро Леонкавало под шапитото на циркова площадка  Четвъртият Летен сезон на „Сцена на вековете“ 2019 на крепостта Царевец във Велико Търново е отличен с престижния лейбъл „Европа за фестивалите. Фестивалите за Европа“ 2019-2020″. Той ще се проведе от 13 юли до 4 октомври. В афиша на музикалното събитие тази година са включени 7 заглавия – балет, опера и симфоничен концерт. Фестивалът вече е с  международно участие и ще стартира на 13 юли с гостуването на Имперския руски балет, който ще представи едно от най-великите балетни заглавия – „Лебедово езеро“ по музика на Чайковски. На откритата сцена в хълма Царевец ще бъдат показани  два от оперните шедьовъра на Джакомо Пучини – „Турандот“, в изпълнение на Бургаската опера, на 26 юли и „Бохеми“ на 2 август, от Държавна опера-Русе. С Вердиевото заглавие „Симоне Боканегра“ ще гостува на 10 август Театрално-музикален продуцентски  център-Варна. Музикално-драматичен театър „Константин Кисимов“ ще представи на фестивала най-новото заглавие от своя репертоар -оперетата „Теменужката от Монмартър“ на Имре Калман  на 26 юли. На  историческата крепост ще звучи и българска класическа музика по време на симфоничния концерт на Русенската филхармония на 30 август, посветен на 140 години от рождението на Панчо Владигеров. „Сцена на вековете“ ще завърши с опера в цирка – „Палячи“ от Руджеро Леонкавало. Продукцията на Държавна опера-Стара Загора и Академичен цирк „Балкански“ ще е на 3 октомври под шапитото на цирковата площадка в квартал Колю Фичето“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " Седем заглавия предвидени за фестивала „Сцена на вековете“ 2019 в Търново"}
{"url": "https://trud.bg/%d0%bb%d1%8e%d0%b1%d0%be%d1%81%d0%bb%d0%b0%d0%b2-%d0%bf%d0%b5%d0%bd%d0%b5%d0%b2-%d0%bb%d1%8e%d0%b1%d0%be%d0%bc%d0%b8%d0%bd%d0%b0%d1%82%d0%be%d1%80%d0%b0/", "text": "Завърна се! Един от най-големите любимци на „Българска армия“. Един от последните юноши заедно с Емил Костадинов, които проходиха на вече несъществуващата база „Червено знаме“ и покориха света. Един от последните символи, че ЦСКА беше клуб, който стигаше до полуфинали на европейските турнири. Любослав Пенев за трети път стана треньор на своя роден клуб. Ред и дисциплина е мотото на Ел Голеадор. И няма как да е – учил се е на футболния занаят във времената на легендарния „червен“ ръководител полковник Николай Миланов-Чопъра, при най-успелите треньори Димитър Пенев и Аспарух Никодимов. Любо започна кариерата си на футболист в ЦСКА и се изстреля към вечна слава по испанските терени. Точно преди 10 години за първи път стана старши-треньор именно на „Армията“, сменяйки чичо си. Отдавна е разбрал, че този занаят е доста по-тежък от този на футболист. Преди 10 години бе близо да направи фурор с титла за три месеца работа, но една загуба от „Левски“ събори ЦСКА. Днес Любо е в позиция на догонващ хегемона „Лудогорец“, а омразата му към Кирил Домусчиев, собственик на шампиона, е пословична. „Разликата въобще не ме притеснява“, отсече Пенев при представянето си. Целта сега е да стане първият треньор, поставил тима от Разград в краката си. За 10 години Любо заслужи прякора Любоминатора – естествено, получен от феновете на ЦСКА. В негово лице те виждат искрицата, която ще запали огъня на славата, с която толкова десетилетия са се гордеели. Кариерата на Пенев не е само цветя и рози. Още в първия период на „Армията“ той триумфира гръмко, отстранявайки „Динамо“ (Москва) в Лига Европа, но заради един пиянски отборен запой основите на „червения храм“ се срутиха и завършиха с бой по футболисти в столичен ресторант. Във втория си престой гилотината вече се бе спуснала над ЦСКА. Любо пое отбора за последните осем мача от сезона, а в първите пет тимът не вкара гол. Накрая лицензът бе отнет и стартира началото на края за ПФК ЦСКА АД. До сегашното си назначение Пенев се появи само веднъж на „Армията“ – заедно с Гриша Ганчев на уникалното общо събрание с 5000 по трибуните. Най-големият успех на Любо е шампионската титла с „Литекс“ през 2011-а – последната преди ерата на „Лудогорец“. Но в Ловеч дойде и сериозно разочарование – отпадане от „Монтана“ в полуфинал за купата на България през 2016-а. Високо горе и ниско долу е кариерата на Пенев и в националния отбор. Под негово ръководство „лъвовете“ укрепнаха и бяха близо до победа срещу Италия – 2:2 в световна квалификация. Бяхме на „една ръка разстояние“ от Мондиал 2014, но уви… Краят за Пенев дойде с домакинско 1:1 срещу джуджето Малта. Два пъти в живота си Любо е подлъгван да се захване с нещо изключително голямо, за което не бе готов. През 1999 година събори покойния вече Илия Павлов като президент на ЦСКА. Заради „червените“ Пенев изостави кариерата си на голмайстор и лидер в „Селта“. Властва в ЦСКА половин година и продаде за нищожни пари клуба на Васил Божков. В графата „голяма грешка“ е и фактът, че принуди първия му испански клуб „Валенсия“, където изгради името си на мега звезда, да го уволни като треньор на втория тим. Причината – кандидатства за президент на БФС, а не си гледа задълженията. Последва гръмовна загуба от Борислав Михайлов, събирайки 10 пъти по-малко гласове. ЦСКА е трамплин към величие. Любо Пенев го знае най-добре. За десет години като треньор показа, че има огромен потенциал, но му липсват постоянни резултати. А когато си „у дома“, и стените помагат. Разбирай – трибуните, които никога няма да застанат срещу Любоминатора. Любо Пенев обича топката. Сега тя е в него.   Изпокара се с четвъртите в света По най-нещастния възможен начин Любо Пенев не носи медал на четвърти в света. Разболя се и пребори коварна болест, но не игра на Мондиал ’94. В знак на братско отношение Христо Стоичков му занесе копие на своята „Златна обувка“ за голмайстор на турнира. Беше ли Любо в Щатите, можеше той да е №1. Години по-късно Пенев откри фронтове срещу едни от най-марковите си съотборници от златното поколение. Така и не даде обяснение защо не участва и не присъства на мача на Христо Стоичков преди 3 години. „Веднъж ставам на 50, някои мостове са изгорени завинаги“, каза в много интервюта Камата за отношенията си с Любо. Заради националния отбор Пенев се изпокара с човека, с когото делеше една стая от дете – Емил Костадинов. Летяха грозни обвинения за неграмотност, а именно двамата спряха кариерите си, за да ръководят ЦСКА през 1999 г. Обидни думи Любо изстреля и към Йордан Лечков, с когото заедно дърпаха конците в националния отбор. Лече отвърна по подобен начин. Мостовете завинаги „изгоряха“ и с Борислав Михайлов. В кандидат-президентската си кампания Пенев многократно обвини Боби в корупционни схеми, но не ги доказа.   За него Дано им набие в главите какво е ЦСКА От дете Любо знае какво е ЦСКА. И много се надявам да набие в главите на тези футболисти какво означава този клуб. Имам чувството, че повечето го използват като касичка – идват, взимат заплати и премии, не спечелят нищо и си тръгнат. За мен по-добър вариант от Любо за треньор в този момент нямаше. Само той и Стойчо Младенов могат да се справят с ЦСКА. За съжаление други действащи треньори, които са наши кадри нямаме. През този сезон ще му е много трудно на Любо и ще е геройство, ако спечели трофей.   Обстановката му е позната Назначението на Любо Пенев за треньор е позитивно, защото, както сам казва, се прибира у дома. Обстановката в ЦСКА му е позната. Предполагам, че е следял развитието на отбора в последните месеци. За един треньор е много важно да бъде приет от феновете. В случая с Любо Пенев това е безспорно. Не мога да коментирам треньорските му качества, защото не е коректно. Сигурен съм, че ръководството на ЦСКА е анализирало по най-добрия начин ситуацията и е избрало оптималния вариант.   С времето нещата ще се подобрят Работил съм с Любо Пенев и знам какво изисква от отборите си. Сигурен съм, че с времето нещата ще се подобрят. Ще се доближим до стила, който отива на ЦСКА – да държи топката и да пресира противника. С назначаването на г-н Пенев вярвам, че ще постигнем резултати да спечелим поне нещо минимално този сезон. Получихме много индивидуални отличия досега, но те не са в полза на отбора.", "date": "2019.02.10", "title": " Любослав Пенев – Любоминатора"}
{"url": "https://trud.bg/%d0%be%d0%b1%d0%bd%d0%be%d0%b2%d1%8f%d0%b2%d0%b0%d1%82-48-%d0%b4%d0%ba%d0%b0-%d0%b2-%d0%b5%d0%b4%d0%b8%d0%bd-%d0%be%d1%82-%d1%81%d0%b8%d0%bc%d0%b2%d0%be%d0%bb%d0%b8%d1%82%d0%b5-%d0%bd%d0%b0-%d0%b2/", "text": "Осем зони, които се ширят на 48 дка в историческото ядро на Морската градина във Варна, ще бъдат обособени в започналия ремонт по проект, съгласуван с всички инстанции, включително и с Националния институт на паметниците на културата. Целта е да се възстановят знаковите места на символа на града и да се подчертае историческия им дух, посочи за „Труд“ Николай Пашов, шеф на фирмата-изпълнител”Хидрострой”, спечелила обществената поръчка. Той припомни, че проектът, финансиран по ОП”Региони в растеж”, е в размер на 2 450 000 лв, от които 90 400 лв. са за проектиране и авторски надзор. Отделните кътове са Алпинеумът, Розариумът , арт пространството „Под дъгата”, подпорна стена под „Морското казино”, изгледната площадка с пергола и стълбището към Алея първа, зоните пред Планетариума и Аквариума, зелени и цветни алеи, велоялея. Ще бъде възстановен намиращият се до Алпинеума Мост на желанията, едно от 5-те чудотворни места в България. Според градската легенда и местния ритуал който минава по него назад със затворени очи и си пожелае нещо, то се сбъдва. В Розариума ще бъдат възстановени настилката от естествен камък, водните площи и фонтани, ще бъде поставено подходящо парково осветление и нови пейки. Водни ефекти ще има и в Алпинеума, където ще се запази скалната композиция. Ще се ремонтира и обнови релефният макет на Черно море пред Аквариума. На последната си сесия ОбС удължи срока на проекта с три месеца до 10 октомври 2019 г. Морската градина, която е културна ценност от национално значение, се свързва с името на паркостроителя Антон Новак, специализирал в дворците Шьобурн и Белведере във Виена. Той е поканен във Варна през 1894 г. от местната управа и от Карел Шкорпил. Внушителният централен вход е оформен с колони през 1939 г. по проекта на тогавашния главен архитект Георги Попов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.10", "title": " Обновяват 48 дка в един от символите на Варна"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%bf%d1%80%d0%be%d0%b1%d0%bb%d0%b5%d0%bc%d0%b8%d1%82%d0%b5-%d0%bf%d1%80%d0%b5%d0%b4-%d0%b1%d1%8a%d0%bb%d0%b3%d0%b0%d1%80/", "text": "Вицепрезидентът Илияна Йотова заяви днес, че проблемите пред българските села се задълбочават и затова има нужда от специален план за живеещите в отдалечените региони. „След това ще дойде ред на болниците в много села в България. След това ще дойде въпросът с аптеките, няма откъде да си купят лекарствата, затова трябва целенасочена политика. Тя не може да бъде общата национална политика, тя трябва да бъде целева“, каза Йотова в благоевградското село Делчево, където бе гост на традиционния Празник на виното, информира  „Сега сме в навечерието на формирането на следващата финансова рамка за следващия финансов период. България е в правото си да извоюва целеви средства за по-отдалечените и по слабо развитите собствени свои региони“, добави вицепрезидентът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.10", "title": " Илияна Йотова: Проблемите пред българските села се задълбочават\t\t\t"}
{"url": "https://trud.bg/%d0%b7%d0%b0%d0%b2%d1%80%d1%8a%d1%89%d0%b0%d0%bd%d0%b5%d1%82%d0%be-%d0%bd%d0%b0-%d0%bc%d0%b5%d1%80%d0%bb%d0%b8%d0%bd/", "text": "Магьосникът Мерлин повел щурмът, развявайки знамето с дракона на сър Кей, което бълвало истински огън “Умрял кралят на бритите Вортигерн, умрял и техният вожд Аурелиус Амброзиус — последният римлянин — и тогава крал Утер Пендрагон, смятан от някои за брат на Амброзиус, повел бритите срещу саксите. Той извоювал победи в множество битки и донесъл мир на южните земи, където царувал — на Лондон и на Уинчестър, наричан тогава Камелот, както и на Корнуол, чийто херцог бил неговият верен привърженик Горлоис. Ала крал Утер се влюбил в съпругата на Горлоис, прекрасната Игрейн, и двамата мъже се сражавали, докато Горлоис загинал, а Утер се оженил за вдовицата. Той я посетил най-напред в обитавания от призраци замък Тинтагел на брега на Корнуолско море, където над любовта им бдял магьосникът Мерлин. На Игрейн и Утер се родил син, но само мъдрият Мерлин знаел съдбата на младенеца, защото той го отнесъл в глуха доба по една тайна пътечка покрай скалите и повече никой не чул нищо за наследника.” Цитатът е от адаптираната за деца версия на легендите за Крал Артур и неговите рицари на Кръглата маса, написана от британският писател Роджър Ланслийн Грийн през далечната 1953 г. и издадена на български език през 1970 г. Макар и насочена навремето към млада аудитория, книгата на академика от Оксфорд успява да събере на едно място в обща последователна история многото предания, свързани с митичния персонаж. За основа Грийн използва епохалния труд на сър Томас Малори “Смъртта на Артур”, датиращ от ХV век, който се смята за най-стария сборник писмени текстове, свързани с легендите. Любопитен факт е, че макар да няма никакво съмнение за авторството, самоличността на Томас Малори е загърната в толкова мистерия, колкото и легендите, и персонажите, които описва. Известни са най-малко шестима души от благороднически произход, носещи това име, живели в днешна Великобритания във втората половина на ХV век, но кой от тях е авторът със сигурност е било предмет на спекулации с векове. Консенсусно, мнозинството от изследователите на “Артуровия цикъл” са приели, че става въпрос за един конкретен Томас Малори от Нюболд Ревъл, графство Уоруик. Рицар, водил неуспешен заговор от името на дома Ланкастър за свалянето на крал Едуард ІV, заради което и бил хвърлен в затвора Нюгейт в Лондон през 1468 г., където и създава “Смъртта на Артур”. Трудът на Малори е фактически компилиране и превод от старофренски на среден английски на известните дотогава легенди. Издаден е за първи път през 1485 г. от Уилям Какстън, човекът, вкарал печатната преса в Англия, а оригиналното заглавие е било “Цялата книга за крал Артур и неговите благородни рицари на Кръглата маса”. С всичко казано дотук като въведение, разбирате вълнението, което разтърси една много сегментирана част от световната академична общност, а покрай нея и не малко обикновени любители на историята и легендите за крал Артур, от новината в края на януари, че в Англия е открит нов манускрипт от легендата, който предшества труда на сър Томас Малори. И изрично споменава другия най-известен персонаж от Артуровият цикъл, магьосникът Мерлин. Неизвестните досега седем ръкописни страници, датирани от ХІІІ век, прилежно събирали прах в архивите на централната библиотека на град Бристол, загърнати в напълно случаен том с трудове на френски учен от ХV век. Написан на старофренски, манускриптът разказва историята за Битката при Требс, където магьосникът Мерлин вдъхнал кураж за победа на Артуровите рицари с пламенно слово и повел щурма им срещу франките на крал Клаудас, развявайки знамето с дракона на сър Кей, което бълвало истински огън. Учени от Университета “Дърам” и този в Бристол, цитирани от вестник “Гардиън”, предполагат, че става въпрос за фрагменти от “Историята на Мерлин”, набор текстове на старофренски, известни още като “Вулгата” или цикълът “Ланселот и Граалът”. Серия рицарски романи от анонимен автор в проза, базирани върху Артуровите легенди, написани някъде около 1230 г. и основани върху стиховете на Кретиен дьо Троа, основоположникът на куртоазната литература във Франция. Текстовете от “Вулгата” имат много познати версии, които се различават в някои детайли, например различни персонажи командват четирите дивизии на Артуровите сили при Требс. В предишни текстове изрично се споменава, че по време на битката заклетият враг на Артур и Мерлин, крал Клаудас, е бил ранен в бедрото, докато в манускрипта от Бристол не се уточнява как точно е пострадал. Според някои учени, това би могло да се използва за ново тълкуване на текста, тъй като споменаването на наранявания в горната част на краката под кръст, често пъти в Средновековието е било метафора за кастриране или импотентност. “Гардиън” цитира мнението на д-р Леа Тетър от Университета в Бристол, според която все още предстои много работа, преди да се установи със сигурност дали тези страници са били част от цикъла “Вулгата”, използван за източник от сър Томас Малори, за да напише “Смъртта на Артур”. Общото съдържание на новооткритият манускрипт би могло да се събере върху около 20 страници от стандартна книга с меки корици, посочват още учените. Времето също е взело своето върху страниците и известна част от текстовете са трудни за дешифриране, но според д-р Тетър, с много работа е напълно възможно с находката в Бристол скоро да бъдат разкрити нови аспекти от легендата за Крал Артур, магьосникът Мерлин, рицарите на Кръглата маса и Светият граал.", "date": "2019.02.10", "title": " Завръщането на Мерлин\t\t\t"}
{"url": "https://trud.bg/%d0%bb%d1%8e%d0%b1%d0%ba%d0%be-%d0%bf%d0%b5%d1%82%d1%80%d0%be%d0%b2%d0%b8%d1%87-%d0%ba%d0%be%d0%bd%d1%81%d1%83%d0%bb%d1%82%d0%b0%d0%bd%d1%82%d1%8a%d1%82-%d0%b2-%d1%86%d1%81%d0%ba%d0%b0-%d0%b5%d0%ba/", "text": "Любко Петрович е истински футболен маестро. Човек видял всичко в играта. Триумфирал като европейски шампион с „Цървена звезда“ през 1991 година.  Заради своя близък приятел Гриша Ганчев в края на миналата година Петрович ядоса своите почитатели от „Левски“, като стана консултант на ЦСКА. Съветите му слуша и ръководството, и досегашният треньорски щаб. Тепърва започва работата с новия наставник Любо Пенев.  Защо се стигна до треньорската рокада, какви са шансовете на ЦСКА за трофеи през сезона и какво мисли за „Левски“ – Петрович говори ексклузивно пред „Труд“.  – Футболът е игра, в която зависиш от отбора. Често явление е да се сменят треньорите. Има примери и при най-големите. Наскоро беше сменен Моуриньо. При Ел Маестро става въпрос за един талантлив треньор. Желая му късмет и успехи. Има всички условия един ден да стане голям. Има усещане, желание, дух, работлив е. Благодарен съм, защото видях един треньор, който работи по 24 часа.  – Да кажем, че не ме изненада. Контузиха се играчи. Не знам дали от пренатоварване или неправилно възстановяване. Играчите не бяха добре подготвени. На ЦСКА му трябва треньор, който иска да побеждава във всеки мач и да стане шампион.  – Пенев е голямо име на ЦСКА. Като треньор също вече е опитен. Има добри характеристики. Иска от играчите дисциплина, труд. В този момент неговият дух и авторитет могат да накарат футболистите да се противопоставят на „Лудогорец“.  – Той не е страхлив. Смело момче е. Вероятно е малко вироглав в желанието си да постигне това, което иска. Има една приказка: „Светът е оставен на младите!“ Мисля, че той е още млад да бъде треньор на ЦСКА.  – След смяната не сме чували. Ще го потърся. Ние сме приятели, няма поводи за сърдене. Така е във футбола. Свикнал съм на подобни неща. Тръгваш, завършваш работата. Тръгваш си и пак така. Понякога печелиш пет мача и те сменят.  – Не, защото ми е приятел. В тази ситуация не би било нормално. Ел Маестро е роден в Сърбия, аз съм сърбин. Не съм дошъл да го сменям, а да му помогна и го направих, колкото можах.  – Зависи. За мен е чест да работя с Любо. Мисля, че има теми, които да обсъждаме, по които да говорим и да се съветваме. Полето за действие е негово, играчите са негови, решенията са негови. Аз съм тук, ако мога да помогна. Ако трябва, може да вземем заедно решения.  – Често треньорът не е в позицията да избира в кой момент да поеме отбора. Нещата са поставени така: „Искаш ли? Не искам!“ Ако нещата са идеални, не е необходим нов треньор.  – Имам много приятели в България. И сред левскарите, и сред цесекарите. Чест за мен е, че имах възможността да работя в голям клуб като „Левски“. А сега и да помагам и на ЦСКА, който също много ценя.  – В различните ми периоди в „Левски“ имах добри хора около себе си. Сещам се за покойния Владимир Грашнов. И много други, да не ги споменавам. Беше истинско удоволствие да се работи с тях. При последния ми престой ме доведе бившият ми футболист Гонзо, беше директор. Бях горд отново да съм част от „Левски“. Но усетих лоша атмосфера около себе си – нещо нормално. Да побеждаваш, да си на първо място, да имаш много победи и всеки ден да четеш в медиите, че те сменят. Аз не понасям критиката, поне не по този начин. По-добре е всичко да се каже в очите. Размислих и подадох оставката си на господин Русев два-три пъти. Той отказваше да я приеме. Но обичам клуба и за мен е чест, че съм работил в „Левски“.  – Заедно с Наско спечелихме и купата, и първенството. Имахме добри мачове в Европа. Изхвърлихме „Хайдук“, „Сараево“, изправихме се срещу „Ювентус“, който беше страхотен отбор. Вкъщи загубихме с 1:3, а там завършихме 1:1. Имаше и загуби, но и победи и добри мачове. За мен е грешка Наско Сираков днес да не е в „Левски“, да не е в клуба вече 10 години. А толкова години отборът не е спечелил нищо. Ако аз не съм прав, то статистиката говори кой какво е постигнал. Ние сме добри приятели, често пъти излизаме на вечеря да пийнем узо и разговаряме за футбол. Той разбира играта и има инстинкт как да се организира отбора. Във футбола не е важен един футболист, не са важни и двама, и трима. Важен е отборът. Важно е онези 11 на терена и общо 28 в групат да бъдат отбор. Не просто хора, които се събират заедно.. Атмосферата в един тим, дисциплината и още много фактори са може би по-важни за успеха от качествата на играчите. Наско знае това, често играе с футболистите, шегува се с тях.  – Той е гений, когото хората и в Сърбия познават по системата 4-4-2. Разбира се, той е голям треньор. И то според статистиката, която е точна наука. Постигна нещо голямо, най-големия успех в историята на България – четвърто място в света. Винаги съм готов да му сваля шапка, да го поздравя, да си поговорим.  – „Литекс“, който сега е във втора лига и вече не е онзи клуб, има позитивен баланс срещу „Лудогорец“. Ако пак се срещнат тези отбори, вероятно някой от трите би станал шампион. „Лудогорец“ е отбор, който в последните 6-7 години показва качествен футбол. Там се плащат добри заплати, а и в Европа бяха постигнати сериозни резултати. Ако това продължи още 6-7 години, няма да е добре. Не е хубаво някой да е постоянно шампион. Първенството не е интересно, дори когато има два отбора в битка за титлата, дори три. Интересно е, когато са 4-5, тогава футболът е атрактивен.  – Мисля, че е на точното място. Десподов е добро момче с характер. Спомням си го преди 3-4 години, когато беше още малък. Гледах го и казвах, че може да стане голям играч. Може да играе и десен нападател, и десен защитник. Може да навлезе навътре. Предрекох му бъдещето и се случи. Хубаво е, че беше продаден за сума, каквато в скоро не е плащана за играч от българското първенство.  – Има добри футболисти – млади, талантливи. Селекцията никога не спира, трае цяла година. Непрекъснато се наблюдават играчи. Има 3-4, които са кандидати за този пост.  – Гледал съм го малко. Той е типичният централен нападател – висок, играе добре и с глава. Здрав е, добър в единоборствата. Може да задържи топката, да продължи атаката. Такива централни нападатели се търсят и той може да бъде продаден.  – От „синия“ лагер, то те са ми ядосани. Но не се влия. Мисля, че шансовете ни са налице – все още сме в борбата и за титлата, и за купата. Нека бъда скромен. Ако спечелим купата, ще е много хубаво. Да не говорим за първенството. Спечелим ли го, ще е най-големият успех.", "date": "2019.02.10", "title": " Любко Петрович, консултантът в ЦСКА, ексклузивно пред „Труд“:  Полето и играчите са на Любо Пенев"}
{"url": "https://trud.bg/%d0%bc%d0%b0%d1%80%d1%82%d0%b8%d0%bd-%d0%bf%d0%b5%d1%82%d1%80%d0%be%d0%b2-%d1%81-2-%d0%b3%d0%be%d0%bb%d0%b0-%d1%81%d1%80%d0%b5%d1%89%d1%83-%d1%80%d0%b5%d0%b0%d0%bb/", "text": "Мартин Петров вдигна на крака фенове на „Атлетико“ с два гола и асистенция при победа над „Реал“ с 3:1. Мачът се игра на стадион „Фернандо Торес“ на 15 км от Мадрид и бе между ветерани на отборите. Петров, който е на 40 години, бе най-добрият на терена. Свръхзвуковия вкара два гола, а при второто попадение всички 500 души станаха на крака да ръкопляскат. Петров изстреля волле с левия крак, което дори Тибо Куртоа, страж на първия тим на „Реал“, не би спасил. Освен попаденията Мартин асистира и за третото на бразилеца Пауло Асунсао. За капак ветераните на „Атлетико“ си вкараха и автогол. А за „Реал“ блестяха фигури като Фернандо Мориентес, Фернандо Санс и Хосе Емилио Амависка. „ Стана страхотен мач – разказа Петров. – Хората не спряха да аплодират. Играхме на голям терен и единствено полувремената бяха по-къси – по 35 минути.“ Всички ветерани след това се преместиха на стадион „Уанда Метрополитан“, но там господар стана „белият“ гранд – победа с 3:1. За първи път през сезона „Атлетико“ загуби мач на свой терен. Куртоа, бивш ас на „дюшекчиите“, беше замерван от плюшени плъхове. За три години белгийският вратар изигра 154 мача за „Атлетико“, в които спечели първенството, купата и Лига Европа. Чрез своята официална страница клубът разкритикува ВАР за загубата. На пресконференцията обаче треньорът Диего Симеоне отказа да се оправдае.", "date": "2019.02.10", "title": " Мартин Петров с 2 гола срещу „Реал“"}
{"url": "https://trud.bg/%d0%b1%d0%bb%d0%b8%d0%b7%d0%be-600-%d0%b4%d0%b5%d1%86%d0%b0-%d0%b2-%d0%b4%d0%b5%d1%82%d1%81%d0%ba%d0%b8%d1%82%d0%b5-%d0%b3%d1%80%d0%b0%d0%b4%d0%b8%d0%bd%d0%b8-%d0%b8-%d1%8f%d1%81%d0%bb%d0%b8-%d0%b2/", "text": "Размерът на таксите в детските градини в Благоевград остават непроменени и през 2019 година. Въпреки възходящия стандарт за обгрижване на дете в детско заведение, таксата за месец е 40 лева или около 2 лева на ден. Същата не е променяна от 11 години насам. Община Благоевград има предвидени редица социални облекчения. За 342 от децата в детските ясли и градини в Благоевград дължимата такса е 50% от абсолютната  стойност. Това е предвидено за деца с един родител, както и за две деца от едно семейство,  посещаващи едно или различни детски заведения.  За деца на многодетни родители, таксата, която се заплаща за първото дете е в половин размер.За второто дължимата сума е в четвърт размер или  10 лева, което към момента засяга 61 от децата в Благоевград,.Общо 196 деца, посещаващи детските заведения на територията на община Благоевград са освободени от такса. Всички социални облекчения са записани в Наредба, приета от Общински съвет – Благоевград. Тя е поместена в страницата на Община Благоевград – www.blgmun.com. От тази година, по разпореждане на кмета д-р Камбитов, Община Благоевград, въведе и специално меню за деца с глутенова ентеропатия. За тях се приготвя отделна храна, като това не влияе на определената месечна такса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " Близо 600 деца в детските градини и ясли в Благоевград са с намалена такса или са освободени от такава"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%be%d1%81%d1%82%d0%b0%d0%bd%d0%ba%d0%b8%d1%82%d0%b5-%d0%bd%d0%b0-%d0%ba%d1%80%d1%8a%d1%81%d1%82%d0%bd%d0%b8%d0%ba%d0%b0-%d0%bd%d0%b0-%d0%b0%d0%b2%d1%81/", "text": "Вдъхновил се да плава от “Робинзон Крузо” Строителни работи край в Лондон по изграждането на нова високоскоростна железопътна линия доведоха до щастливо откритие – намерени бяха останките на английския мореплавател и изследовател Матю Флиндърс, за които се смяташе, че са безвъзвратно изгубени. Въпреки че се знае, че той е погребан на 23 юли 1814 г. в лондонското гробище “Сейнт Джеймс”, мястото на неговия гроб не бе известно от 1840 г., когато при разширяване на гара “Юстън” е премахната надгробната му плоча. Флиндърс – капитан от британския кралски флот, е първият европейски изследовател, обиколил Австралия по вода в периода 1802-1803 г. и така доказал, че това е континент. Нещо повече – той дава съвременното име на държавата-континент. Дотогава е използвано наименованието Terra Australis (от латински – южна земя). В своя книга от 1814 г. Флиндърс той настоява: “Ако бих си позволил някаква промяна на първоначалния термин, това би било преобразуването му в Австралия, тъй като е по-приятно за ухото и наподобява имената на другите големи части от земята”. Роден и израснал в семейство на лекари, всички се надяват той да продължи семейната традиция, но през 1789 г. 15-годишният Флиндърс прочита “Робинзон Крузо” на Даниел Дефо, напуска училище и постъпва като юнга във флота. През 1791-1793 г. Флиндърс се присъединява като мичман на кораба “Провидънс”, отправил се към Ямайка. По време на плаването Флиндърс за първи път се запознава с Австралия и отдава следващите близо 10 г. от живота си на изследване и картографиране на бреговете й.", "date": "2019.02.10", "title": " Откриха останките на кръстника на Австралия\t\t\t"}
{"url": "https://trud.bg/%d0%bd%d0%b5%d0%b4%d0%be%d0%b2%d0%be%d0%bb%d1%81%d1%82%d0%b2%d0%be-%d0%bd%d0%b0-%d0%bf%d0%b0%d1%86%d0%b8%d0%b5%d0%bd%d1%82%d0%b8-%d0%be%d1%82-%d1%82%d0%b5%d0%bb%d0%ba-%d0%b1%d0%be%d0%bb%d0%bd%d0%b8/", "text": "Масово недоволство на пациенти заради новия начин за определяне на процента нетрудоспособност от ТЕЛК комисиите. Основното оплакване е, че заради въведения през август миналата година метод на изчисляване, много хора с тежки заболявания остават без месечни помощи, защото не успяват да съберат необходимия процент нетрудоспособност, информира От месеци Бойко Равначки е прикован на легло. Мъжът има няколко сериозни заболявания. До миналата година получавал месечно по 219 лева, защото имал 74% неработоспособност. С влизането на новите правила обаче Бойко изведнъж се оказал достатъчно здрав. „Получавам някакво писмо, че от 72% ме свалят на 40%. А тези 40% не значат нищо, нямам никакви помощи. Трябва да имам минимум 50%, за да получавам пенсия и помощи, които ми се полагат”, казва Бойко Равначки. Причината за промяната е, че процентите от различните болести вече не се сумират, а се взима процентът само на най-тежката болест. Лекарят от ТЕЛК комисията в Благоевград обяснява, че в случая с Бойко Равначки просто е спазил новия регламент. „Съгласен съм с хората, но и ние изобщо не сме доволни, защото на мен след 7 въпроса ми бяха отговорили – Дадени са отгоре точките, ние сме длъжни да ги спазваме. Шефът на НЕЛК ми каза, че има 30 000 жалби, казах му, че ще стават и повече”, коментира д-р Олег Кашукеев, председател на Трудово-експертна лекарска комисия. От Националния осигурителен институт уточниха, че новата наредба трябва да намали случаите, при които хора с много дребни заболявания ги сумират и взимат помощи. „По старата наредба с правилото за събиране позволяваше на много хора с общо взето възрастови промени да събират проценти и да получават инвалидни пенсии и затова е толкова голям броя на инвалидите в България”, казва д-р Огнян Червилов, член на Медицинската комисия при ТП на НОИ. Според д-р Олег Кашукеев има фалшиви ТЕЛК-ове, но в никакъв случай това не са всички и е необходимо да се посочат конкретните имена на лекарите, които са ги издавали и те да понесат отговорност за това. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.10", "title": " Недоволство на пациенти от ТЕЛК: Болни твърдят, че губят право на помощи"}
{"url": "https://trud.bg/%d1%81%d0%be%d0%ba%d0%be%d0%bb%d0%be%d0%b2-%d0%b8-%d0%ba%d0%be%d0%bc%d0%bf%d0%b0%d0%bd%d0%b8%d1%8f-%d0%bd%d0%b0-%d1%82%d1%80%d0%b5%d1%82%d0%b8-%d0%bf%d0%be%d1%80%d0%b5%d0%b4%d0%b5%d0%bd-%d1%84%d0%b8/", "text": "Цветан Соколов и неговият „Кучине Лубе“ стигнаха за трета поредна година финала на турнира за купата на Италия по волейбол. Тимът от Чивитанова срази, макар и трудно, бившия отбор на българина „Итас“ (Тренто) с 3:2. Битката бе изгледана от близо 9000 зрители в „Унипол арена“ в Болоня. Националът бе най-резултатен, като отбеляза 18 точки и имаше 52 процента ефективност в атака. Финалът е днес от 19 часа, като Соколов и компания имат възможност да търсят реванш за загубения финал за трофея през миналия сезон от „Сър Сейфти Конад“ (Перуджа). До момента „Лубе“ има 5 спечелени купи. Същевременно Тодор Алексиев и „Олимпиакос“ постигнаха 13-и успех в гръцката лига. Шампионите от Пирея надиграха Ираклис (Солун) с 3:0, а българинът бе топреализатор с 21 т.", "date": "2019.02.10", "title": " Соколов и компания на трети пореден финал"}
{"url": "https://trud.bg/%d1%81%d0%b8%d0%bb%d0%b5%d0%bd-%d1%81%d1%82%d0%b0%d1%80%d1%82-%d0%bd%d0%b0-%d1%81%d0%b5%d0%b7%d0%be%d0%bd%d0%b0-%d0%b7%d0%b0-%d0%ba%d0%bb%d0%b0%d1%81%d0%b8%d1%86%d0%b8%d1%82%d0%b5-%d0%b2-%d0%b7%d0%b0/", "text": "Националите по класическа борба започнаха силно сезона. На първия международен турнир петима от общо 7 възпитаниците на Армен Назарян стигнаха до сблъсък за отличията.  Даниел Александров и Кирил Милов ще атакуват тази вечер титлите съответно в категория до 82 кг и до 97 кг. И двамата преди това записаха по 3 победи. На финала световният вицешампион Милов ще има за съперник руснака Иля Борисов, а Александров ще премери сили с турчина Емрах Кус. При успех двамата ще си осигурят и премия от по 800 евро от наградния фонд и точки за световната ранглиста.  До малкия финал за бронза пък пробиха натурализираният у нас арменец Айк Мнацаканян (72 кг), трети на Мондиал 2018, Йоан Димитров (87) и Милослав Методиев (130).  От надпреварата отпаднаха Стоян Кубатов (72) и Августин Спасов (60).", "date": "2019.02.10", "title": " Силен старт на сезона за класиците в Загреб"}
{"url": "https://trud.bg/%d0%b3%d0%b5%d1%80%d0%b1-%d0%b1%d1%83%d1%80%d0%b3%d0%b0%d1%81-%d0%bd%d0%be%d0%bc%d0%b8%d0%bd%d0%b8%d1%80%d0%b0-%d1%82%d1%80%d0%b8%d0%bc%d0%b0-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf/", "text": "ГЕРБ Бургас номинира трима за евродепутати. Номинациите ще ще бъдат изпратени до Изпълнителната комисия на партията от структурата в Община Бургас. Три имена бяха издигнати на събранието на герберите в морския град. Това са Ивелина Василева, за еврокомисар- Мария Габриел и настоящият евродепутат Андрей Новаков. Най-голяма подкрепа получи номинацията на Ивелина Василева за нейните доказани качества като експерт в темата околна среда, която ще бъде сред най-актуалните в следващия мандат на Европейския парламент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.10", "title": " ГЕРБ Бургас номинира трима за евродепутати"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0-%d0%bc%d0%b5%d0%ba%d1%82%d0%b8%d1%87-%d0%b8-%d1%8e%d1%80%d0%b3%d0%b5%d0%bd-%d0%bc%d0%b5%d0%bb%d1%86%d0%b5%d1%80-%d1%81%d0%b0-%d0%bf%d0%be%d0%b1%d0%b5%d0%b4%d0%b8/", "text": "Хърватинът Никола Мектич и австриецът Юрген Мелцер спечелиха титлата на двойки на Sofia Open 2019. Двамата се наложиха на финала над азиатската двойка Хсиех Чан-Пен (Тайпе) и Кристофър Рунгкат (Индонезия) с 6-2, 4-6 и 10-2 в дългия тайбрек за 1 час и 8 минути.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " Никола Мектич и Юрген Мелцер са победителите на двойки на Sofia Open 2019"}
{"url": "https://trud.bg/%d1%87%d0%b5%d0%bb%d0%b5%d0%bd%d1%82%d0%b0%d0%bd%d0%be-%d0%bf%d0%be%d0%ba%d0%be%d1%80%d0%b8-%d1%81%d0%b2%d0%b5%d1%82%d0%b0-%d0%b1%d0%b5%d0%b7-%d0%b4%d0%b0-%d0%bb%d0%b5%d1%82%d0%b8/", "text": "Третата легенда, която “Труд” представя в новата рубрика “С любов от…” е вечният Адриано Челентано. Певец, композитор, музикант, актьор, комик, режисьор, продуцент, тв водещ и философ. Стълбът на италианската музика, докарва рокендрола в страната си. Чаровният грозник с вулканична енергия и талант е най-доброто, което Италия е предложила досега на света през последните 50 години. Любовна история с Орнела Мути едва не съсипва брака му Той е първият изпълнител на рокендрол песен в родината си Джулио Андреоти подписва предсрочно военната му книжка, за да пее на „Сан Ремо“ Клаудия Мори се жени за него, след като Адриано й се обяснява в любов пред хиляди на концерт Адриано Челентано, момчето от малката улица “Глук” 14 в Милано, и днес продължава да е най-голямата италианска звезда. Преди месец стана на 81 години (роден е на 6 януари 1938 година), но името му продължава да е ярък синоним на младостта, любовта и носталгията по изживяното. Той е една от последните живи легенди на италианския шоубизнес. Незабравимите му евъргрийни, сред които “Azzurro”, “Soli”, “Il tempo Se Ne Va” и “Susanna”, са своеобразни химни на Италия. Всичко, с каквото се е захванал през годините, го прави с такава енергия и лекота, на която и най-младите му колеги биха завидели. Той не е просто изпълнител, а цяла епоха в музиката и киното. С абсолютната си харизма на чаровен грозник Пружиниращият или Ластика, както го наричат, умее да се разтяга във всяка сфера на шоубизнеса. Сред неговите ученици са Тото Кутуньо, Джани Моранди и Дзукеро – самите те музикални легенди. Челентано е вечен, и в тази констатация няма нищо учудващо. Макар цял живот да има аерофобия и заради този страх от летене да не е приел нито една покана да изнесе концерт в САЩ и на много други места по света, Адриано си остава най-разпознаваемото име на Италия. Негови влияния от младостта са Елвис Пресли и рок-революцията от 50-те, както и актьорът Джери Лий Луис. Популярността му се проточва близо 50 години, италианците буквално са луди по него. Той е единственият човек, който може да събере повече хора на своя изява от папата. В телевизионен план той е наричан “човекът рейтинг”, тъй като всяка негова изява приковава пред малкия екран цяла Италия. Прочут с много лица, истински творчески хамелеон, той винаги успява да изцеди най-доброто от себе си. По морските ни курорти през 80-те музиката му бе задължителна. Носталгичните му изпълнения се смятаха за глътка свеж въздух, а видът му на чаровен разбойник пълнеше залите всеки път. Издал е над 40 албума, записал е 600 песни, а като прибавим и повече от 40-те му филми – почти всички нискобюджетни, но всеки един от тях касов, показва за какъв творчески гений става дума. Талантът му е буквално в сибирски размери, а през последните години Челентано се изявява и като яростен критик на всяка власт. Вместо да пее, разнищва политиката, яростно критикува всички. В един момент той дори обмисля дали да не сформира собствена партия. Животът и кариерата му са пълни с невероятни случки, които вече са се превърнали в част от историята на италианската култура. Адриано Челентано дори устройвал импровизирани концерти, спирайки движението в родния си град Милано. Веднъж заради това го прибират в полицията. Защото, за да го гледа, се събира цяла тълпа, която блокира улицата, а няколко коли се удрят. Веднъж звездата решава, че хората няма нужда да плащат за негов концерт: “Защо ми е да ги карам да дават пари, след като имам такова чудесно настроение. Готов съм да започна да танцувам и пея насред града!”, разказва той в интервюта. Челентано е такава природна сила, че помита всичко по пътя си. Той е истински чудак, който единствен в историята на Италия успява да побере повече от 10 милиона зрители пред телевизионния екран. Става дума за последния му голям концерт на “Арена ди Верона” през 2012-а пред 12 000 зрители. А желаещите да присъстват тогава са над половин милион души от цял свят. Преди 4 години той успява да преодолее за момент фобията си от летене и макар и трудно, но се съгласява да изнесе концерт в Москва, където не е бил от 1987-а година. В Русия той е боготворен. Казват, че в случая помогнал и хонорар от 1 милион евро… Талантливият италианец е кръстен от леля си Адриана, която умира от левкемия. Той е петото и най-малко дете в семейството. Малкият Адриано често се изявява заедно с чичовците си – улични музиканти, на родната си улица в Милано, която след години ще увековечи с евъргрийна си “Момчетата от улица Глук”. Заради ниските оценки и крайната беднотия, в която живее, родителите слагат край на музикалните му изяви по улиците и 12-годишен той е принуден да напусне училище. Малкият Адриано става чирак в часовникарско ателие и започва да мисли, че е роден да бъде …часовникар. “Днес сигурно щях да бъда най-големият часовникар на света”, казва след години изпълнителят, но три години той спестява, за да си купи първата китара. През 2017 година Челентано отбеляза 60 години от първото си изпълнение. За първи пред публика той се появява на 18 май 1957 г. в родния си град Милано, където взема участие в първия италиански рокендрол фестивал. Победата му на фестивала с неговата първа група Rock Boys дава на 19-годишния младеж летящ старт. Песента на Адриано и групата му “Ciao ti diro” официално става първата италианска рокендрол песен. Недалеч от миланския Леден дворец, където се случва събитието, римският папа води процесия. На духовните лица им се приисква да послушат музика. Отиват на фестивала, а реакцията на кардиналите взривява пресата и на следващия ден “начинаещият” артист е провъзгласен за знаменитост. Любопитен момент от неговия живот е, че когато отбива наборната си военна служба, удостоверението за прекратяването й предсрочно е подписано лично от тогавашния министър на отбраната. Този пост тогава е заеман от легендарния италиански политик Джулио Андреоти. Причината за това е Челентано да може да участва в най-престижния европейски музикален фестивал “Сан Ремо”. Това е повратна точка в кариерата му, а песента, с която се явява (“24 хиляди целувки”), става една от най-емблематичните италиански песни в историята. Изпълнението му е абсолютно скандално за времето си – с гръб към публиката, неприлични движения на таза и специфични танцови стъпки, наподобяващи тези на Елвис. За всеобщ шок той не печели конкурса, но публиката буквално крещи името му. И започва луда кариера, която няма спиране. Следват хит след хит, валят покани отвсякъде, а първото, което прави Адриано, е да създаде собствена продуцентска компания, когато става суперпопулярен. Говори се, че компанията му днес е оценявана на 500 милиона евро! Ето как някогашният часовникар става най-голямата звезда. Младият италианец бързо се налага и в киното – изиграва най-добрата си роля в култовия филм “Серафино”, но не може да се примири, че още не е спечелил “Сан Ремо”. Чуват се предложения фестивалът да бъде преименуван на “Сан Челентано”. Медиите пишат, че дори най-големите стадиони не биха могли да поберат желаещите да посетят концерт на италианеца. Сагата “Сан Ремо” продължава няколко години, в които той е ту втори, ту трети. През 1970-а обаче чудото се случва. И той триумфира с поредния си евъргрийн “Chi Non Lavora Non Fa Lavora L’Amore”, но в дует със …Клаудия Мори. Клаудия е съпругата му. А любовта им е достойна да бъде екранизирана в жанра на романтичната комедия. Тяхната повече от половинвековна любовна история започва през 1963 година на снимачната площадка на комедията Uno strano tipo. Когато се срещат за първи път, взискателната италианка не остава кой знае колко впечатлена от бъдещия си съпруг – макар вече да е абсолютна звезда, тя смята сценичния му имидж за твърде скандален. Челентано остава пленен от 20-годишната по това време актриса, изявяваща се предимно в киномюзикъли, въпреки че по това време има връзка с друга жена, която скоро изоставя. Но Клаудия е непреклонна. След края на снимките на филма Адриано успява да склони Клаудия да дойде на негов концерт, давайки й билет за първия ред. На финала на шоуто той изпълнява романтична балада, след която се обръща персонално към Мори пред очите на цялата публика, за да й се обясни в любов. Това полага началото на тяхното невероятно пътешествие, продължаващо до ден днешен. Сключват брак на 14 юли 1964 година в 3 часа сутринта, за да се изплъзнат на папараците, преследващите ги на всяка крачка, като дори успяват да се скарат, тъй като тя не харесва вратовръзката, която той си е сложил. Година по-късно се ражда най-голямото от трите им деца. Любовта им наистина е по италиански. Репутацията му на женкар води двойката до изключителна тежка раздяла през 80-те години. Тогава Клаудия като че ли изпуска юздите на темпераментния си съпруг – Адриано губи ума си по тогавашната си екранна партньорка и сексбомба зеленооката Орнела Мути. Вестниците пускат снимки на първите си страници, на които двамата се целуват страстно. Култовият им филм “Укротяване на опърничавия” бие всички рекорди, в България също. Челентано заявява на съпругата си, че иска развод, изнася се от къщи, а красивата Орнела дори напуска официално мъжа си. Двамата са любовници цели две години. Мути иска от него да се разведе, но… Адриано размисля. И се връща при Клаудия, която му прощава изневярата. Гузен заради това, Адриано й издига статуя в имението им край Милано. Адриано има една друга страст – футбола и “Интер”. Той не пропуска мач на любимия си отбор. Освен това страшно обича да готви и да поправя часовниците в дома си, както и на приятели. Носител е най-висшите държавни ордени на Италия и Франция. Китарата е постоянно в ръцете му. Днес, на 81 Челентано, макар да живее почти отшелнически живот, продължава да изглежда все така монументално и вечен, сякаш никога няма да си отиде. Съжалява само за едно – че заради страха си от летене, не е могъл да види света.", "date": "2019.02.10", "title": " Челентано покори света, без да лети"}
{"url": "https://trud.bg/%d0%ba%d0%b0%d0%b2%d0%b0%d0%bd%d0%b8-%d0%b0%d1%83%d1%82-%d0%b7%d0%b0-%d0%be%d0%bb%d0%b4-%d1%82%d1%80%d0%b0%d1%84%d0%be%d1%80%d0%b4/", "text": "Едисон Кавани, звездата на ПСЖ, ще пропусне гостуването на „Манчестър Юнайтед“ от 1/8-финалите в Шампионската лига. Уругваецът се контузи по време на двубоя с „Бордо“, спечелен с 1:0 от настоящия шампион на Лига 1. Именно таранът вкара единственото попадение, но бе заменен на почивката. В неделя южноамериканецът мина обстойни прегледи, но те не бяха позитивни.  „За съжаление нямаме добри новини“, призна треньорът Томас Тухел.  ПСЖ ще бъде и без Неймар в Манчестър, но халфът Марко Верати призна, че е готов да се завърне в игра.", "date": "2019.02.10", "title": " Кавани аут за „Олд Трафорд“"}
{"url": "https://trud.bg/%d0%b2-%d0%b1%d0%b5%d1%80%d0%be%d0%b5-%d1%83%d0%b2%d1%8a%d1%80%d1%82%d0%b0%d1%82-%d0%b7%d0%b0-%d0%b1%d0%b5%d1%80%d0%b1%d0%b0%d1%82%d0%be%d0%b2/", "text": "Александър Томаш, старши треньорът на „Берое“, за пореден път не даде конкретен отговор дали Димитър Бербатов ще облече екипа на тима. Младият специалист само загатна, че подобен развой не е изключен.  „Бербатов? Винаги има шанс за всичко, но дали е реално това да се случи“, коментира лаконично специалистът.  Рекордьорът по голове за националния отбор на България проведе подготовка с тима от Стара Загора в Турция. Въпреки това бившият играч на „Тотнъм“ и „Манчестър Юнайтед“ не взе участие в нито една от проверките. Бербатов не се появи в игра и последната контрола на „Берое“ през зимата, тази срещу „Ботев“ (Гълъбово). Елитният тим спечели с 1:0, а единственият гол бе дело на Педро Еуженио в 42-ата минута.  Първият официален мач за „зелено-белите“ през 2019 година е срещу „Септември“ тази неделя.", "date": "2019.02.10", "title": " В „Берое“ увъртат за Бербатов"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%bd-%d0%bb%d0%b0%d0%b3%d0%b0%d1%80%d0%b4-%d1%80%d0%b0%d1%81%d1%82%d0%b5%d0%b6%d1%8a%d1%82-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82/", "text": "Директорката на Международния валутен фонд Кристин Лагард предупреди днес, че растежът на световната икономика е по-бавен от очакваното и че има опасност от икономическа буря, предаде Франс прес. „Когато има прекалено много облаци, необходима е светкавица, за да предизвика буря“, предупреди Лагард, призовавайки правителствата да се подготвят за това и да избягват протекционизма. „С една дума – свидетели сме на (световна) икономика, чийто растеж е по-бавен от очакваното“, изтъкна Лагард пред Световната правителствена среща на върха в Дубай с участието на политици и икономисти от цял свят. Лагард говори за „четирите облака“ – както ги нарича тя – които витаят над световната икономика, предупреждавайки, че тя може да бъде ударена от буря. В тази връзка тя цитира търговското напрежение, най-вече между САЩ и Китай, затягането на лихвите по заемите, неяснотите около Брекзит и забавянето на китайската икономика. Според нея търговското напрежение между Пекин и Вашингтон вече е започнало да се отразява на световната икономика.  „Нямаме никаква представа какво ще излезе от това, но това, което знаем, е че вече започва да има ефект върху търговията, лихвите по заемите и върху пазарите“, заяви Лагард в Дубай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " Кристин Лагард: Растежът на световната икономика е по-бавен от очакваното и има опасност от икономическа буря"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b0-%d1%80%d0%b0%d0%b4%d0%b5%d0%b2-%d0%b7%d0%b0%d1%80%d0%b0%d0%b4/", "text": "Протестиращи пред президентството поискаха оставката на държавния глава Румен Радев. Поводът е позицията му за Венецуела и сравнението, което направи с България и твърдението им, че „нарекъл България блато“. Причините за протестиращите са свързани и с цялостното поведение на президента и убеждението им, че държавният глава заема „проруски“ позиции, предава  Демонстрантите твърдят, че са се самоорганизирали в социалните мрежи и искат не импийчмънт, а оставка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2019.02.10", "title": " Протест срещу президента Радев заради позицията му за Венецуела"}
{"url": "https://trud.bg/%d0%b0%d0%bb%d0%b1%d0%b5%d1%80%d1%82-%d1%82%d1%80%d0%b5%d0%bd%d0%b8%d1%80%d0%b0-%d0%b2-%d0%b1%d0%b0%d0%bd%d1%81%d0%ba%d0%be/", "text": "Най-добрият български скиор Алберт Попов направи последна тренировка в Банско преди да отпътува за световното първенство в Оре (Швеция). 21-годишният софиянец се подготвя заедно със съотборниците си от националния тим Камен Златков и Йоан Тодоров, които също ще стартират на шампионата на планетата. На отлично подготвените от екипа на „Юлен“ писти родните национали наблягат на тренировки за гигантския слалом, който е в четвъртък. В неделя пък е слаломът, в който Попов направи фурор в последните два старта от Световната купа в Кицбюел и Шладминг.", "date": "2019.02.10", "title": " Алберт тренира в Банско"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%bf%d0%be%d0%b8%d1%81%d0%ba%d0%b0%d0%bb-%d0%b4%d0%b0-%d0%b8%d0%b3%d1%80%d0%b0%d0%b5-%d0%ba%d1%83%d0%bf%d0%b0-%d0%b4%d0%b5%d0%b9%d0%b2%d0%b8%d1%81/", "text": "Григор Димитров има желание да играе за българския отбор за купа „Дейвис“ тази година, обяви Георги Стоименов, мениджър на тенисиста. 24-ият в света не е играл в отборния турнир от 2015-а, когато взе участие при гостуване на Люксембург. Тогава това му осигури квота за летните олимпийски игри в Рио през 2016-а, където отпадна в първия кръг.  „Григор се надява да играе за купа „Дейвис“, през годините различни фактори не са му позволявали да играе“, обяви Стоименов. Така той отговори на капитана на националния отбор Тодор Енев, който преди дни изрази надежда, че ракета №1 на България ще се включи в тима за мачовете от втора група на евроафриканската зона.  Заради новия регламент на отборния турнир България се изкачи с едно ниво, а съперник ще е тимът на ЮАР, предвождан от тенисист №5 в света Кевин Андерсън. Все още не е ясно кога ще е мачът като двата варианта са през април или през септември. Участие за българския отбор вече потвърдиха тримата тенисисти, които ни представяха на София оупън – Димитър Кузманов, Александър Лазаров и Адриан Андреев. Григор обаче остава най-успешният българин в надпреварата – хасковлията има 16 победи в 17 мача с националния екип.", "date": "2019.02.10", "title": " Григор поискал да играе купа „Дейвис“"}
{"url": "https://trud.bg/%d0%b4%d0%b2%d0%b5-%d0%ba%d0%be%d0%bb%d0%b8-%d1%81%d0%b5-%d1%83%d0%b4%d0%b0%d1%80%d0%b8%d1%85%d0%b0-%d0%b2-%d1%81%d0%be%d1%84%d0%b8%d1%8f-%d0%bf%d0%be%d1%81%d1%82%d1%80%d0%b0%d0%b4%d0%b0-72-%d0%b3/", "text": "Тежка катастрофа в центъра на София по чудо се размина без жертви. Възрастен мъж пострада при произшествието. Катастрофата стана на кръстовището на булевард „Иван Гешов” и улица „Гюешево”, информира   Според очевидци сблъсъкът станал, след като един автомобил минал на червено и ударил колата на 72-годишния мъж. На място пристигнаха полицаи и линейка, която оказа първа помощ на пострадалия човек. Водачът и пътник в колата, която се предполага, че минала на червено твърдят, че е било зелено и не са виновни за инцидента. Деца, станали неволни свидетели на катастрофата, обаче твърдят друго. Движението в района се нормализира след близо два часа огледи на мястото на инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " Две коли се удариха в София, пострада 72-годишен мъж\t\t\t"}
{"url": "https://trud.bg/%d0%bf%d0%be%d0%bb%d1%88%d0%b0-%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%b2%d1%8a%d0%b7%d0%be%d0%b1%d0%bd%d0%be%d0%b2%d0%b8-%d0%b3%d1%80%d0%b0%d0%bd%d0%b8%d1%87%d0%bd%d0%b8%d1%8f-%d0%ba/", "text": "Полша възобнови днес граничния контрол с всички свои съседи. Мярката е временна и е във връзка с Международната конференция за Близкия изток, която ще се проведе на 13 и 14 февруари във Варшава. Ограниченията засягат не само сухопътните граници, но също така летищата и морските пристанища. Пътуващите от страните от ЕС и от страните, чиито граждани имат право свободно да влизат на територията на Полша, трябва да имат валиден паспорт или лична карта, информира БНР. Условията за влизане на гражданите на другите държави остават непроменени, съобщава полската гранична охрана, цитирана от чешкото издание novinky.cz. Инспекциите ще продължат до събота, 16 февруари. От 2007 г. Полша е част от Шенгенското пространство и досега няколко пъти временно е възстановявала граничния контрол- по време на Европейското първенство по футбол през 2012 г., при посещението на папа Франциск през 2016 г. в Краков и в края на миналата година по време на международната конференция по климата в Катовице. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " Полша възобнови граничния контрол със съседите си заради Международната конференция за Близкия изток"}
{"url": "https://trud.bg/%d0%b2%d0%be%d0%bd-%d1%81-%d0%b1%d1%80%d0%be%d0%bd%d0%b7-%d0%bd%d0%b0-%d0%bf%d1%80%d0%be%d1%89%d0%b0%d0%b2%d0%b0%d0%bd%d0%b5/", "text": "Линдзи Вон се раздели със ски състезанията по най-добрия начин – с медал от световно първенство. 34-годишната американка спечели бронз в спускането в Оре (Швеция), което бе обявила за последен старт в кариерата си. При това рекордьорката по победи в Световната купа за жени (82) го направи само пет дни след ужасното падане на супергигантския слалом, заради което пропусна двете официални тренировки.  „Никога в живота си не съм била толкова притеснена – призна Вон след финала. – Беше страхотен ден за спускане и исках само да го направя перфектно още веднъж. Наистина ми трябваше такъв финал, не исках още един тъжен ден.“  На почетната стълбичка Линдзи получи букета си от Ингемар Стенмарк, чийто рекорд от 86 победи в Световната купа така и не успя да подобри.  „Каза ми, че съм карала добре – призна Вон. – Той не говори много, така че приемам тези думи като голям комплимент. Карах със сърце и този медал е като златен за мен.“  Но всъщност златният медал отиде у Илка Щухец (Словения), която този сезон се завърна след 18-месечно лечение на контузия. Тя остави на 23 стотни зад себе си Корин Сутер (Швейцария), а пасивът на Вон бе 0,49 секунди.", "date": "2019.02.10", "title": " Вон с бронз на прощаване"}
{"url": "https://trud.bg/%d0%b1%d0%b8%d0%b1%d0%bb%d0%b8%d0%be%d1%82%d0%b5%d0%ba%d0%b0-%d0%be%d1%82%d0%b2%d0%b0%d1%80%d1%8f-%d0%b2%d1%80%d0%b0%d1%82%d0%b8-%d0%b7%d0%b0-%d0%b2%d0%b8%d0%bd%d0%b5%d0%bd%d0%b0-%d0%b8%d0%b7%d0%bb/", "text": "Регионалната библиотека „Стилиян Чилинигиров“ в Шумен отваря врати за енотека в чест на предстоящия празник Трифон Зарезан. Във вечерта на виното във вторник ще бъде представена атрактивната изложба и изложение на вино за наздравици. Експозицията е на Националната библиотека „Св.Св.Кирил и Методий“ и Регионалната „Пейо К.Яворов“-Бургас. В нея познавачите ще могат да разгледат важни етапи от лозарството и винопроизводството, отразени в литературата и периодичния печат през вековете. Сред акцентите са изящните изображения от страниците на „Служебник“ от 1736 г., молитвите за гроздобер и против вкисване на виното в „Зайковски светогорски требник“ от XIV век, народните рецепти с вино, изписани на ръка и подвързани към екземпляр на „Болградска граматика“ на Неофит Рилски от 1836 г. В „Енотека в Библиотека“ ще участват и водещи производители на вино от Шумен и региона. Три винарски изби ще представят селекция от произвежданите от тях вина и традициите във винопроизводството, които следват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.10", "title": " Библиотека отваря врати за винена изложба и наздравици"}
{"url": "https://trud.bg/%d1%84%d1%8e%d1%80%d0%b8-%d0%b4%d0%b0%d1%80%d0%b8%d0%bb-7-%d0%bc%d0%bb%d0%bd-%d0%bf%d0%b0%d1%83%d0%bd%d0%b4%d0%b0/", "text": "Бившият световен шампион в тежката категория на профи бокса Тайсън Фюри обяви, че е дарил за благотворителност всичките 7 милиона паунда, които заработи от мача си за титлата на Световния боксов съвет (WBC) с Дионтей Уайлдър (САЩ). Британецът обяви, че се е трогнал при вида на многобройните бездомници в Лос Анджелис, където се проведе боя.  „Дарих всичките пари от последния мач в полза на бездомни хора – заяви Фюри, който получи £2,5 млн. хонорар и още £4,5 млн. от телевизионни права. – Не търся подобна публичност, но просто пожелах да помогна.“", "date": "2019.02.10", "title": " Фюри дарил 7 млн. паунда"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b7%d0%b0-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d0%b7%d0%b0/", "text": "„Процедурата е прозрачна, дълга и тежка. В крайна сметка ние не си купуваме хартия. Първо за мен най-важното е техниката да бъде съвместима с партньорите в НАТО и най-вече с нашите съседи. Това заяви вицепремиерът и министърът на външните работи Екатерина Захариева в предаването „Беновска пита” по  относно решението за закупуването на американски изтребителия Ф-16 тя каза. „За нас е важно кое най-доброто от това, което може да си позволим”, каза външният министър. „Политически натиск и намеса няма. Нашият избор е да изберем най-доброто за България”, категорична бе Захариева. Тя говори и за проекта „Турски поток”, като изтъкна, че е важно България да не бъде заобиколена от него и правителството работи активно това да не се случи. „Македония трябва да докаже, че може да живее в добросъседство с държавите около себе си. Трябва да има здрави основни, а здравите основи се градят около истината за миналото ни”, каза още вицепремиерът относно опасността от изопачаване на историята, като обясни, че това ще бъде избегнато чрез Договора за добросъседство. „Тогава, когато си член на Европейския съюз и искаш да бъдеш там, не може да мишкуваш и да се криеш”, каза още Захариева, като се върна на темата на Венецуела и обвиненията, че позицията на правителството е преписана. „Аз не виждам минуси от членството ни в ЕС, виждам само плюсове”, допълни тя. „Считам, че почти задължително министърът на външните работи и министъра на отбраната е почти задължително да се виждат веднъж на няколко месеца или веднъж месечно, например. За съжаление не ни се отдава. За да има диалог трябва и двете страни да го искат“, заяви Захариева по повод разнобоя между президентството и правителството за позицията за Венецуела. „По Конституция правителството осъществява външната политика на държавата. Президентът подписва договори, има задължения за посланиците. В случаите, в които не успеем да убедим президента, правителството има пълното право да заеме позицията, която прецени”, каза Захариева. Конкретно за Венецуела тя обясни, че народът на страната трябва да избере кой ще е президент и именно това гласи позицията на правителството. „Не се месим в политиката на Венецуела”, категорична бе Захариева. Относно информациите, че венецуелската власт прехвърля пари в България, тя обяви, че се прави проучване, но обясни, че не може да навлиза в подробности по темата, но до няколко дни ще има резултат. Тя обяви, че през тази година ще има сериозни ротации на посланиците. Разясни и каква точно е процедурата и изтъкна, че конкретно посланикът в Русия е бил предложен от Румен Радев. „Поех ангажимент към президента и го изпълнявам. Процедурата е министърът предлага на правителството, то решава и президентът подписва. За посланика в Москва имаше предложение на правителството, за което президентът не се съгласи. Той предложи настоящия”, каза министърът на външните работи. Тя обясни, че работи по въпроса да се разкрие консулство в Барселона, както и българско посолство в Чили и някои държави в Африка, които обаче предпочете да не спомене. „На външната политика за мен една от основните задачи е да подпомага бизнеса. Тя не е чисто политическа”, каза още Захариева относно обвързването на политиката с икономиката покрай планираното откриване на посолство в Саудитска Арабия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.10", "title": " Министър Захариева за решението за закупуване на Ф-16: Политически натиск и намеса няма"}
{"url": "https://trud.bg/%d0%b0%d0%b2%d1%81%d1%82%d1%80%d0%b8%d0%b5%d1%86-%d0%b8-%d1%85%d1%8a%d1%80%d0%b2%d0%b0%d1%82%d0%b8%d0%bd-%d1%81%d0%b0-%d1%88%d0%b0%d0%bc%d0%bf%d0%b8%d0%be%d0%bd%d0%b8-%d0%bd%d0%b0-%d0%b4%d0%b2%d0%be/", "text": "Юрген Мелцер (Австрия) и Никола Мектич (Хърватия) спечелиха титлата на двойки от София оупън, след като надиграха с 6:2, 4:6, 10:2 изненадващите финалисти Шен Пен Шие (Тайван) и Кристофър Рунгкат (Индонезия). Така хърватинът най-сетне вдигна трофей в „Арена Армеец“, след като миналата година заедно с Александър Пея (Австрия) загубиха финала от холандците Робин Хаасе и Матве Миделкооп.  „Това е първият ни трофей заедно и не беше лесен – призна Мектич. – Спасихме няколко мачбола в мачовете тук. Във всичките се борихме докрай и това ни се отплати.“", "date": "2019.02.10", "title": " Австриец и хърватин са шампиони на двойки на София оупън"}
