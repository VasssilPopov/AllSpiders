{"url": "https://trud.bg/%d0%bf%d0%b8%d1%8f%d0%bd-%d1%88%d0%be%d1%84%d1%8c%d0%be%d1%80-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0-%d0%b2%d0%b5%d1%80%d0%b8%d0%b6%d0%bd%d0%b0-%d0%ba%d0%b0%d1%82%d0%b0%d1%81/", "text": "Пиян шофьор предизвика верижна катастрофа с три автомобила на Ягодовско шосе край Пловдив. Инцидентът е станал тази вечер около 18 ч., информира  Двама шофьори са в болница с леки наранявания, а пробата на пияния шофьор е отчела 1,2 промила алкохол. Той е задържан в полицията.  Виновният шофьор е ударил движещия се пред него автомобил, който излязъл от пътя и се ударил в дърво. Колата, която предизвикала инцидента, пък навлязла в насрещната лента и ударила друг автомобил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.30", "title": " Пиян шофьор предизвика верижна катастрофа край Пловдив"}
{"url": "https://trud.bg/%d0%b7%d0%b0%d0%b4%d1%8a%d0%bb%d0%b6%d0%b8%d1%82%d0%b5%d0%bb%d0%bd%d0%be-%d0%bb%d0%b8-%d0%b5-%d0%b2-%d0%b7%d0%b0%d0%bf%d0%be%d0%b2%d0%b5%d0%b4%d1%82%d0%b0-%d0%b7%d0%b0-%d0%bf%d1%80%d0%b5%d0%ba%d1%80/", "text": "с  При прекратяване на трудовото правоотношение работодателят е длъжен да издаде заповед за уволнение или друг документ, с който се удостоверява прекратяването му. В Кодекса на труда липсва разпоредба, в която да са посочени реквизити на заповедта за прекратяване на трудовото правоотношение, с изключение на заповедта за дисциплинарно наказание, когато е реализирано дисциплинарно уволнение.  От акта за прекратяване на трудовото правоотношение (заповед или друг документ) следва да става ясно кое трудово правоотношение се прекратява, защо се прекратява, кой го прекратява и др.", "date": "2017.10.30", "title": " Задължително ли е в заповедта за прекратяване на работа да бъдат вписвани обезщетенията?"}
{"url": "https://trud.bg/%d1%82%d1%80%d0%b8%d0%bc%d0%b0-%d0%bd%d0%b0%d1%80%d0%ba%d0%be%d0%bc%d0%b0%d0%bd%d0%b8-%d0%b8%d0%b7%d0%b4%d1%8a%d1%85%d0%bd%d0%b0%d1%85%d0%b0-%d0%b7%d0%b0-%d0%bc%d0%b5%d1%81%d0%b5%d1%86-%d0%b2%d1%8a/", "text": "Трима наркомани издъхнаха само за един месец във Варна, съобщи за “Труд” директорът на Центъра за спешна медицинска помощ д-р Мая Рашева. Мъжете са починали през октомври и са били пристрастени към хероина. Двама от тях са били редовни пациенти на Бърза помощ. “Харчим огромен ресурс, за да им помагаме, но за съжаление без положителен резултат”, коментира д-р Рашева. Тя даде за пример 32-годишен зависим от дрогата варненец, който поставил черен рекорд – за последните 8 г. викал над 100 пъти линейка. Обикновено лъжел, че е астматик и има криза, за да му бият ефедрин. “Имаме и други пациенти наркомани, на които хронично се налага да бъде оказвана спешна помощ не само по домовете им и по улиците, но и в ареста, дори в затвора, където попадат заради кражби”, уточни д-р Рашева. Според нея след затварянето на изтрезвителя преди 3 години екипите на Спешна помощ са се превърнали и в таксита за пияници. От юни до края на септември линейки са обслужили 150 препили пациенти, които не са имали нужда от болнично лечение. За същия период спешни медици са свестявали и 21 наркомани, изпаднали в абстиненция. Солидни разходи от зависимите от двата опасни порока трупа и клиниката по токсикология във Военноморска болница. От май до октомври там са лекувани 306 души над 18 г., отровени с алкохол и 194 – с дрога. Най-възрастната пациентка е била 65-годишна пенсионерка, прекалила с марихуана. Това говори за дълбоко проникване на употребата на наркотици в обществото, каквото не е наблюдавано досега, алармират медиците от клиниката и от Спешна помощ. И за пореден път настояват темата за вредите от дрогата и алкохола да влезе в учебното съдържание на децата от началния курс, както това става с разясняването на правилата за движение.", "date": "2017.10.30", "title": " Трима наркомани издъхнаха за месец във Варна\t\t\t"}
{"url": "https://trud.bg/64-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8-%d1%81%d0%b5-%d0%b1%d0%be%d1%80%d1%8f%d1%82-%d0%b7%d0%b0-8-%d0%bc%d0%b5%d1%81%d1%82%d0%b0-%d0%b2-%d0%bd%d0%be%d0%b2%d0%b8%d1%8f-%d0%bf%d0%be/", "text": "Общо 64 души са подали документи за участие в конкурса за назначаване на държавна служба за вакантните младши изпълнителски длъжности в Районното управление на МВР в Асеновград. Заповедта за разкриването на 8 вакантни длъжности „полицай-старши полицай” бе издадена от вътрешния министър Валентин Радев след искане на протестиращите в Асеновград по повод инцидентите в края на месец юни на язовир „40-те извора” и местната болница между деца каякари от клуб „Асеновец, техните треньори и родители и мъже от циганската махала „Лозница”. За целта дори бе открит нов полицейски участък в сърцето на ромския квартал и сега предстои решителният кръг за отсяване на кандидатите. От подалите документи 64 души до участие в конкурса бяха допуснати 56, като изискванията за физическа годност покриха 45 от тях, седмина бяха скъсани на този елиминаторен праг, а останалите четирима така и не се явиха в обявените час и място за изследване. От преминалите през първия кръг на конкурса 45 души до етапа с психодиагностично интервю, което ще се проведе в дните между 31 октомври и 3 ноември в сектор „Лаборатория – Пловдив” при Института по психология на МВР, бяха допуснати 29 кандидати. Те ще трябва да докажат, че заслужават да стигнат до заключителното интервю за избор на осмината, годни за длъжността. Резултатите от първата част на етап “Психологично изследване” сочат, че 15 от допуснатите до него не са покрили очакваните минимални изисквания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.30", "title": " 64 кандидати се борят за 8 места в новия полицейски участък в циганската махала в Асеновград"}
{"url": "https://trud.bg/%d1%84%d0%b5%d0%b4%d0%b5%d1%80%d0%b5%d1%80-%d0%bf%d1%80%d0%be%d0%bf%d1%83%d1%81%d0%ba%d0%b0-%d0%bf%d0%b0%d1%80%d0%b8%d0%b6-%d1%81%d0%bb%d0%b5%d0%b4-%d1%82%d0%b8%d1%82%d0%bb%d0%b0-%d0%b2-%d0%b1%d0%b0/", "text": "Турнирът от сериите „Мастърс“ в Париж остана без една от звездите си – Роджър Федерер. Швейцарецът потвърди слуховете, че няма да участва във френската столица. Маестрото не се оправда с болест, а с умора. Отказът на Федерер означава, че Рафаел Надал (Испания) със сигурност запазва първата си позиция в ранглистата. „Съжалявам за феновете в Париж, но тази година играх много тенис“, обяви Роджър. Умората не попречи на Федерер да навърти 3 тежки сета, за да стигне до обрат – 6:7 (5), 6:4, 6:3 срещу Хуан Мартин дел Потро (Аржентина) на финала на турнира в родния си Базел. Така Роджър взе реванш за двете поражения в предишни финали на същия турнир. Титлата е 95-а в кариерата, с което той изпревари легендата Иван Лендъл и е на 14 зад рекордьора Джими Конърс.", "date": "2017.10.30", "title": " Федерер пропуска Париж след титла в Базел"}
{"url": "https://trud.bg/%d1%80%d0%b0%d0%b4%d0%be%d1%81%d0%bb%d0%b0%d0%b2-%d0%b3%d0%b0%d0%b9%d0%b4%d0%b0%d1%80%d1%81%d0%ba%d0%b8-%d0%bc%d0%be%d1%80%d0%b0%d0%bb%d0%bd%d0%be-%d0%b5-%d1%87%d0%b5-%d0%bd%d0%b8%d0%ba%d0%be%d0%bb/", "text": "„Морално е, че проф. Николай Петров  ”, заяви пред   бившият здравен министър Радослав Гайдарски. По думите му той никога не е допускал и предполагал, че Петров може да е въвлечен в „такава неприятна история”, визирайки разследването на БТВ. „Аз бях във Военна болница – самите хора там са доста объркани и не могат да кажат какво точно се случва, но се знае за този случай”, поясни Гайдарски. „Ако има нещо, което той смята, че не е така и не е вярно за изнесеното, може да го опровергае и да излезе чист от тази неприятна история”, допълни още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.30", "title": " Радослав Гайдарски: Морално е, че Николай Петров подаде оставка"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81-%d0%ba%d0%bb%d0%b8%d0%bc%d0%b0%d1%82%d1%8a%d1%82-%d1%81%d0%b5-%d0%b2%d0%bb%d0%be%d1%88%d0%b0%d0%b2%d0%b0-%d0%bf%d1%80%d0%b5%d0%b7-%d0%be%d0%ba%d1%82%d0%be%d0%bc/", "text": "Бизнес климатът се влошава през октомври, показват последните данни на Националния статистически институт. Очакванията на предприемачите във всички сектори се понижават, като най-големи песимисти са тези в промишлеността. Общият показател на бизнес климата намалява с 1,8 пункта през октомври, след като през септември се понижи с 0,8 пункта. В промишлеността показателят спада с 2,8 пункта, след като през септември отчете повишение от 1,9 пункта. Намалението се дължи на резервираните очаквания на промишлените предприемачи за бизнес състоянието на предприятията през следващите шест месеца. Въпреки увеличението на поръчките през последните три месеца и увеличеното натоварване на мощностите с 0,8 пункта до 75,5%, те прогнозират, че производствената активност до края на годината ще се понижи и ще имат излишък от мощности. За половината от мениджърите проблем пред сектора е несигурната икономическа среда, а според всеки трети – недостигът на работна сила. Приближаващата зима понижава и очакванията на предприемачите за развитието на строителството, като бизнес климатът в сектора намалява с 1,6 пункта. Основната причина, посочена от предприемачите, е очакваното намаляване на поръчките през следващите шест месеца. И в търговията на дребно показателят спада с 1,1 пункта през октомври спрямо 3,5 пункта през септември. Въпреки предстоящите коледни празници, очакванията на търговците за обема на продажбите за следващите шест месеца не са оптимистични. В сектора на услугите бизнес климатът през октомври се влошава с 0,6 пункта спрямо 2,5 пункта през септември. Мненията на мениджърите от сектора за търсенето на услуги през следващите три месеца са по-оптимистични, но те се въздържат от прогнози за допълнително наемане на персонал.", "date": "2017.10.30", "title": " Бизнес климатът се влошава през октомври\t\t\t"}
{"url": "https://trud.bg/%d0%bf%d1%80%d0%b8%d0%bc%d0%b5%d1%80%d0%b0-%d0%b8%d1%81%d0%ba%d0%b0-%d0%b8%d0%b7%d0%b2%d0%b0%d0%b6%d0%b4%d0%b0%d0%bd%d0%b5-%d0%bd%d0%b0-%d0%bf%d1%81%d0%b6-%d0%be%d1%82-%d1%88%d0%b0%d0%bc%d0%bf%d0%b8/", "text": "Хавиер Тебас, шефът на испанската футболна лига, пожела изваждане на ПСЖ от Шампионската лига. За целта е изготвен доклад от 44 страници срещу френския гранд, съобщава „Марка“, позовавайки се от своя страна на „Екип“.  Документите са изпратени в централата на УЕФА още през август, а една от основните причини е скандалното привличане на Неймар срещу 222 млн. евро на „Парк де Пренс“. Според Тебас реалните доходи на парижкия клуб не могат да оправдаят инвестициите, които се правят през последните сезони.  „Виждаме, че ПСЖ и „Манчестър Сити“ харчат много повече от всички останали клубове през последните години – обяснява Тебас, който и преди е критикувал публично политиката на двата отбора. – Френският тим е похарчил 344 млн. евро през 2014 г., в сравнение с 237 млн. на „Манчестър Юнайтед“, 224 млн. от „Реал“ (Мадрид) и 185 млн. от „Барселона“. Ла Лига стигна до заключението, че спонсорството на Катар е със 73% по-голямо от това на „Юнайтед“, „Реал“ и „Барселона“. Приходите са пряко или непряко свързани с държавата, а ПСЖ продължава да мами икономически.“  Докладът на Тебас е довел до разследване, а Ла Лига възнамерява и за в бъдеще да бъде с основата на подобни инициативи срещу клуба от Париж.  „Ще изчакаме до края на годината, за да видим какво действие ще предприеме УЕФА – обясни още Тебас. – Ако не се случи нищо, ще се обърнем към Европейския съюз. Ако установим, че ПСЖ е виновен, не трябва да участва в Шампионската лига.“", "date": "2017.10.30", "title": " Примера иска изваждане на ПСЖ от Шампионската лига"}
{"url": "https://trud.bg/%d0%b0%d1%82%d0%b0%d0%bd%d0%b0%d1%81-%d0%b7%d0%b0%d1%84%d0%b8%d1%80%d0%be%d0%b2-%d0%ba%d0%be%d0%bd%d0%b3%d1%80%d0%b5%d1%81%d1%8a%d1%82-%d0%bf%d0%be%d0%ba%d0%b0%d0%b7%d0%b0-%d1%87%d0%b5-%d0%b1%d1%81/", "text": "Конгресът показа, че БСП е една жива партия, която е способна да даде алтернативни решения и политики и в крайна сметка е партията, която дава надежда на хората, заяви пред   Атанас Зафиров, член на ИБ на БСП, по повод  „Това беше един успешен конгрес, който показа, че всичко това, което изговори и изписа в дните и седмиците преди конгреса от определен кръг хора и наши политически опоненти, разбира се, прие с пълно мнозинство документите“, допълни Зафиров. „БСП показа, че може да предложи една реална смяна на модела, реална алтернатива. Не просто на лицата в управлението, а на модела, по който се ръководи държавата. Въпросът е не само за бюджета, но и за нашите предложения за европредседателството, които управляващите подминават с лека ръка. Но на фона на това, което те предлагат и с което ни занимават вече седмици наред, една проста разходка до НДК може да покаже в какво състояние се намира то в момента. Аз лично изпитвам сериозни съмнения, че това съоръжение може да домакинства какъвто и да било форум, пък и особено такъв голям. но за сметка на това, ние показахме, че нашите решения са работещи, а това, че цялата партия застана зад тях на най-големия си форум, дава един допълнителен стимул за това ръководство и смятам, че е правилния път“, каза още Зафиров.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.30", "title": " Атанас Зафиров: Конгресът показа, че БСП е жива партия"}
{"url": "https://trud.bg/%d0%bd%d0%b7%d0%be%d0%ba-%d0%bf%d0%bb%d0%b0%d1%89%d0%b0-%d0%bd%d0%b0-%d0%b0%d0%bf%d1%82%d0%b5%d0%ba%d0%b0-%d0%bc%d0%b0%d1%80%d0%b5%d1%88%d0%ba%d0%b8-%d0%ba%d0%be%d0%bd%d1%82%d1%80/", "text": "Разплитането на аферата с контрабандния внос на скъпоструващата „Хумира” започва с Ангел Апостолов от Бургас. Той е с диагноза псориатичен артрит. Апостолов отишъл с рецепта в аптека „Марешки” в Бургас, която се намира на улица „Демокрация” 92. Представил своята рецепта с изписаното лекарство, което се реимбурсира (плаща) от здравната каса и го получил веднага. Когато се прибрал у дома и отворил опаковката, той видял, че двете спринцовки са написани на турски език. Упътването също било на турски език. Видял също, че партидните номера на спринцовката и на опаковката, както и сроковете на годност били различни. Апостолов се притеснил, защото в опаковка с надписи на български език се намирала инжекция с надписи на турски език. Вместо да отиде при медицинска сестра да му постави подкожна инжекция, той се обадил в българския офис на американската компания АбВи. Тази фирма е производител на това скъпо струващо лекарство („Хумира”), което се изписва на болни от артрит и се реимбурсира от здравната каса. Пациентът попитал нормално ли е това, а от фирмата му отговорили – не. В интервю за предаването „Открито” пациентът сподели, че се притеснява много. Случката е от 29 август тази година.  Апостолов каза, че вече си взема лекарството от други аптеки, защото нямал доверие в аптеките „Марешки”. В разследването бе представено интервю с управителя на въпросната аптека „Марешки”, фармацевт Светла Арабаджиева. На въпроса как ще обясни, че е дала на пациент лекарство с опаковка на български език, а вътре е турска „Хумира”, управителката отрече някой да е сменял спринцовките вътре в самата аптека. Тя прехвърли топката на фирма „Фармнет”, която е дистрибутор на аптеки „Марешки”. Обясни, че тези лекарства ги получават от склада на „Фармнет” и както ги получат, така ги продават. Тя не знаела какво има вътре. На въпрос на Ахчиева дали знае, че това е много сериозен проблем, защото турската „Хумира” не е разрешена за употреба в България, фармацевтката обвини пациентите, като каза че те купували и продавали „Хумира” и само десет процента от българските пациенти използвали „Хумира”, за да се лекуват. Това е шокиращо, защото излиза че останалите 90 процента, които се изписват по реда на НЗОК и се заплащат от касата, са обект на паралелен износ и че се изнасят за чужбина. В разследването беше направен опит с произволна аптека в Одрин да се купи турска „Хумира”. Ахчиева за 15 минути успя да уговори турския фармацевт да є продаде без рецепта пет опаковки, всяка една по 515 евро, като във всяка има по две спринцовки. За петте опаковки турският фармацевт беше написал собственоръчно на листче, че иска 2575 евро. От тази сметка излиза, че турската „Хумира” е два пъти по евтина от тази в България. Ако в Турция може да се купи за около 500 евро, в България тя е 1800 лева, а в Германия тя е 1800 евро – т. е. двойно повече. тази „Хумира”, попаднала в ръцете на Ангел Апостолов от Бургас? Това попита Ахчиева митницата в Свиленград и хващали ли са контрабандна „Хумира” или скъпи лекарства, реинбурсирани от Здравната каса.  От митницата отговориха, че нямали случаи на такива лекарства. Били залавяни единствено лекарства за полова мощ и за натрупване на мускулна маса. След това по документи бе показана схемата, чрез която от една оригинална опаковка „Хумира”, която влиза в България, се получават две опаковки, но и двете са менте. Едната опаковка е оригинална на български език, а спринцовките са контрабандна „Хумира” на турски език. Те се дават на български пациенти и според тази схема и касата плаща за тях на аптеките. А втората „Хумира”, вече с оригиналната инжекция, но с фалшива опаковка, направена от някой, отива за паралелен износ за чужбина, за Германия, например. Ахчиева поиска от шефа на здравната каса проф. Камен Плочев да предостави документ за платените опаковки „Хумира” на всички аптеки в България за периода от 1 май до 30 септември. Касата отказала да є предостави тази информация, но Ахчиева съобщи, че разполага с нея и я показа на зрителите.  Показа още два документа – един от аптека „Марешки” на ул.„Демокрация” 92 в Бургас. Документът представлява движението на стоките в аптеката – как са влезли и как са излезли. Вторият документ е декларация на американската компания АбВи, в която се посочва на кои фирми е продала „Хумира” от въпросната партида. И третият беше документът на НЗОК – отчет за вече платени такива опаковки. Съпоставяйки трите документа Ахчиева доказа, че седем опаковки „Хумира” липсват в отчетния документ на касата. Дадени са на пациенти, от същата аптека „Марешки”, но те не се намират в отчета на Дирекция „Лекарства” за доставени „Хумири”. Най-вероятно, за да се загубят следите им и те да станат обект на паралелен износ. Ахчиева показа, че в друга дирекция на Здравната каса – на информатиците, която обработва информацията от цялата страна по РЗОК, с рецепти и ЕГН-та на пациенти, всъщност ЕГН-то на Ангел Апостолов съществува. Съществува, както и датата 29 август и колонка, на която пише „платено”. Това означава, че контрабандната „Хумира” е платена на тази аптека Марешки в Бургас. По този начин в предаването „Открито” на БНТ бе разкрита парадоксална схема, по която скъпоструващи лекарства, които се внасят в България, на цени за България, по реда на НЗОК, и които се заплащат с публични средства, всъщност се изнасят за чужбина, като паралелен износ с фалшиви опаковки, а на пациентите се продават контрабандни лекарства, които се заплащат от касата. Това на практика е източване на здравната каса. Укрива се броят на контрабандните лекарства, които по тази схема се заплащат от НЗОК. Ахчиева се обърна към всички 11 органа за борба с корупцията в България и още толкова за борба с контрабандата и ги помоли да попитат управителя на НЗОК защо в документите липсват партидите на скъпоструващите лекарства, които всъщност могат да покажат пътя на лекарствата и да гарантират сигурността на пациентите. В поредица от разследвания за „Трейднет България” с управител Нина Катченко, Ахчиева показа, че фирмата е направила износ за милиони левове само през тази година на скъпоструващи лекарства за Европа, и по-конкретно за Германия, за немската фирма „Колфарма”. Досега никой не знаеше коя е тази рускиня Нина Катченко, която през 2012 година е купила от майката на Веселин Марешки фирмата „Трейднет България”. Дори в едно от разследванията депутатът от „Воля” Пламен Христов, за когото Ахчиева беше открила, че Веска Марешка му е издала пълномощно, за да представлява фирмата, се подсмихна ехидно и посъветва Ахчиева да намери Катченко. И тя я намери. Зрителите чуха най неочаквано интервю със самата Катченко. От екипа на Ахчиева бяха открили рускинята по телефона, като се представиха за рибари, които ловят риба на Волга и в Черно море… Питаха как да открият Веска Марешка във Варна и дали тя ще им разкаже дали може да се лови риба в морето край Варна. Катченко съвсем простодушно по руски си призна всичко. Тя съобщи, че всъщност живее на семейни начала с бащата на Светлана Марешка (съпругата на Веселин Марешки) – 82-годишния Александър Данилович Музюкин. Живеят край Волгоград, в Дубовка, в неговия дом. Оказва се, че кръгът Марешки купува, внася и продава скъпоструващите лекарства в България чрез аптеките, които са тяхна собственост и ги изнасят чрез свързана с тях фирма от България за Европа на двойно по-високи цени.", "date": "2017.10.30", "title": " НЗОК плаща на аптека „Марешки“   контрабандна „Хумира“ от Турция\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80-60/", "text": "Пътната полиция започва акция “Зима” от 1 ноември в цялата страна. Патрули ще спират и проверяват за изправността на пръскалки, чистачки, фарове и парно в автомобилите. Освен техническата изправност на колите, до 30 ноември ще се следи и за спазването на закона от велосипедисти, каруцари, пешеходци и т.н. Новото тази зима е изискването от 15 ноември до 1 март автомобилите да бъдат с гуми, чиито грайфер е дълбок не по-малко от 4 милиметра. Разплитането на аферата с контрабандния внос на скъпоструващата „Хумира” започва с Ангел Апостолов от Бургас. Той е с диагноза псориатичен артрит. Апостолов отишъл с рецепта в аптека „Марешки” в Бургас, която се намира на улица „Демокрация” 92. Представил своята рецепта с изписаното лекарство, което се реимбурсира (плаща) от здравната каса и го получил веднага. Когато се прибрал у дома и отворил опаковката, той видял, че двете спринцовки са написани на турски език. Възнагражденията на ръководството на ВМА- ген. Николай Петров и тримата му заместници за миналата година са общо 484 537,41 лв. Това се сочи в одитния доклад на болницата, изготвен по време на служебното правителство на Огнян Герджиков. В тази сума влизат заплатите за щат плюс т.н. допълнително материално стимулиране /ДМС/- средства, отпускани от НЗОК за извършена лечебна дейност по здравни пътеки.   Инвеститори се оплакват от кмета на столичния квартал “Младост” Десислава Иванчева заради блокирани и забавени строежи, обясни главният архитект на София Здравко Здравков. “Не е нормално в модерен европейски град, да се държат папки по 4 месеца да хващат прах и хлебарки по бюрата. Ако искате да рекетирате инвеститорите, може да си го кажете в прав текст”, се обърна Здравков към Иванчева.   Данъкоплатците, които подават декларации за доходите си по електронен път, от догодина няма да имат отстъпка от 5% при плащането на данъка, както беше досега. Това предлага правителството, което вчера одобри промени в данъчните закони.     Интервю с Румен Манов, историк, колекционер и дарител         Далечните наследници на старите роботърговци сега са в бизнеса като правозащитници – анализ на Христо Смоленов       След застудяването в края на октомври, ноември ще започне със студено време. В сряда ще бъде слънчево с временни заоблачавания.        ", "date": "2017.10.30", "title": " Вижте акцентите от броя на вестник „Труд“ във вторник, 31 октомври 2017"}
{"url": "https://trud.bg/%d1%88%d0%b5%d1%84%d0%be%d0%b2%d0%b5%d1%82%d0%b5-%d0%bd%d0%b0-%d0%b2%d0%bc%d0%b0-%d0%b2%d0%b7%d0%b8%d0%bc%d0%b0%d0%bb%d0%b8-%d0%bf%d0%be-10-000-%d0%bb%d0%b2-%d0%bd%d0%b0-%d0%bc%d0%b5%d1%81%d0%b5/", "text": "Възнагражденията на ръководството на ВМА- ген. Николай Петров и тримата му заместници за миналата година са общо 484 537,41 лв. Това се сочи в одитния доклад на болницата, изготвен по време на служебното правителство на Огнян Герджиков. В тази сума влизат заплатите за щат плюс т.н. допълнително материално стимулиране /ДМС/- средства, отпускани от НЗОК за извършена лечебна дейност по здравни пътеки. Посочената сума се дели на четири, което означава че ген. Петров и всеки от заместниците му са взели за 2016 г. средно по 121 134 лв. На месец това прави по около 10 094 лв. За същата година възнагражденията на началниците на клиники пък е 1 772 161,47 лв. Прави впечатление, че парите, отпускани като ДМС по линия на здравната каса в последно време непрекъснато се увеличават. През 2014 г. ръководството си е разделило по този параграф 167 918 лв., през 2015 г. – 217 488 лв, като пиковата е миналата година- 328 493 лв. Средствата, възстановени от здравната каса се разпределят така: от тях се заделят 25% и останалите пари се разпределят 70% за преките изпълниотели и 30 % за непреките. Във ВМА се говори, че имало издадена заповед никой да не получава повече от 5000 лв. общо заплата и по здравни пътеки. Обобщеният поименен списък на всички служители, които следва да получават ДМС се утвърждава от заместник-началника на ВМА по диагностично лечебната дейност и се отдава със заповед на началника на ВМА към финансовия отдел. По това време зам-шеф е полк. проф. д-р Венцислав Мутафчийски, който сега е временно изпълняващ длъжността началник на ВМА. В одитния доклад той е посочен, но не по име, а като длъжност, че има отношение към възлагането на обществената поръчка, заради която се разгоря скандала и Николай Петров подаде оставка като здравен министър. Министърът на здравеопазването проф. Николай Петров подаде оставка, а премиерът Бойко Борисов я прие. До рокадата се стигна след журналистическо разследване, според което през 2014 г., докато проф. Петров е бил директор на ВМА, болницата е сключила обществена поръчка на стойност около 1,2 млн. лв. за доставката на ортопедични консумативи. Дружеството, което я е спечелило, е фантом – няма БУЛСТАТ и ЕИК. То е свързано с мъжа, с когото дъщерята на министъра живее на семейни начала. Одитът за въпросната обществена поръчка е направен от служебното правителство на Огнян Герджиков и възложен на Сметната палата по искане на тогавашния служебен военен министър – Стефан Янев.  Именно този одит показа нарушенията във ВМА, допуснати по времето на Николай Петров. Военната прокуратура обаче не намери в него основания за образуване на досъдебно производство. Финансовият министър Владислав Горанов сподели, че вярва на проф. Петров. Кабинетът планирал да провери отново резултатите от одита и до две седмици да се вземе решение за оставката на министъра на здравеопазването. Проф. Петров обаче не дочака този срок и още в понеделник подаде оставка. Той обяснил, че причина за това е желание името му да не бъде опетнено.  През 2013 г. полк. Николай Петров става служебен министър на здравеопазването в кабинета на Марин Райков. Назначен е с указ на президента Росен Плевнелиев. В документа е записано буквално: “полковник Николай Петров”. Това е незаконно, защото тогава законът за отбраната е категоричен – военнослужещият не може да изпълнява държавна служба извън Въоръжените сили. Изключение се допуска за военните от разузнаването, които са под прикритие. За да стане министър, Петров е трябвало да се уволни от армията. Все още няма яснота кой ще поеме поста на здравния министър, след като вчера той подаде оставка. Две от имената, които се спрягат, са на предишния ресорен министър в кабинета на Бойко Борисов – Петър Москов и на директора на “Александровска” болница – доц. Костадин Ангелов, за когото и преди се смяташе, че е вероятна кандидатура. Зам.-председателят на ГЕРБ Цветан Цветанов коментира, че във връзка с одита във ВМА за обществена поръчка през 2014 г., е имало сигнал до прокуратурата, която не е видяла престъпление и не е образувала разследване.", "date": "2017.10.30", "title": " Шефовете на ВМА взимали по 10 000 лв. на месец\t\t\t"}
{"url": "https://trud.bg/%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0-%d1%81%d0%b8%d0%bb%d0%b5%d0%bd-%d0%b2%d1%8f%d1%82%d1%8a%d1%80-%d0%b7%d0%b0-%d0%be%d0%b1%d0%bb%d0%b0%d1%81%d1%82%d0%b8%d1%82%d0%b5-%d0%b4%d0%be/", "text": "Жълт код за силен вятър е в сила за областите Добрич, Варна и Бургас за 31 октомври 2017 г. Това показва справка на сайта на Националния институт по метеорология и хидрология (НИМХ) при БАН. От там предупреждават, че ще духа умерен и силен запад-северозападен вятър, който ще отслабне в следобедните часове. Средната му скорост ще бъде 7-12 м/с и пориви на вятъра до 15-20 м/с. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.30", "title": " Жълт код за силен вятър за областите Добрич, Варна и Бургас за утре"}
{"url": "https://trud.bg/%d0%b2-%d0%bb%d1%8a%d1%87%d0%b8%d1%82%d0%b5-%d0%bd%d0%b0-%d0%ba%d0%b0%d1%82%d0%b0%d0%bb%d1%83%d0%bd%d1%81%d0%ba%d0%b0%d1%82%d0%b0-%d0%bf%d1%80%d0%be%d0%bb%d0%b5%d1%82/", "text": "Каталунският парламент с разгромяващо мнозинство провъзгласи независимостта на република Каталуня от кралство Испания. Човешко море залива с възторг улиците на Барселона. Какви са реакциите в България? Десните са категорично против независимостта на Каталуня, защото виждали червени знамена със сърпове и чукове на протестите в Барселона, защото сляпо поддържат управляващата в Мадрид неофранкистка секция на ЕНП и „Европа“, т.е. брюкселската бюрокрация, и защото вярват, че са свидетели на поредния коварен сценарий на Путин за дестабилизация на демократичния Запад. Левите българи също повечето са против независимостта на Каталуня, защото местните лидери били буржоазни националисти, корумпирани, соросоиди, а каталунците били егоисти, разглезени деца и също против „Европа“.  Любопитно е, че левите оправдават неофранкисткия полицейски терор на Рахой и се радват на бягащите от Барселона банки и фирми, т.е. адвокатстват на капитала, корпорациите и глобалната финансова олигархия, срещу труда. Откога, леви колеги, транснационалните банки станаха фактор за съществуването на нациите? Докато десните са последователни в защитата си на недемокрацията на Мадрид, Брюксел и глобалната финансова олигархия, левите са напълно заблудени за характера и значението на ставащото в Каталуня. Причините за заблудата им са поне три – натрапеното им от десетилетната дясна пропаганда отъждествяване на интересите на корпорациите с тези на народите; натрапения им от българската „националистическа“ пропаганда от времето на „възродителния“ процес мит, че и България като Испания и преди нея Сърбия е поне потенциална жертва на сепаратизъм; а и нашенската пословична неспособност да се въодушевяваме от чуждия порив към свободата. Презираме дон Кихот и се чувстваме удобно в обувките на Санчо. Къде е Ботев с неговото „плачете за Париж“, къде е Вапцаров с „песните за една страна“, къде са стотиците български интербригадисти в Испания от 30-те години? Защото, макар че президентът Карлес Пучдемон и мнозинството от сегашния парламент на Каталуня не са социалисти (макар че във водещата им коалиция да участват и две леви групи) и наистина могат да бъдат наречени и „буржоазни националисти“, логиката на противопоставянето им на неофранкисткия режим на Рахой и на Брюксел ги тласка към обективно леви действия и ги прави безспорни съюзници на лява Европа и на демокрацията. Каталуня не само е древна страна със своя държавност, език и култура, датиращи отпреди кастилските, и най-развит индустриален район на полуострова, но и регион с най-стари и упорити традиции в борбата на народните маси за свое политическо представителство, а в по-ново време и на републиканското и работническо движение. Каталунският парламент води началото си още от XI век, а в XV век по революционен път е премахнато крепостничеството. Каталунците запазват правата си и след обединението с Кастилия, включително с цената на масови народни въстания. След налагането на абсолютната монархия на Бурбоните Каталуня е водеща във всичките шест испански революции от 1808 до 1931 г., влючително и в „трагичната седмица“ през1909 г., когато стотици въстанали работници в Барселона падат под куршумите на испанската армия. Каталуня участва най-активно и в испанската гражданска война през 1936-39 г. на страната на републиката и падането на червената Барселона в 1939 г. предрешава края на Втората испанска република и десетилетният диктаторски режим на генералисимус Франко, съюзникът на Хитлер, ликвидирал покрай другото каталунската автономия и забранил каталунския език, култура, работническо движение и лява републиканска политика. И сега, когато режимът на Рахой и неговата Народна партия, член на ЕНП, откровено се връща към франкизма, бори се срещу провеждането на референдум, праща полицията да бие мирно чакащи пред изборните урни граждани – в най-отвратителните сцени на полицейска бруталност в историята на ЕС въобще – и отменя автономията на Каталуня на основание текст от конституцията, включен в нея в 1978 г. под натиска на франкисткото командване на въоръжените сили, и сега заплашва да възстанови реда – ако трябва явно и със сила. И когато Брюксел, доминиран от ЕНП, открито демонстрира презрението си към демокрацията и решимостта си да наложи властта на глобалната финансова олигархия над исканията на народните маси – българските леви овчедушно „хвъргат камъни“ по каталунските сепаратисти и бранят антинародната диктатура на Мадрид и Брюксел. През целите три века испанско господство идеята за независимост никога не е умирала, но поне в последните две години тя вече очевидно се подкрепя от мнозинството каталунци. На регионалните избори през 2015 г. привържениците на независимостта спечелиха 48% срещу 39% за юнионистите. В референдума на 1 октомври т.г., въпреки яростното полицейско противодействие и масираната пропаганда от Мадрид, участваха близо половината местни гласоподаватели и около 90% от тях гласуваха за независимостта. Оттогава явно гласовете за независимост са станали още повече, както показа и вотът на парламента. “Каталунската пролет” ще направи Европа и по-демократична, и по-самостоятелна във външната си политика, защото новата република няма да наследи колониалния статус на монархията. С победата на републиката ще бъде нанесен тежък удар на ЕНП и брюкселските елити, ще се даде нов импулс на Шотландия, Северна Италия и на други недоволни испански и западноевропейски региони, което ще помогне за демократизацията на Европа.  В самата Испания каталунската пролет пък явно ще тури край на постфранкисткия период в историята й, ще свали режима на Рахой и Бурбонската монархия, ще засили позициите на левите сили в управлението. Но това няма да стане лесно, Мадрид засега изглежда решен да смаже революцията със сила, а каталунците ще се придържат твърдо към мирния протест.", "date": "2017.10.30", "title": " В лъчите на каталунската пролет\t\t\t"}
{"url": "https://trud.bg/%d1%87%d0%b5%d1%80%d0%b2%d0%b5%d0%bd%d0%b8%d1%8f%d1%82-%d0%b2%d0%b5%d0%ba/", "text": "В „Епоха на крайностите: Краткият двадесети век (1914-1991 г.)“ – една от стоте най-велики книги на всички времена, според класация на в. „Гардиън“, големият британски историк Ерик Хобзбаум твърди, че епохата на „краткия двадесети век“ започва с Октомврийската революция и завършва с края на СССР. „Светът, който се разпадна на парчета в края на 1980-те години, казва той, бе светът оформен от Октомврийската революция през 1917 г.“ Днес системните леви партии не смеят да споменат или честват столетието на Октомврийската революция. Вестник „Ню Йорк Таймс“ обаче създаде специална рубрика „Червеният век“ със сърп и чук на съответната страница, на която всяка седмица качва по една статия, посветена на Октомврийската революция – до вчера там са качени 38 статии. Написани са обективистично, а редица от тях и романтично, и носталгично, заради което нашенски сайтове го ругаят, че прави „апология на комунизма“ и се вайкат, че „този про-комунистически сантимент отново е модерен в западното ляво“. През 1991 г. с разпада на СССР в повечето от обособилите се републики честването на Октомврийската революция престава да бъде национален празник. 7 ноември днес там е работен ден, т.е. не се е случило нещо, което заслужава да бъде отбелязвано. При другите държави денят, в който са започнали техните революции, е национален празник. Американците честват своята всяка година на 4 юли, французите – на 14 юли. Китайците не само честват своята революция през 1949 г., но като туристи в Русия специално за тях е създаден маршрут по най-знаменитите места, свързани с руската революция. Когато журналисти обаче попитаха прессекретаря на президентството в Русия Дмитрий Песков защо столетието от Октомврийската революция няма да се чества, той отговари: „А във връзка с какво е нужно да се чества, обяснете ми. Не съвсем разбирам въпроса“. Не е така в Китай, където сърпът и чукът са най-важни символи, изчезнали в Русия. Държавният исторически музей организира огромна изложба, посветена на Октомврийската революция. Членът на Политбюро на ККП Лиу Куибао заяви, че „Октомврийската революция превърна социализма от идеал в реалност“, тя „донесе марксизма-ленинизма в Китай“ и „историческото наследство на руската революция и огромните достижения на социализма в бившия СССР не могат да бъдат заличени от неговия разпад“. Битката за „Червеният век“ ни демонстрира няколко вида идеологически очила, през които се вижда той.  Либералните идеологически очила станаха най-модните през 1990-те години Всичко, което не е либерално, бе заклеймено като „тоталитарно“. Станалото през 1917 г. е началото на изграждане на едно „изкуствено“, „затворено“, „утопично“ общество. Тези възприятия на Октомврийската революция доминират у нас след 1989 г. и неслучайно и досега в езика на лидерите на основните партии станалото се характеризира с езика на Франсис Фукуяма като „преход към демокрация“.  Консервативните идеологически очила възприемат Октомврийската революция, като заговор на чужди агенти и банкери, като преврат с бедствени следствия за Русия. Един от водещите рупори на руския консерватизъм – сайтът „Двуглав орел“ говори за „Крушението на монархията в Русия като геополитическата катастрофа на ХХ век“. Златната епоха на руската история е тази на Николай II. Типичен техен представител е популярният в България Леонид Решетников, който смята, че бъдещето на Русия е във възстановяването на монархията и се надява ако Путин спечели отново президентските избори, да направи именно това. Социалдемократическите идеологически очила показват Октомврийската революция като резултат на кризата в края на Първата световна война, но довела до негативни резултати, поради липсата на демокрация. Така разсъждават от времето на Карл Кауцки тогава, до БСП днес, която се отказа от комунизма и неговите символи – петолъчка, сочеща бъдещето, и сърп и чук. След Втората световна война и особено след началото на неолибералния капитализъм социалдемократите се отказаха от Маркс, от идеята, че са изразители на определена класа. Затова и тяхното виждане за Октомврийската революция не се различава съществено от това на либералите. Троцкистките и анархистки идеологически очила възприемат станалото през 1917 г. като буржоазна революция, довела до държавен капитализъм. Най-известният троцкистки анализ на обществото в Съветския съюз е книгата на идеолога на британската троцкистка Социалистическа работническа партия Тони Клиф „Държавният капитализъм в Русия“. Анархистите смятат, че бъдещото комунистическо общество е било възможно, но тези които са го извършили, са измамили хората и са направили буржоазна контрареволюция. Марксистко-ленинските идеологически очила виждат социализма като възникнал исторически в страни с по-ниско равнище на развитие, което изисква и по-продължителен преходен период, множество етапи в изграждането му. Така смятат например десет леви организации в САЩ, които организират в Ню Йорк на „Бродуей“ на 7 ноември голямо честване на 100-годишнината от Октомврийската революция. Така виждат нещата и в Китай, където изграждането на днешния китайски социализъм се разглежда като резултат на Октомврийската революция. Неомарксистките идеологически очила виждат света като система, в която има капиталистически център, периферия и полупериферия, между тях има асиметрични отношения на експлоатация и в тях може да възникват в различни периоди различни форми на отрицание на капитализма, като се почне от локално равнище във вид на кооперативи и кибуци и се стигне до държавно равнище в рамките на обособяващи се от световната система държави. Появяват се различни версии на социализма, свързани с различни видове и равнища собственост – от колективната общинна собственост в докапиталистическите общества и кооперативите в капиталистическите, до версии на реализация на ранни форми на изграджане на социализъм като преходно общество – съветски, китайски, латиноамерикански, африкански, арабски социализъм. Различните идеологически очила, през които се вижда „червеният век“ днес, са все по-силно поляризирани. Либералните очила, които бяха до скоро най-продаваните, губят на идеологическия пазар и това ражда либералната истерия за „фалшивите новини“. Страстите са отново нагорещени и това не е случайно, тъй като днес във водещите западни страни наблюдаваме тенденция на абсолютно обедняване на големи групи от хора, за която се говори през XIX век, но изглежда изчезнала по-късно. Нарастващо количество новосъздаден продукт отива у капитала. Неравенството нараства с такава скорост, че прави силно нестабилно всичко край нас. От 2000 до 2013 г. броят на живеещите в гета в САЩ е нарастнал от 7.2 до 13.8 милиона. От 2010 до 2016 г. броят на бездомниците в Англия се е увеличил със 134 %. 400-те най-богати милиардери в САЩ през 2017 г. притежават толкова богатство колкото 194 милиона от по-бедната част от американците. Седемте наследници на фамилията, собственик на корпорацията „Уолмарт“, притежават богатство колкото 40 % от по-бедната част от американското население. Дори в Канада от 2002 до 2017 г. тези, които се самоопределят като част от средната класа, намаляват от 70% на 43%. Не кой да е, а свързаното с едрия бизнес списание „Форчън“ в САЩ, излезе наскоро със статия, озаглавена „Смъртта на средната класа е нещо по-лошо отколкото си мислите“, защото при 70% от домакинствата в 25-те най-развити икономики от 2005 до 2014 г. доходите са намалели. Броят на засегнатите и оттук сърдитите, чиито доходи са отишли надолу, е огромен – между 540 и 580 милиона. Това създава буре с барут. Маркс неслучайно става все по-популярен не къде да е, а в САЩ и Великобритания. Стигна се до там, че наскоро издателството на Масачузетския технологичен университет издаде специален наръчник „Комунизъм за деца“. Ако Софийският университет направи такова нещо, нашите антикомунисти сигурно ще внесат законопроект за закриването му. За тяхно сведение такива заглавия публикуват и издателствата на други водещи университети света „Седемнадесет противоречия и краят на капитализма“ бе книгата на Дейвид Харви, публикувана от издателството на Оксфордския университет през 2014 г. И не са само университетските издателства. Тези неща ги пишат и световните вестници. „Краят на капитализма започна“, озаглави своята статия в „Гардиън“ Пол Мейсън на 17 юли 2015 г. Наскоро пак „Гардиън“ излезе с голяма статия, озаглавена „Социализъм с гръбнак: единствената алтернатива през ХХI век“. Да, Червеният век отново поляризира и противопоставя, както това става през 1917 г. и след това. Ражда алтернативни виждания и днес. А ако е така, очевидно още не е свършил. Очевидно още ще тресе света край нас.", "date": "2017.10.30", "title": " Червеният век\t\t\t"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%b2%d0%b8%d1%81%d0%be%d0%ba%d0%be-%d0%be%d1%86%d0%b5%d0%bd%d0%b5/", "text": "Горд съм,че културното наследство на България е високо оценено в ЮНЕСКО, заяви днес в Париж председателят на парламентарната Комисия по културата и медиите Вежди Рашидов след срещата си с Ирина Бокова, генерален директор на ЮНЕСКО, информира пресцентърът на ГЕРБ. Той благодари на Бокова за току-що взетите от нея две много важни за страната ни решения – нов шестгодишен договор за продължаване на работата на Регионалния център на ЮНЕСКО в София и обявяването на Габрово за творчески град на занаятите под егидата на ЮНЕСКО. Така Габрово става вторият български град след София, чийто културен потенциал е оценен много високо от световната организация. Вежди Рашидов поздрави Ирина Бокова за двата й успешни мандата начело на ЮНЕСКО, за безценните й усилия за опазването на световното културно наследство и за личната й ангажираност за развитието на българската култура. Вежди Рашидов е в Париж за участие в Генералната конференция на 39-тата сесия на световната организация. Една от основните теми на форума е опазването на културното наследство. Утре Рашидов има срещи във френския Сенат.", "date": "2017.10.30", "title": " Вежди Рашидов: България е високо оценена в ЮНЕСКО"}
{"url": "https://trud.bg/510-%d0%bc%d0%b8%d0%bd%d1%83%d1%82%d0%bd%d0%b0-%d1%81%d1%83%d1%88%d0%b0-%d0%b7%d0%b0-%d0%b4%d1%83%d0%bd%d0%b0%d0%b2/", "text": "Пропадането на „Дунав“ (Русе) продължава и след уволнението на наставника Веселин Великов. Хитът от предходния сезон в Първа професионална лига е в серия от 510 минути без гол за първенство след поражението у дома от „Септември“ (София) с 0:1. Последният гол за „драконите“ бе на 16 септември при загубата от „Верея“ с 1:2 в Стара Загора. В герой в срещата от 14-ия кръг се превърна стражът на гостите Янко Георгиев, спасил куп положения. Единственият гол пък бе дело на Борис Галчев в самия край на първото полувреме.  Двубоят бе изгледан от Малин Орачев, фаворитът за нов наставник на „небесносините“.  В часовете преди срещата вече бившият треньор Веселин Великов бе удостоен със златна значка от кмета на града Пламен Стоилов. Отличието бе връчено за високите професионални постижения, постигнати под ръководството на специалиста.", "date": "2017.10.30", "title": " 510-минутна „суша“ за „Дунав“\t\t\t"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bd%d0%b8%d0%ba%d0%be%d0%bb%d0%b0%d0%b9-%d0%bf%d0%b5%d1%82/", "text": "Проф. Николай Петров е взел своето морално решение, като си подаде оставката. Това каза в пред   вицепремиерът и военен министър Красимир Каракачанов. стана факт само ден след като разследване на БТВ показа как са раздавани обществени поръчки на негови близки. По думите на Каракачанов решението показва, че има проф. Петров има чувство за дълг и чест. „Може би други щяха да влязат в режим на обяснение и оправдание. Все пак това е човек, който дълги години е стоял начело на Военна болница, цялата му кариера е на военен лекар, човекът има достойнство и чест и си подаде оставката”, коментира Каракачанов. Военният министър изтъкна, че няма как проф. Петров да се върне начело на ВМА. „Във Военна болница директор може да бъде само действащ военен лекар. В момента, в който той е напуснал армията, ставайки министър, няма как отново да се върне начело на ВМА”, обясни Каракачанов. Министърът допълни, че от миналата седмица се е разпоредил за длъжността да се проведе конкурс, за да няма спекулации, че е направил личен субективен избор. Няма отказ на пилотите да летят”, каза Каракачанов по повод случилото се в авиобаза ”Граф Игнатиево”. „Когато се каже отказ да летят, хората си представят, че тези офицери са отказали да изпълнят служебното си задължение, което не е вярно”, уточни той.  „Те не са отказали да носят бойно дежурство и да изпълняват мисията по еърполисинг. Имат право да откажат учебните полети, когато не са в кондиция или при лоши метеорологични условия”, каза Каракачанов. Той допълни, че много дълго време в авиацията има криза с това, че младите пилоти не летят достатъчно, за да натрупат достатъчно опит във въздуха. „Не летят, защото никога не е имало достатъчно самолети, на които може да се лети. От самолетите в наличност и летят, говоря за МиГ-29, 4 са с много малко часове ресурс на двигателя“, подчерта военният министър. „Двигателите след определен ресурс трябва да минат през ремонт. Тъй като ресурсът на тези двигатели намалява, тоест намаляват часовете, които могат да летят преди основен ремонт, те са пестили ресурса на самолетите. Това е било решението на ръководството на Военновъздушните сили, за да може самолетите да са годни, ако се наложи при извънредна ситуация, да имат по още няколко часа”, обясни той. Министърът на отбраната припомни, че има договор от миналата година за доставка на 10 двигателя, от които 4 са нови, а 6 са рециклирани. По думите му приемането на рециклираните е забавено, тъй като имало копия, а не оригинални документи за произхода на двигателите. За четирите нови пък е липсвала част, която е трябвало да бъде доставена, за да могат двигателите да бъдат монтирани на самолетите. „Тази част ще бъде доставена”, увери Каракачанов. „Ръководството на „Граф Игнатиево” се интересуваше за състоянието  на двигателите. Аз и пред тях подчертах, че няма да приема тези двигатели, докато не съм убеден, че произходът е сигурен”, допълни той.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.30", "title": " Каракачанов: Решението на Николай Петров да подаде оставка показва, че той има чувство за дълг и чест"}
{"url": "https://trud.bg/%d1%86%d0%b5%d1%86%d0%ba%d0%b0-%d1%86%d0%b0%d1%87%d0%b5%d0%b2%d0%b0-%d0%b7%d0%b0-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%bd%d0%b8%d0%ba%d0%be%d0%bb%d0%b0%d0%b9-%d0%bf/", "text": "„Това е един морален акт от страна на един изключително компетентен и всеотдаен лекар, мъж с офицерска чест и морал. В резултат на журналистическото разследване той така е преценил. Не съм говорила с него, известно ми е това, което знаете и вие от медиите“, заяви пред   правосъдният министър Цецка Цачева по повод  По думите й, на заседанието на правителството Николай Петров е присъствал в работата на кабинета и след края на заседанието е подал оставката си на премиера лично и тя е била приета. Темата не е обсъждана на заседанието на МС. „Всеки, който е гледал журналистическото разследване, си задава много въпроси. Обществото чака отговор на тези въпроси. Не мога да ви отговоря на тях, защото самата аз се питам действително и с управленчески опит, ако е имало пропуски в процедурата по провеждане на обществени поръчки, най-малко екипа, с който е работел, би следвало коректно да го предупредят. От опита ми знам, че за да се стигне до подпис на един ръководител, се минава през много звена, много съгласувателни процедури. Нека да изчакаме компетентните органи, и аз съм убедена, че те ще ни дадат отговорите на въпросите, които ни поставяте“, допълни Цачева. Битката срещу корупцията не се води между ГЕРБ и БСП, а тя се води от цялото общество срещу това явление, срещу всички структури и органи в държавата, които имат отношение към това. Сферата на здравеопазването е една много чувствителна сфера, тъй като средствата, които правителството последователно през последните бюджетни години отделя, непрекъснато се увеличават. А като че ли не можем да получим признание от гражданите за по-качествено здравеопазване, уточни правосъдният министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.30", "title": " Цецка Цачева за оставката на Николай Петров: Това е един морален акт"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d1%89%d0%b5-%d0%be%d1%82%d0%bf%d1%83%d1%81%d0%bd%d0%b5-1-%d0%bc%d0%b8%d0%bb%d0%b8%d0%be%d0%bd-%d0%bb%d0%b5%d0%b2/", "text": "Министерският съвет ще стартира процедурата по отпускане на 1 млн. лева от държавния бюджет за изграждане на нов футболен терен, съблекални и трибуни на стадион “Спартак” във Варна. Проблемът с базата беше изложен на среща на ръководството на  ФК „Спартак“ Варна и представители на фен клуба с премиера Бойко Борисов, съобщи пресцентърът на МС. Кметът на Варна Иван Портних, който участваше на срещата каза, че на следващото заседание на Общинския съвет на Варна ще се разгледа предложение за връщане на имотите в собственост на общината. Той пое ангажимент, че при положително гласуване от Общинския съвет, Общината ще предостави Стадион “Спартак” и прилежащите му спортни съоръжения за ползване на клуба. За цялостното реновиране на базата са необходими 1 млн. лева. Премиерът Бойко Борисов пое ангажимент отпускането на сумата да бъде разгледано на заседание на Министерския съвет. На разговорите присъстваха министърът на финансите Владислав Горанов и министърът на младежта и спорта Красен Кралев. „Имаме готовност да стартираме изготвянето на проект за възстановяване на тревното покритие на стадиона и ще направим всичко необходимо, за да може отборът да се завърне у дома“, увери спортният министър Красен Кралев. Ремонтът на спортния обект може да бъде извършен от Министерството на младежта и спорта като целта е това да стане преди 28 август 2018 г. – денят, в който се честват 100 години от основаването на варненския футболен клуб.", "date": "2017.10.30", "title": " Правителството ще отпусне 1 милион лева за реновиране на стадион „Спартак“ във Варна"}
{"url": "https://trud.bg/%d0%ba%d0%b0%d1%80%d0%bb%d0%b5%d1%81-%d0%bf%d1%83%d1%87%d0%b4%d0%b5%d0%bc%d0%be%d0%bd-%d0%b5-%d0%b8%d0%b7%d0%b1%d1%8f%d0%b3%d0%b0%d0%bb-%d0%b2-%d0%b1%d0%b5%d0%bb%d0%b3%d0%b8%d1%8f/", "text": "Отстраненият от длъжност лидер на Каталуния, Карлес Пучдемон, е напуснал Испания и е заминал за Брюксел, обявиха от централното правителство в Мадрид, пише The Independent. По данни на испански медии, Пучдемон е придружаван от други бивши представители на властите в Барселона. Очаква се групата на бегълците да направи съвместно изявление от белгийска територия по-късно днес. Междувременно, в социалните медии се появиха спекулации, че Пучдемон възнамерява да потърси убежище близо до България – в Румъния. По-рано днес испанската прокуратура повдигна обвинение в подбуждане към бунт срещу Пучдемон и други членове на разпуснатото правителство на областта, след като регионалния парламент на Каталуния едностранно обяви независимост от Испания миналата седмица. Главният прокурор Хосе Мануел Маса каза, че бившите лидери, освободени от правителството на Мадрид в петък, са заподозрени в „противодържавна дейност, присвояване на средства и злоупотреба с власт“. През уикенда белгийският министър по въпросите на убежището и миграцията Тео Франкен каза, че каталунският лидер може да потърси убежище в страната. Франкен произлиза от фламандската националистическа партия „Нов фламандски алианс“, която има тесни връзки с каталунското сепаратистко движение. Алиансът се застъпва за независимост на Фландрия, която е част от Белгия. „Каталунците, които се чувстват политически застрашени, могат да поискат убежище в Белгия. Това включва и президента Пучдемон. Това е 100% законно „, заяви Франкен пред белгийския телевизионен канал VRT.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.30", "title": " Карлес Пучдемон е избягал в Белгия"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5%d1%82%d0%be-%d0%b8-%d0%bd%d0%b0%d1%83%d0%ba%d0%b0%d1%82/", "text": " – Средствата никога не са достатъчни, но имаме най-голямото увеличение на бюджета за образование през последните десетилетия. Голяма част от това увеличение е насочено към решаване на основния проблем – привличането на повече млади хора в педагогическата професия. Това е най-важният фактор за подобряване на резултатите от образованието. Средствата за догодина са близо 3,8 млрд. лева. Вероятно няма да стигнат да реализираме всички наши добри намерения и да отговорим на всички предизвикателства, но имаме предпоставки да решим най-важните проблеми и да осъществим редица политики, които са важни за системата.  – Всъщност средната възраст на учителите започна да спада през последните няколко години, тъй като много се пенсионираха. Важното е повече млади хора да изберат педагогически специалности, и още по-важно това да са такива, които са завършили средно образование с висок успех. Затова взимаме конкретни мерки – не само повишаване на заплатата, но и подкрепа в битов план – поемане на наем за жилище, транспортни разходи и най-важното – подкрепа на младите учители – повече практика в училище още докато са студенти, а след това – наставници, които да им помогнат да се справят с трудностите в училище. За да не променят избора си и да изоставят избраната професия, която действително е доста трудна, но пък изключително ценна за бъдещето ни като нация.  – Правителството обяви ангажимент за двойно увеличение на заплатите в сектора. Това следва да стане с четири бюджета, ако правителството изпълни мандата си – бюджет 2018, 2019, 2020 и 2021 г. Увеличението от 1 септември 2017 г. е изтеглено от предвиденото за 1 януари 2018 г. 240 млн. лв. от бюджета за 2018 г. ще отидат за целогодишно обезпечаване на увеличението от тази година. 90 млн. лв. допълнително ще отидат за диференцирано увеличение на възнагражденията, в зависимост от отдалечеността и големината на общината и според концентрацията на деца и ученици от уязвими групи в дадено училище или детска градина. Средното увеличение с тези 90 млн. лв. ще бъде близо 6 %, а общото увеличение за първата година, с това от 1 септември – ще бъде между 22 и 23 %.  – От 1 септември средната брутна работна заплата на педагогически персонал е около 1080 лв., а средната основна работна заплата е около 820 лв.  – Всъщност всички средства – около 3 млрд. лева в системата на предучилищното и училищното образование, както и всички мерки, дейности и политики са насочени към справянето с неграмотността. Изключително важно е всички деца да бъдат обхванати в система още от детската градина, особено тези, чийто майчин език не е български, за да се създадат предпоставки за да останат в училище по-дълго и да се образоват по-добре. Основният фактор за справяне с неграмотността са добрите и мотивирани учители. Важни са учебните програми, както и допълнителната подкрепа, която трябва да се окаже на всяко едно дете – особено на тези, които изостават или се затрудняват. Наблюденията ни показват, че успех се постига там, където се работи мотивирано, допълнително и индивидуално с децата, както и там, където има добро взаимодействие между учители и родители.  – Данните ни показват, че около 17 000 деца, които не са записани през миналата учебна година, са записани през настоящата. Една част от тях са записани не благодарение на работата на екипите или на механизма за обхващане и задържане в образователната система. С помощта на информационната система засякохме ученици, които миналата година са били записани, а тази не са. Продължава работата с тях, продължава и работата на механизма за откриването на деца, които не са намерени на адресите на които са регистрирани и за които няма данни да са в чужбина.  – От няколко години сме започнали политика на диференциране на финансирането в зависимост от комплексната оценка на качеството в съответствие с потребностите на пазара на труда. От две години преструктурираме приема според тази оценка и потребностите на пазара на труда. Неизпълненият прием е предимно в частните висши училища. В държавните висши училища намалихме приема в професионалните направления с по-ниска реализация, но с по-високо търсене от страна на студентите. Увеличихме приема в професионалните направления с по-ниско търсене от студентите, но с по-висока потребност на пазара на труда. Това са т.нар. приоритетни специалности, сред които са педагогическите, инженерно-техническите, природо-математическите и аграрните. Целта е да се обвърже търсенето на висше образование с това на пазара на труда. Факт е, че имаме голям процент нерационално търсене на висше образование, което избуя в някои професионални направления.  – Анализите ни показват, че от 34 приоритетни професионални направления само в четири сме успели да увеличим приема. Това са информатика и компютърни науки, компютърна и комуникационна техника, ветеринарна медицина и педагогика. За съжаление, все още наблюдаваме намаление по важни за икономиката и обществото направления. Политиката за преструктуриране на направленията, в които се обучават студентите, я правим, като от една страна увеличаваме местата за държавен прием в професионалните направления с висока оценка за качество и реализация, от друга – предоставяме повече средства на висшите училища за обучение в тези направления, от трета страна – даваме допълнителни стипендии на студентите за обучение в тях. За следващата година са предвидени близо 8 млн. лв. за такива стипендии. Това очевидно не е достатъчно и нашата задача е да усилим тези инструменти, търсим и нови. Особено притеснителен е спадът по професионално направление „Енергетика” , има значителен спад и в „Химични технологии”, в „Архитектура, строителство и геодезия”.  – Последните три десетилетия системата от държавни висши училища не се е разраснала като брой висши училища. Имаме нови 14 частни висши училища, държавните дори са намалели с две – три военни училища бяха обединени в Национален военен университет. В България е създадена мрежа предимно от специализирани висши училища и само няколко по-широкопрофилни. Проблемът е, че голяма част от тези специализирани висши училища разшириха профилите си, включително и в професионални направления, в които традиционно не са обучавали. Политиката за преструктуриране на финансирането е насочена към профилна оптимизация на висшите училища, т.е. да обучават в направления, в които са традиционно силни, имат високи оценки за качество и за реализация на студентите.  – Това предложение е продукт на оценката им, че системата е достигнала предела на профилно и филиално разрастване и не можем повече да говорим за подобряване на достъпа до висше образование. Може само да влошим допълнително качеството и репутацията, ако продължаваме да откриваме нови професионални направления, особено в непресъщи области за съответното училище. Подкрепям идеята на ректорите и съм готов да внеса предложение за законодателна промяна. Колкото до идеята за финансовите стимули, тя е реализирана в Закона за висшето образование. Предвидена е и възможност за подпомагане усилията на висшите училища за оптимизация и консолидация, в това число и чрез финансиране на разходи за обезщетения.  – В момента в Закона за висшето образование има ограничение и то е, че таксите могат до бъдат 2/3 от норматива за издръжка на обучението по съответното професионално направление. Този норматив е достигнат в тези професионални направления, които са с най-нисък коефициент – икономика, администрация и управление, туризъм. Но това са и направленията, по които през последните три години намаляваме най-много приема в държавните висши училища. Предложението на ректорите за повишаване на таксите се отнася предимно за тези направления, при които те са достигнали максимума си.  – Висшите училища трябва да спрат да мислят как да се развиват екстензивно и да се разрастват. Приемът ще намалява заради демографския фактор и политиката на правителството за ограничаването на приема. Висшите училища трябва да пренастроят стратегиите си и да се концентрират в професионалните направления, където са силни, да добавят качество в тези направления и да станат разпознаваеми за тях. Ще дам пример с Университета по архитектура геодезия и строителство, който обучава само в едно професионално направление. Догодина оценката му за качество и реализация ще бъде една от най-високите и той ще получи два пъти повече средства на студент заради това. От друга страна ние като министерство трябва да продължим политиката за насочване на повече студенти в професионалните направления, които са по-трудни за завършване, но са с по-висока добавена стойност и очакван недостиг на пазара на труда. Това са и направленията, от които младите хора могат да очакват по-висок бъдещ доход.", "date": "2017.10.30", "title": " Министърът на образованието и науката Красимир Вълчев,  пред „Труд“: Имаме най-много средства за образование  от десетилетия"}
{"url": "https://trud.bg/%d0%b1%d1%83%d1%80%d0%b3%d0%b0%d1%81-%d0%b8-%d0%ba%d0%b0%d0%bc%d0%b5%d0%bd%d0%be-%d0%bf%d0%be%d0%bb%d1%83%d1%87%d0%b0%d0%b2%d0%b0%d1%82-1-%d0%bc%d0%bb%d0%bd-%d0%bb%d0%b2-%d0%be%d1%82-%d0%b4%d1%8a/", "text": "Двете общини, пострадали най-тежко от пороите на 25 октомври т. г., получават 1 млн. лв. от правителството за преодоляване на последиците от бедствието. На община Камено се предоставят 600 000 лв., а на община Бургас – 400 000 лв., за разчистване на пътната мрежа, речните легла и деретата от наноси и дървесна маса, както и за неотложно възстановяване на увредените сгради и инфраструктурни обекти. По този начин ще се подпомогне възстановяването на нормалния ритъм на живот в засегнатите територии. Сумата ще бъде осигурена от резерва за непредвидени и неотложни разходи по Закона за държавния бюджет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.30", "title": " Бургас и Камено получават 1 млн. лв. от държавата за възстановяване след наводнението"}
{"url": "https://trud.bg/%d0%b2%d1%8f%d1%82%d1%8a%d1%80-%d1%81%d1%8a%d0%b1%d0%be%d1%80%d0%b8-%d0%b1%d0%be%d1%80-%d0%bd%d0%b0-%d0%b4%d0%b5%d1%82%d1%81%d0%ba%d0%b0-%d0%bf%d0%bb%d0%be%d1%89%d0%b0%d0%b4%d0%ba%d0%b0-%d0%b2-%d0%b4/", "text": "Две дървета са изкоренени вследствие на силния вятър в град Дебелец. Едното е бор в района на детската площадка на кръстовището на ул. „Работническа“ и „Христо Ботев“. Пречупена е и бреза в двора на бившия Техникум по машиностроене, там е засегната част от въздушната ел. мрежа. В момента работници на сметството отстраняват падналите дървета, съобщи кметицата Снежана Първанова, която апелира всички жители на града да се движат с повишено внимание. „Падналите дървета нямаха индикации за болестен процес или съхнене. Съществува опасност от падащи предмети, дървета, сухи клони, ламарини и др., затова нека дебелчани се движат далеч от сгради, електрически, осветителни стълбове и дървета. На водачите на МПС се препоръчва да спират автомобилите на открито място далеч от електропроводи, осветителни стълбове и дървета” – допълни Първанова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.30", "title": " Вятър събори бор на детска площадка в Дебелец\t\t\t"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%bd%d0%b8%d1%8f%d1%82-%d0%bf%d0%b0%d1%82%d1%80%d0%be%d0%bd%d0%b0%d0%b6-%d0%b2-%d0%ba%d1%83%d0%ba%d0%bb%d0%b5%d0%bd-%d1%81-%d0%bd%d0%be%d0%b2%d0%be-%d0%ba%d1%83/", "text": "Домашният социален патронаж на територията на Община Куклен е вече с ново кухненско оборудване за стойност 30 000 лв., похвали се кметицата Мария Белчева. Обзавеждането включва важни уреди и техника, необходими за предоставяне на качествена услуга от социалното заведение. За целта са закупени фризер, хладилник, аспиратор, фритюрници и електрическа печка на три нива и такава с 6 квадратни плочи. Сред уредите са 2 електрически скари, три 15-литрови тенджери, професионален миксер, зеленчукорезачка и други кухненски приспособления и уреди. Новото оборудване е осигурено благодарение на проект „Закупуване на оборудване и обзавеждане за домашен социален патронаж в гр. Куклен”, финансиран с 27 хиляди лева от фонд „Социална закрила” към Министерство на социалната политика и съфинансиран от Община Куклен с 3000 лева. Преди година в Куклен работа започна и първата млечна кухня. В нея се предлагат 3 хранения – супа, основно и десерт за деца до 3-годишна възраст. „Таксата, която заплащат родителите, е в размер на 1,20 лв., като остатъкът се доплаща от общинския бюджет”, коментира кметът на Община Куклен Мария Белчева. Млечната кухня се помещава в сградата на детските ясли, където родителите вече получават храната след предварително направени заявки. Оборудването за млечната кухня и материалите, с които се извърши ремонта на помещението, са осигурени от КЦМ АД, а дарената сума е в размер на 9000 лева.", "date": "2017.10.30", "title": " Социалният патронаж в Куклен с ново кухненско оборудване за 30 000 лв."}
{"url": "https://trud.bg/6-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%ba%d1%80%d0%b0%d0%b4%d0%b5%d1%86-%d0%bd%d0%b0-%d0%be%d0%b1%d0%be%d1%80%d1%83%d0%b4%d0%b2%d0%b0%d0%bd%d0%b5/", "text": "Млад мъж ще лежи 6 месеца в затвора заради кражба на оборудване от кораб, реши Варненският районен съд. На 7 февруари през нощта 28-годишният И.Н. задигнал маркови електрожени и ъглошлайфове, манометър за кислород, кабели, принадлежности за заваряване и 10-литрова газова бутилка от рибарски плавателен съд, акостирал за ремонт на пристан в Южна промишлена зона във Варна. Младежът проникнал в каютата с оборудването, като разбил с рамо вратата. Плячката за около 1700 лв. разпределил в два чувала, които скрил в изоставена сграда. На следващия ден отново отишъл до пристана, но бил спрян от полицаи, които разследвали кражбата от рибарския кораб. След кратък разпит апашът сам посочил къде са задигнатите вещи. Въпреки че си призна вината пред съда, наказанието му ще е ефективно, тъй като е извършил престъплението в изпитателния срок на предходна условна присъда, наложена отново за кражба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.30", "title": " 6 месеца затвор за крадец на оборудване от кораб"}
