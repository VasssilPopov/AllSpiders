{"url": "https://trud.bg/%d0%b8%d0%b7%d1%80%d0%b0%d0%b5%d0%bb-%d0%bd%d0%b0%d0%bd%d0%b5%d1%81%d0%b5-%d0%bd%d0%be%d0%b2%d0%b8-%d0%b2%d1%8a%d0%b7%d0%b4%d1%83%d1%88%d0%bd%d0%b8-%d1%83%d0%b4%d0%b0%d1%80%d0%b8-%d0%b2-%d1%81%d0%b8/", "text": "Израелските ВВС нанесоха нови въздушни удари срещу военни цели на сирийския режим, разположени в западната част на страната, предава AFP. „Една от нашите военни позиции стана мишена на израелската агресия“, предаде държавната информационна агенция на Сирия – SANA, позовавайки се на източник от военните кръгове на Дамаск. Друга информация за ударите не се съобщава към момента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.22", "title": " Израел нанесе нови въздушни удари в Сирия"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d1%83%d0%bc%d1%8a%d1%80%d1%82%d0%b2%d0%b5%d0%bd%d0%b8-%d1%81%d0%b0-%d0%b2%d1%81%d0%b8%d1%87/", "text": "Умъртвени са всички животни и от последните три останали стада в село Шарково. Това каза на брифинг министърът на земеделието, храните и горите Румен Порожанов. „В село Шарково към момента трите стада – две по-малки с около 15 животни и това, което е с козите с около 140 животни, вече са умъртвени по хуманен начин и загробени“, каза още Порожанов и посочи, че се надява изолацията на Шарково вече да е приключила. „Едно от тези стада е на баба Дора и тя както всички, ще получи обезщетение. Това ще стане до една седмица, а за всички останали в Шарково, чиито животни преди това бяха умъртвени, изплащането ще стане утре“, обясни министърът. Той припомни, че в трите населени места – Шарково, Странджа и Краново, бяха потвърдени 22 положителни проби. „Което означава, че там независимо от това, че не всички стада са с положителни проби, поради контактност, трябваше да се подходи по този начин. Това е начин, потвърден като правилен от Европейската комисия, която беше при нас. В петък бяха платени обезщетенията в Краново и Странджа, а утре ще бъдат изплатени и в Шарково“, каза той. Порожанов обясни, че последните три двора, в които имаше животни, ще бъдат дезинфекцирани днес, а до дни ще започне и самото изчистване на оборите. В Болярово все още не са взети втори проби от животните, каза още Порожанов. „За мен поведението на тези стопани в Болярово не е нормално. Лично гарантирах на хората, че заповедта за евтаназия ще бъде спряна, докато не се вземат втори проби. Те поискаха втори ветеринарен лекар – и това изпълнихме“, каза още министър Порожанов и посочи, че за него е непонятно, защо все още има стопани, които отказват втори проби. Министърът обясни, че в Шарково, където днес бяха евтаназирани всички стада, предвид риска в района, проби ще продължават да се взимат на всеки 20 дни. „Сега това става на зона от 10 км, като тя ще се разшири на 20 км“, посочи той. На въпрос кога жандармерията ще се изтегли от селото, Порожанов отговори: „В момента, в който се направи дезинфекцията на трите стопанства“. Земеделският министър обясни още, че стопаните ще получат обезщетение дори и за нерегистрираните си животни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.22", "title": " Министър Порожанов: Умъртвени са всички животни от последните три останали стада в село Шарково\t\t\t"}
{"url": "https://trud.bg/52-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d1%81%d0%b5-%d0%be%d0%b1%d0%b5%d1%81%d0%b8-%d0%b2-%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82%d0%b0-%d1%81%d0%b8/", "text": "52-годишен мъж се е обесил в апартамента си в жк. „Лазур”. Това съобщиха от ОДМВР – Бургас. Сигналът е подаден на 21 юли т.г. около 17.00 часа в Пето Районно управление – Бургас. Съобщено е за обесил се мъж в апартамента си в бл. 73 в жк. „Лазур”. Установено е, че това е 52-годишен мъж от Бургас с инициали Г.Д. Сигналът за инцидента е подаден от 50-годишна приятелка на мъжа, която отишла до дома му и след като никой не е отворил на неколкократните й позвънявания, отключила входната врата с притежавания от нея ключ. Жената открила 52-годишния мъж, както и предсмъртно писмо, оставено до близките му, след което алармирала полицейските служители. Извършен е първоначален оглед, като не са установени видими следи от насилие. Работата по случая продължава от служители на Пето Районно управление – Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.22", "title": " 52-годишен мъж се обеси в апартамента си в Бургас"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d0%b3%d0%bb%d0%be%d0%b1%d0%b8%d1%82%d0%b5-%d0%b7%d0%b0-%d0%bd%d0%b0%d1%80%d1%83%d1%88%d0%b8%d1%82%d0%b5%d0%bb%d0%b8%d1%82%d0%b5-%d0%b2-%d1%82%d1%83%d1%80%d0%b8/", "text": "Санкция до 10 000 лв. за неспазени изисквания По-високи глоби ще бъдат налагани на нарушителите в туризма, ако бъде приет законопроекта за изменение и допълнение на Закона за туризма. До 10 000 лева ще е санкцията за юридическите лица и едноличните търговци, които нарушат правилата за работа на националните курорти. Какви ще са те, ще се реши тепърва в наредба към закона, която ще регулира статута им, правилата за работа на заведенията, за шума, поддържането на техническата инфраструктура и критериите, на които трябва да отговарят националните курорти. Кои селища да се обявят за такива ще решава МС по предложение на министъра на туризма. Всички административни процедури за националните курорти ще се извършват в съкратени срокове – два пъти по-бързо. Всички санкции за повторни нарушения да са двойни в сравнение с първоначалните.", "date": "2018.07.22", "title": " Вдигат глобите за нарушителите в туризма"}
{"url": "https://trud.bg/%d1%83%d0%ba%d1%80%d0%b0%d0%b8%d0%bd%d0%b5%d1%86-%d0%b3%d1%80%d0%b0%d0%b1%d0%bd%d0%b0-4-%d1%82%d0%b8%d1%82%d0%bb%d0%b8-%d0%ba%d1%83%d0%bf%d0%b0-%d0%bc%d0%be%d1%85%d0%b0%d0%bc%d0%b5%d0%b4/", "text": "Украинецът Олександър Усик стана безапелационно абсолютен шампион в полутежка категория на профибокса и заслужи приза „Мохамед Али“, който му донесе чек за 10 млн. долара. На галавечер в Москва златният олимпийски медалист от Лондон 2012 доминираше изцяло в 12-рундовия мач срещу руснака Мурат Гасиев, а след последния гонг реферите дадоха превъзходството на Усик – 3:0 съдийски гласа (120:108, 119:109, 119:109). Така украинецът взе трофеите на Световния боксов съвет (WBC), Световната боксова организация (WBO), Световната боксова асоциация (WBА) и на Международната боксова федерация (IBF). “Ще помисля дали да вдигна на тежката категория – каза шампионът. – Чух, че Тони Белю иска да се бие с мен. Готов съм! Ако трябва да ям допълнителна порция макарони, за да се кача при него.”", "date": "2018.07.22", "title": " Украинец грабна 4 титли, купа „Мохамед Али“ и $10 млн."}
{"url": "https://trud.bg/%d0%b3%d1%80%d1%8a%d1%86%d0%ba%d0%b8-%d0%b3%d1%80%d0%b0%d0%bd%d0%b4-%d0%bf%d0%b0%d0%ba-%d0%b8%d1%81%d0%ba%d0%b0-%d0%b3%d1%8a%d0%bb%d1%8a%d0%b1%d0%b8%d0%bd%d0%be%d0%b2/", "text": "Българският национал Андрей Гълъбинов е желан от гръцкия „Панатинайкос“ и кипърския АПОЕЛ. Двата клуба вече са отправили запитвания до „Дженоа“, съобщават медиите на Апенините. Но до евентуална сделка трудно ще се стигне, тъй като родният таран предпочита да продължи кариерата си в Италия. А „Фрозиноне“ и „Кротоне“ също следят ситуацията около 29-годишния играч.  Интересът на ПАО към офанзивния футболист датира още от началото на годината. През зимния трансферен прозорец „Дженоа“ постави Гълъбинов в трансферния списък, но в последствие нападателят направи изигра няколко мача и дори бе похвален от наставника Давиде Балардини.  В събота Гълъбинов игра срещу „Суонси“ (1:1). Двубоят бе част от приятелския турнир в Германия, а тимът на българина спечели с дузпи, а нападателят вкара една от тях.", "date": "2018.07.22", "title": " Гръцки гранд пак иска Гълъбинов"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bc%d0%b0%d0%b3%d0%b8%d1%81%d1%82%d1%80-3/", "text": "Заради катастрофа малко преди 16 ч. бяха въведени са промени в движението във варненския участък на магистрала „Хемус“ . Движението от и към Варна се пренасочваше през първокласния път Русе – Варна, след като  Пострадали няма. Движиенито при 359 километър беше възстановено бързо и към 17 ч. колите, камионите и автобусите вече можеха да ползват магистралата, информира БНР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.22", "title": " Възстановено е движението по магистрала „Хемус“"}
{"url": "https://trud.bg/%d0%ba%d0%b0%d1%80%d0%b0%d0%b3%d0%bd%d0%b0-%d0%b8%d0%b7%d0%b1%d1%83%d1%85%d0%bd%d0%b0-%d1%81-%d0%b4%d0%b2%d0%b0-%d0%b3%d0%be%d0%bb%d0%b0-%d0%b2-%d0%ba%d0%b8%d1%82%d0%b0%d0%b9/", "text": "Фернандо Каранга започна да бележи в Китай. Нападателят заби и двете попадения за своя „Хенан“ при равенството 2:2 с „Шанхай Шенхуа“ в мач от 13 кръг на местната Суперлига. Доскорошната звезда на ЦСКА бе точен в 13-ата и 77-ата минута. За гостите пък се разписаха бяха Жанг Лю и Фреди Гуарин, бивш играч на „Порто“ и „Интер“. На терена бе и Демба Ба, играл цял мач за „Шанхай“. Двубоят бе първи за Каранга като титуляр, след като дебютира преди дни при поражението от „Гуан“ с 1:2. В класирането тимът на бразилеца е на 14-то място с 12 точки.", "date": "2018.07.22", "title": " Карагна избухна с два гола в Китай"}
{"url": "https://trud.bg/%d0%bd%d0%b8%d0%ba%d0%be%d1%81-%d0%ba%d0%be%d0%b4%d0%b7%d0%b8%d0%b0%d1%81-%d0%bd%d0%b5-%d0%bc%d0%be%d0%b6%d0%b5-%d0%b4%d0%b0-%d0%b1%d1%8a%d0%b4%d0%b5-%d0%be%d1%82%d0%bd%d0%b5%d1%82%d0%be-%d0%bf%d1%80/", "text": "Гръцкият външен министър Никос Кодзиас заяви, че на гражданите на Република Македония не може да бъде отнето правото неофициално да се наричат „македонци“. Не може да им бъде наложено е как да се самоопределят, заяви Кодзиас в интервю за гръцката агенция АНА-МПА, цитирана от БНР. Гръцкият първи дипломат припомни, че според подписания от Атина и Скопие договор, името „Република Северна Македония“ и названието „гражданин на Северна Македония“ ще бъдат използвани на официално равнище в държавните институции, но, по думите на Кодзиас, всеки отделен човек има право да се самоопределя, както желае. Опозицията и в двете страни не одобрява договора, който още не е влязъл в сила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.22", "title": " Никос Кодзиас: Не може да бъде отнето правото на жителите на Македония да се самоопределят като „македонци“"}
{"url": "https://trud.bg/%d0%b7%d0%b0%d1%89%d0%b8%d1%82%d0%b0%d0%b2%d0%b0%d1%82-%d1%81%d0%b3%d1%80%d0%b0%d0%b4%d0%b8%d1%82%d0%b5-%d0%be%d1%82-%d1%80%d0%b0%d0%b4%d0%be%d0%bd/", "text": "Мерките ще зависят концентрацията на опасния газ Нова строителна наредба ще въведе препоръчителни и задължителни мерки за защита на сградите от отровния газ радон. Проектодокументът е публикуван за обществено обсъждане на интернет страницата на Министерство на регионалното развитие. Целта е да се намали риска за хората чрез въвеждане на дългосрочна политика и адекватни мерки при строителство на нови сгради и реконструкция на съществуващите, обясняват от ведомството. В местата, в които радонът прониква естествено според новите норми ще е задължително полагането на подходяща хидроизолация и изграждане на системи за вентилация на почвата под сгради. Освен това се предвиждат и кухи пространства в по-старите сгради, уплътняване на присъединителните връзки и на елементи на подземни инсталации и достъпите. Мерките ще са задължителни само, когато с измервания се установи, че концентрацията превишава националното референтно ниво, а превантивно ще се изпълняват при нива на концентрацията под тази стойност. В сградите радонът може да проникне чрез почвата през приземните или първи етажи. Концентрацията може да се повиши и от използването на строителни материали, използвани в миналото в райони с установено съдържание на радон. Ако в една сграда е измерено повишено съдържание, това не означава, че в съседна непременно съществува вероятност от проникване на радон, обясняват специалистите. Изискванията на наредбата няма да са валидни за преместваеми обекти, селскостопански постройки и производствени или обществени сгради, в които 1 лице не пребивава повече от 15 часа седмично. Както и за сгради, в които се извършват процедури с минерална вода. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.22", "title": " Защитават сградите от радон\t\t\t"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb-%d1%81%d0%bf%d0%b0%d1%81%d1%8f%d0%b2%d0%b0-%d0%b1%d0%b5%d0%bb%d0%b8-%d0%ba%d0%b0%d1%81%d0%ba%d0%b8/", "text": "Москва предупреждава за нова провокация Израел обяви, че е евакуирал членове на сирийската неправителствена организация “Белите каски”, които се оказали блокирани в зона на военни действия в Югозападна Сирия, предаде Би Би Си. Военните действали по искане на САЩ, Великобритания, Канада и Германия заради опасения за живота на доброволците. Около 422 “бели каски” и техните семейства са евакуирани от израелската армия през Голанските възвишения в Йордания. Външното министерство на кралството потвърди, че ще им даде временно убежище, а след това те ще бъдат преселени в западни държави въз основа на хуманитарни причини. Въпреки интервенцията армията на Тел Авив посочи, че “продължава политика по ненамеса във военните действия” в съседната страна. Организацията “Белите каски” се описва като доброволческа, която помага на цивилни в зони на военни действия, но действа само на контролирани от бунтовници сирийски територии. Според режима на президента Башар Асад и неговият най-мощен съюзник в лицето на Русия “Белите каски” са инструмент за провокации, включително с химическо оръжие, във въоръжения конфликт и поддържат връзки с джихадисти. Евакуацията идва дни, след като руското МВнР предупреди, че “каските” готвят нова мащабна инсценировка, която ще бъде приписана на сирийските власти. “Зад финансираните от западни спонсори “Бели каски” стоят гръмки провокации в Сирия”, каза говорителката на ведомството Мария Захарова.", "date": "2018.07.22", "title": " Израел спасява „Бели каски“\t\t\t"}
{"url": "https://trud.bg/%d0%b3%d0%bb%d1%83%d1%85%d0%be%d0%bd%d1%8f%d0%bc-%d0%b1%d0%be%d0%b5%d1%86-%d1%89%d0%b5-%d1%81%d0%b5-%d0%b1%d0%b8%d0%b5-%d0%b2-ufc/", "text": "Глухоням боец е на път да подпише договор с UFC, най-престижната верига в смесените бойни изкуства. Дагестанецът Мусхаб Кудиев очаква само американска виза, за да премине към следващата крачка, парафирането на договора. 25-годишният боец се изявява на тепиха в свободната борба, същевременно има и професионални мачове в ММА. До момента не познава поражение след 10 мача.  Наскоро своя дебют в UFC направи Благой Иванов-Багата, но загуби с 0:3 съдийски гласа от бразилеца Жуниор дос Сантос, №1 в света от 2011-а в тежка категория.", "date": "2018.07.22", "title": " Глухоням боец ще се бие в UFC"}
{"url": "https://trud.bg/%d1%81%d0%b5%d0%bd%d0%b7%d0%b0%d1%86%d0%b8%d0%be%d0%bd%d0%b5%d0%bd-%d1%82%d1%80%d0%b8%d1%83%d0%bc%d1%84-%d0%b7%d0%b0-%d1%85%d0%b0%d0%bc%d0%b8%d0%bb%d1%82%d1%8a%d0%bd/", "text": "Люис Хамилтън стигна до най-сензационната победа в кариерата си досега. Британецът потегли 14-ти за Гран при Германия от Формула 1, но изненадващо стигна най-бързо до финала. Освен това тимът на „Мерцедес“ постигна двоен успех, след като съотборникът му Валтери Ботас завърши втора. Победата върна четирикратния световен шампион на върха в генералното класиране със 17 точки пред Себастиан Фетел. Пилотът на „Ферари“ бе сочен за абсолютен фаворит в надпреварата, след като потегли първи. Силният дъжд обаче обърка плановете на мнозина. На 52-та обиколка Фетел отпадна, след като със сухите гуми не успя да спре на мократа писта „Хокенхайм“, излетя в зоната за сигурност и удари болида си в огражденията. От грешката на съперника се възползва Хамилтън, който с отлично каране стигна до най-високото място на подиума.  Другият пилот на „Ферари“ Кими Райконен допълни призовата тройка. „Стартът бе в моите ръце, но…– заяви Фетел. – Не ни трябваше дъжд. Не бих казал, че няма да спя през нощта, но съм разочарован. Извинявам се на отбора. Въпреки всичко болидите ни са много бързи. И можем да бъдем сигурни във възможностите си, повече от всички останали.“ „Изглеждаше невъзможно от тази позиция, да стана първи, но винаги трябва да вярваш – заяви Хамилтън. -Беше тежко, но условията бяха прекрасни за мен. Щом заваля, знаех, че ще ми се отвори добра възможност.“", "date": "2018.07.22", "title": " Сензационен триумф за Хамилтън"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d0%be%d1%82-59-%d0%bf%d0%be-%d1%80%d0%b8%d1%85%d0%b5%d1%80-%d0%b2-%d0%b8%d1%80%d0%b0%d0%bd/", "text": "Земен трус от 5,9 по Рихтер удари западните райони на Иран. Властите съобщават за поне 128 ранени в провинция Керманшах. Часове по-рано други два труса с магнитуд 4,7 и 5,7 повредиха сгради в южната провинция Хормозган. Там пострадали няма. Иран претърпя няколко опустошителни земетресения през последните години. Миналия ноември земетресение с магнитуд от 7,3 удари провинция Керманшах в западната част на страната, убивайки най-малко 620 души и ранявайки хиляди други. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.22", "title": " Земетресение от 5,9 по Рихер в Иран\t\t\t"}
{"url": "https://trud.bg/%d0%bb%d0%be%d0%bd%d0%b4%d0%be%d0%bd-%d0%bd%d0%b5-%d0%b8%d1%81%d0%ba%d0%b0-%d0%b4%d0%b0-%d0%bf%d0%bb%d0%b0%d1%89%d0%b0-%d1%81%d0%bc%d0%b5%d1%82%d0%ba%d0%b0%d1%82%d0%b0-%d0%b7%d0%b0-%d0%b1%d1%80%d0%b5/", "text": "В четвъртък предстоят нови дискусии по Брекзит между Доминик Рааб (вляво) и главния преговарящ на ЕК Мишел Барние. Новият британски министър за Брекзит Доминик Рааб заяви пред “Сънди Телеграф”, че Великобритания може да откаже да плати т.нар. сметка за развода, която според ЕС възлиза на около 46,7 млрд. евро, ако не бъде постигната търговска сделка с общността. Пред Би Би Си Рааб все пак посочи, че договорка с ЕС може да има до октомври. И подчерта, че 80% от споразумението за напускане на ЕС вече е готово. Но Лондон се готви и за възможността да няма сделка. Ново проучване на “ЮГов” показа вчера политическата уязвимост на премиерката Тереза Мей и “мекия” й подход към Брекзит. Над една трета (34%) от гласоподавателите критикуват Мей и смятат, че доскорошният външен министър Борис Джонсън – привърженик на “твърд” Брекзит”, ще свърши по-добра работа в преговорите с ЕС. Според сондажа опозиционните лейбърсти водят с един процент пред управляващите тори, но с лидер Джонсън консерваторите ще изравнят резултата. Четвърт от гласоподавателите пък са готови да подкрепят нова антимигрантска партия.", "date": "2018.07.22", "title": " Лондон не иска да плаща сметката за Брекзит\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81-%d1%86%d0%b2%d0%b5%d1%82%d1%8f-%d0%bf%d1%80%d0%b5%d0%b4-%d0%bf%d0%b0%d0%bc%d0%b5%d1%82%d0%bd%d0%b8%d0%ba%d0%b0-%d0%bd%d0%b0-%d0%bf%d0%b5%d1%82%d0%b8/", "text": "Премиерът Бойко Борисов откри спортна зала „Арена Шумен“ в събота, а в неделя отново се върна на мястото да отдаде почит пред паметника-чешма на Пети полк.  От община Шумен съобщават, че премиерът Борисов е отишъл специално, за да отдаде почит на героите от войните за национално обединение. Заедно с кмета на община Шумен Любомир Христов и управителя на фирма “Джи Пи Груп” /която изгради залата и ремонтира паметника/ Владимир Житински, министър-председателят е поднесъл венци пред обновения паметник на Пети полк. “Важно е да съхраним паметта за тези хора, отдали живота си за Отечеството, защото те изумиха тогавашна Европа с подвига си и без тяхната саможертва България нямаше да я има на картата. И нека това, че на територията на този славен полк се построи именно спортна зала, бъде послание, че епохата на войните трябва да остане в миналото и съперничеството да бъде само на спортния терен”- каза министър-председателят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.22", "title": " Борисов с цветя пред паметника на Пети полк в Шумен\t\t\t"}
{"url": "https://trud.bg/%d0%b0%d0%bc%d0%b1%d1%8a%d1%80-%d1%85%d1%8a%d1%80%d0%b4-%d0%b1%d0%b8%d1%81%d0%b5%d0%ba%d1%81%d1%83%d0%b0%d0%bb%d0%bd%d0%be%d1%81%d1%82%d1%82%d0%b0-%d0%bc%d0%b8-%d0%b4%d0%b0%d0%b2%d0%b0-%d0%b8%d0%b7/", "text": "Обичам оръжията и стрелям доста добре Според много съвременни философи и културни коментатори супергероите са нашата репрезентация на божественото и свръхчовешкото в една модерна епоха, лишена от религиозни образи и мотиви – Амбър, Вие сте една от звездите в комиксовия екшън “Аквамен”, който излиза в края на годината. Как се чувствате като част от супергеройската култура, която от няколко години тотално доминира комерсиалното кино? -Да участвам в “Аквамен” беше изключително приятно приключение и преживяване. Винаги съм харесвала огромните филми с много специални ефекти, които те отдалечават от реалността и ти дават магически ключ към други и толкова различни светове. “Аквамен” е пищен и развлекателен филм, който ще допадне на много хора и аз съм сигурна, че ще се представи страшно добре в кината. Толкова много професионализъм и талант са инвестирани в този проект. Средата, декорите, атмосферата, гримът, ефектите, звуковия фон, музиката… “Аквамен” е епичен спектакъл, героична приказка, вдъхновена от древна митология. Много се гордея с моята героиня Мера. Надявам, се че тя ще стане любимка на публиката. – На какво се дължи тази глобална мания по филмовите супергерои? – Супергероите са част от древната човешка митология, фокусирана върху нашето колективно желание да се справим с всички проблеми, да надскочим природните си ограничения и да се докоснем до боговете. Според много съвременни философи и културни коментатори супергероите са нашата репрезентация на божественото и свръхчовешкото в една модерна епоха, лишена от религиозни образи и мотиви. Толкова много хора са разочаровани от реалността и постоянно виждат негативни събития, чиито ефект е засилен от интернет културата и 24-часовото покритие с новини от цял свят през цялото време. Създава се усещане за постоянна криза и тревога, за проблеми без решение. Супергероите предлагат изход от тази действителност. Те са метафора на нашето желание да бъдем всесилни и да можем да раздаваме справедливост, да можем да летим, да скачаме сякаш гравитацията не съществува, да вдигаме камиони и да наказваме лошите. Комиксовите супергерои намериха своето най-масово и печелившо изражение именно в големите студийни филми. Защото днес в Холивуд бюджетите са огромни и капацитета за създаване на фантастични светове и персонажи е грандиозен. Тези филми струват по 150-200 милиона долара всеки, пълни са с технически чудесии и хората знаят, че е задължително да бъдат гледани на възможно най-големия екран с безупречна звукова система и в компанията на семейство и приятели. Комиксовите супергерои на кино действат като фикционални обединители на хората в една все по-разединяваща социална ситуация. – Но какво се случва с по-малките филми, които остават в сянката на блокбастърите? – Независимите, авторски филми с дълбоки психологически портрети са моя страст и са много важни, но това не значи, че аз не мога да открия очарованието в един зрелищен филм с много ефекти и визуални фойерверки. Особено когато е част от тази нова културна тенденция. Но място за качествено арт кино винаги ще има. Светът е пълен с прекрасни фестивали и кина, ориентирани към авторските произведения. Аз редовно участвам в подобни проекти и ще продължа да подкрепям смелото независимо кино. – Вие сте от Тексас. Може ли да бъде определена като типичното тексаско момиче? – До известна степен. Имам много мъжки черти. Аз съм момичето на татко. Обичам оръжията и стрелям доста добре, а това си е направо тексаски архетип. Тук всички са запалени по огнестрелните оръжия и притежават по няколко. Щатът е доста добре въоръжен, меко казано. Някои къщи са снабдени с цял арсенал. Нищо общо с Европа, например. – Скандализирахте много хора с изповедите за своята сексуалност. Как се почувствахте тогава? – Трябваше да го сторя. Когато осъзнах, че съм станала разпознаваема и имам участие във формирането на обществения разговор като лице от големия екран, реших да действам. С оглед на достъпа до медиите, с който разполагам трябваше да се запитам дали не съм част от проблема с отношението към хората с различна сексуалност. Милиони здраво работещи и плащащи данъци американци са лишени от права и не се чувстват равни със своите съграждани. Човек трябва да се замисли какви са факторите това да бъде така. Много хора ме предупредиха, че като кажа, че съм бисексуална и ще бъда третирана по-зле в Холивуд. Вече нямало да ме приемат като класическа красавица, подходяща за главни женски роли. Но аз трябваше да рискувам и да говоря. Това е моят живот. Иначе аз нямам никакъв проблем с бисексуалните връзки. Излизала съм с жени и мъже. Бисексуалността ми дава избор, моята сексуална ориентация и идентичност не е някаква шега или eвтин медиен трик.", "date": "2018.07.22", "title": " Амбър Хърд: Бисексуалността ми дава избор\t\t\t"}
{"url": "https://trud.bg/%d0%ba%d1%80%d0%b0%d0%bb%d1%8f%d1%82-%d0%bd%d0%b0-%d1%87%d1%83%d0%b4%d0%be%d0%b2%d0%b8%d1%89%d0%b0%d1%82%d0%b0-%d1%81%d0%b5-%d0%b2%d1%80%d1%8a%d1%89%d0%b0/", "text": "Вера Фармита и Мили Боби Браун се включиха в актьорския състав Рекламната кампания на “Godzilla: King of the Monsters” – продължението на “Годзила” на Гарет Едуардс от 2015-а и третата част от MonsterVerse франчайза на Warner и Legendary (втората беше “Конг: Островът на черепа”) набира скорост с първи рекламни материали и информация, чийто апотеоз ще бъде реализирането на мокрия сън на феновете “Godzilla vs. Kong”, предвиден за 2020 г. Междувременно към актьорския състав на филма съвсем наскоро се присъедини Данай Гурира. Режисьор на филма, който трябва да удари кината е Майкъл Дохърти. Първия официален поглед към “Godzilla: King of the Monsters” ни показва легендарното чудовище, което е отправило своя син атомен дъх към мрачното и мъгливо небе. В други материали се разпознават актрисите Вера Фармига и Мили Боби Браун, които също се включиха в актьорския състав, предвождан от Кайл Чандлър. Двете ще играят съответно работещата за “Монарх” д-р Ема Ръсел и нейната дъщеря Мадисън, които са отвлечени от “мистериозна организация, която има собствени планове за чудовището”, а на другата е същото това “чудовище”, голямата звезда – самият Годзила, който демонстрира иконичния си “атомен дъх”. “Godzilla: King of the Monsters” проследява и героичните усилия на служителите на занимаващата се с криптозоология агенция Монарх, които се изправят срещу група гигантски чудовища, включително и могъщия Годзила, който влиза в битка с Мотра, Родан и своя архи-противник, триглавия Кинг Гидора. Когато тези древни, смятани досега за митове супер-видове се появяват отново, всички се борят за превъзходство, поставяйки на карта съществуването на човечеството. Режисьор на “Godzilla: King of the Monsters” е Майкъл Дохърти (”Trick’r’Treat”, “Krampus”), който е и съавтор на сценария заедно със Зак Шийлдс (”Krampus”) и Макс Боренстайн (”Годзила”, “Конг: Островът на черепа”). В ролите освен Кайл Чандлър, Вера Фармига и Мили Боби Браун са още О’Шей Джаксън джуниър, Томас Мидълдич, Джан Дзъи, Брадли Уитфорд, Чарлс Данс и Аиша Хайндс, както и завръщащите се от първата част Кен Уатанабе и Сали Хоукинс като докторите Иширо Серизава и Вивиън Греъм.", "date": "2018.07.22", "title": " Кралят на чудовищата се връща\t\t\t"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%b7%d0%b0%d1%85%d0%b0%d1%80%d0%b8%d0%b5%d0%b2-%d1%83%d1%81%d0%bf%d0%b5%d1%88%d0%bd%d0%b8%d1%8f%d1%82-%d0%b1%d1%80%d0%b0%d0%ba-%d1%83-%d0%bd%d0%b0%d1%81-%d0%b7/", "text": "Изневярата според мен е липса на любов В моето семейство, аз съм по-романтичният Да си роб на собствените желания и страсти не е мъжко, а детинско Трябваше да избирам дали да остана обикновено тревоманче, или да си следвам мечтата – Ивайло, колко време ще отделиш за почивка това лято и върху какви нови проекти работиш? – От началото на юли вече имам време за почивка и сега обръщам повече внимание на семейството си, а и успявам да се фокусирам върху новите неща. Съвсем скоро започваме репетиции на представлението „Пеперуди, пеперуди” на режисьора Ники Априлов, като в главната женска роля ще е Кристина Белчева. Спектакълът е за Благоевградския театър и мисля, че ще стане доста любопитно представление. – Кога ще бъде премиерата на сръбския филм „Южен вятър”, за който ти бе забелязан, благодарение на сериала „Под прикритие” и как се чувстваш в ролята на мафиотски син, а не на добрия герой? – На 27-ми август в Ниш, а в момента от екипа преговарят с продуцентите на „Под прикритие” – как би могла да стане премиерата тук, защото според мен този филм ще се хареса и у нас. Мисля, че ще бъде хит, а за мен беше голямо удоволствие да играя в него с Христо Шопов. Иначе досега не бях заставал от другата страна на барикадата и ми беше интересно, понеже изисква съвсем различна нагласа, въпреки че всъщност в този филм не играя нито от добрите, нито от лошите, а играя от глупавите. Моят герой прави една глупост, която му коства много, но нека не разказвам повече от сюжета, за да бъде изненада. – Докато снимахте в Сърбия какво ти хареса и какво не? – Бях впечатлен от работния екип, който беше на много високо ниво. Хареса ми и кухнята им – не само сръбската скара, но и всички неща, които правят с люти чушки по характерен начин. Не ми хареса това, че навсякъде се пуши, аз съм отвикнал от това и ми прави лошо впечатление. – Запознал си се с тенис легендата Новак Джокович, докато сте тренирали във фитнеса. Какво впечатление ти направи? – Нямахме много време да си говорим, защото той беше доста зает с подготовката си за голям турнир. Като му казах,че съм български актьор, той се зарадва, но наистина беше много отдаден на работата си и тренира супер активно. Например, като направи един пълен шпагат и ме изненада, но явно в тениса, освен другите качества е нужно и човек да е супер добре разтегнат. – Новата постановка, в която участваш с Бойка Велкова – „Усещане за любов” – е един новаторски музикално-поетичен спектакъл. Какво те провокира в него? – Най-вече подходът към поезията, това че не правим просто един рецитал на стихове, ами ги претворяваме в театър. Правим ги така, че да бъдат гледаеми и интересни – добавили сме към тях танци и красиви картини от класически автори. Много ми харесва подборът на произведенията, които Бойка направи, а и публиката също реагира изключително емоционално и бих казал – на място. На 22 юли го играем в Балчик, а след това – на 4-ти август в Бургас и на остров Света Анастасия. – Какво послание отправяте към зрителите? – Според мен за многообразието на любовта, за това, че можем в най-различни моменти да видим красотата и да се обърнем с внимание към човека срещу нас. Любовта има различни проявления – дали ревност, дали изпепеляваща страст, дали действия от глупост от страна на влюбения… – Изневяра можеш ли да простиш? – Изневярата според мен е липса на любов. Човек не може да изневери и в също време да твърди, че обича, като тук не говорим за емоционално обичане. В нас хората се събуждат различни страсти, и всеки може да се запознае с впечатляващи хора, но точно неговият избор го различава от всички останали живи същества на планетата, които нямат тази свободна воля и този разум. Така че, не трябва да се отказваме лесно от това, въпреки че и много животински видове са моногамни и за цял живот са заедно, а ако един от партньорите умре – не си намират друг. – С Бойка Велкова и съпругът й Теодосий Спасов станахте ли приятели покрай спектакъла? – Да, с Бойка наистина успяхме да се опознаем и се радвам за това. Лично аз черпя с пълни шепи от мъдростта, която тя носи. Теодосий също е великолепен творец, който толкова пътува, че сме се срещали само за малко на репетиции и на премиерата, но винаги ми е било приятно. – В твоето семейство как поддържате любовта и романтични ли сте? – В семейството аз съм по-романтичният, така го установихме. (Смее се.) Опитваме се с Миряна да поддържаме връзката си жива и да не се оставяме ежедневието да ни завладее – да изпълняваме функции и задължения, без да си обръщаме внимание един на друг. Стараем се да правим нещата, както в началото – да излизаме само двамата и да се забавляваме, както когато сме били гаджета, но обичаме дори само да седим и да си говорим. – Много млади хора днес не виждат смисъл в брака? – Защото не са имали добър пример, но обезсмислянето на брака идва и от това, че е превърнат в институция. Първопричината да има брак не е в това двама души да са заедно, като в капан, а да си помагат и да знаят, че винаги ще има човек до тях. Друга причина да се обезсмисля бракът е, че в момента имаме липса на мъже, които могат да удържат на думата си! Според мен, ние мъжете сме ключът към успешния брак в България, защото така, или иначе жените сте всеотдайни и още вярвате във възможността човек да остане с другия докрай. Докато в мъжете, които срещам виждам, че са повлияни от консуматорска култура, в която днес може да си харесаш един човек, а утре – друг и да нямаш отговорност към нищо, да си роб само на собствените си желания и страсти, което не е мъжко, а детинско! Ако един мъж не може да каже – ще бъда с теб завинаги и после не го направи наистина, то колкото и документа да подпише, няма значение. Ако е готов – какво по-хубаво от един сватбен ден, в който да се отпразнува това решение, а в бъдните години двамата да си спомняте за този празник! – Помагал си на хора с наркотична зависимост в група за взаимопомощ „Изход”. Защо младите посягат към дрогата? – Любопитство. Това, че масовата култура ги убеждава, че да пробваш не означава да се пристрастиш, което не е пълната истина. Има някаква истина, но всяка добра лъжа е непълна истина, защото от веднъж човек може да не се пристрасти, обаче удоволствието, което ще изпита като сравни с това, което изпитва без наркотици – може да го накара да пожелае пак. – На теб какво ти помогна да се откъснеш от дрогата? – Моята мечта да стана актьор ме провокира да зарежа тревата, защото тя взимаше голяма част от времето и мислите ми. Човек, като се напуши и не е най-работоспособният за театър, защото там трябва да бъдеш добре концентриран, за да сътвориш нещо ново, а така е и с филмите. Тогава трябваше да избирам дали да остана обикновено тревоманче, или да си следвам мечтата и резултатите от избора ми са налице. – Според теб има ли за какво да протестираме масово днес? – В нашата страна човек трябва да бъде граждански активен, а протестът е само едно от възможните действия, като има нещо нередно. Като спрем да чакаме държавата да се погрижи за даден проблем и можем да излезем от тази клопка. Ето сега, преди месец – две села се бяха събрали, защото междуселските пътища са много разбити и бяха започнали да събират дарения, за да си направят пътя. Със съпругата ми харесахме идеята, а тя има и баба в едното село и решихме и ние да се включим. Хората там не са седнали да протестират, а са казали – щом общината не го прави – ние! Събраха пари, ние също дарихме и пътят вече започна да се прави. Такива неща липсват у нас… – Участваш в постановката „Бай Ганьо”. Сблъскваш ли се често с байганьовщина? – Байганьовщината си е част от нас – много или малко, вече с годините по-малко, но винаги ще има полъх от бай Ганьо у българина. Докато имаме бедност, докато мислим главно за това как да свържем двата края – човек не може да помисли за по-възвишени неща, за морал… Всъщност понякога хората е добре да бъдат провокирани чрез нещо, не може само да се гледа за прехраната и собствения интерес, а трябва да успеем да прескочим личния си келепир. Пътувайки из България, вече виждам, че има проблясъци, а и сега, когато имаме по-голям достъп до информация и можем сами да се видим отстрани – вече няма нужда някой да ни осмее в творба! – Притеснява ли те това пристрастяване към новите технологии от младите хора и успяваш ли да опазиш децата си? – С всяко ново нещо човек може да злоупотреби, прекали и сбърка. Тази грешка, която родителите правят у нас – да дават свободен достъп на децата си до мултимедийни устройства, на запад вече е видяна и там се ограничават, докато ние, като че ли все още нямаме това разбиране, че екраните всъщност ощетяват децата ни. Гледането в устройствата им спестява мисловния процес и лично аз предпочитам децата ми да гледат рядко в екраните и да общуват повече с приятели. Позволяваме им, но само в петък, събота и неделя, за да не се превръща в ежедневие. Таблетът и екранът не са детегледачка, а много родители разчитат да дадат нещо в ръцете на детето, за да си спечелят някой и друг час, което в редки случаи е ок, но когато е системно е проблем, особено при малките деца. – Как се забавляваш с децата и съпругата? – С настолни игри, харесваме такива със зарчета. С Миряна обичаме да съберем приятели и да си направим малък турнир с настолни игри, а с децата много обичаме да излезем някъде навън и да щуреем заедно, да си правим приключения. (Смее се.) Сега искаме да отидем на къмпинг в Родопите, защото обичаме и планината, а не само морето. – Вярваш ли в силата на молитвата? -Да. Отделям си време през деня за молитва, защото за мен това е един от начините да общувам с Бог, освен четенето на Библията. Аз много пъти съм се молил за изцеление на хора и вярвам, че се е случвало, но не заради моите молитви, а заради това че Бог изцелява. Също така за мен са се молили, когато имах сериозни проблеми и болки в кръста и още на момента си отиде болката! Молитвата ми помага във всякакви моменти, като ми предстои нещо важно и трудно, задължително се моля. – Любим цитат? – С тези стихове на Андрей Сладкович, които са ми любими, започва нашето представление „Усещане за любов“:  Аз мога и без твоите устни, аз мога и без твоите ръце,  аз мога в тъга да те напусна, да не получа твоето сърце,  аз мога да умра от жажда тежка, аз мога да тъгувам в самота,  аз мога да стоя в пустиня жежка, аз мога да изчезна от света,  аз мога да погубя своя глас – не мога да не те обичам аз!", "date": "2018.07.22", "title": " Ивайло Захариев: Успешният брак у нас зависи от мъжа"}
{"url": "https://trud.bg/%d0%b2%d1%83%d0%bb%d0%ba%d0%b0%d0%bd%d1%8a%d1%82-%d0%ba%d0%b8%d0%bb%d0%b0%d1%83%d0%b5%d0%b0-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b4%d0%b0-%d0%b8%d0%b7%d1%80%d0%b8%d0%b3/", "text": "Кадри, заснети с хеликоптер, показват как лавата се влива в океана. Така се образува специфична мъгла, която е смесица от изпарения на солна киселина, фини частици вулканично стъкло и пара, защото лавата навлиза във водата с температура около хиляда градуса по Целзий, предаде БНТ. Килауеа е постоянно действащ от 35 години и един от най-активните вулкани в света. Последното му изригване продължава вече почти три месеца. Според специалисти, активността на Килауеа ще продължи през следващите 2 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.22", "title": " Вулканът Килауеа продължава да изригва"}
{"url": "https://trud.bg/%d0%ba%d0%be%d1%82%d0%ba%d0%b8-%d0%bf%d0%bb%d1%83%d0%b2%d0%b0%d1%82-%d0%b2-%d0%b5%d0%b7%d0%b5%d1%80%d0%be%d1%82%d0%be-%d0%b2%d0%b0%d0%bd/", "text": "Изнасянето на домашните любимци извън страната е забранено, наказа се със затвор Продават златни колани с тегло няколко килограма Когато говорим за съкровище вероятно си представяте злато, скъпоценности или в краен случай огромна библиотека с книги. Всъщност богатството на жителите на турския град Ван мяука, дращи и палува, защото това е специалната порода котки с различен цвят очи. Котката от породата турски ван е наречена на града, от който произхожда. Той е разположен в източната част на Турция, в близост до границата с Армения. За да стигнете до него трябва да вземете вътрешен полет от Истанбул или да пропътувате с кола или автобус над 1250 километра. Естествено ви препоръчваме първият вариант. Но да се върнем на котката турски Ван. Заради древния й произход често я наричат и котката на Ной. Всъщност котките с едно зелено и едно синьо око са изключително ценени, развъждат се единствено във Ван, струват над 5 000 лева всяка и на всичкото отгоре не могат да се изнасят извън страната, освен при изключителни обстоятелства. Интересно за тях е, че за разлика от всички останали котки обожават да плуват и да се мокрят. Контрабандата на почитаните животни се наказва със затвор. Посещението на развъдниците за котките Ван е напълно безплатно. Не си мислете, че това е благотворителност от страна на местните. Те печелят от купената от вас за мъркащите любимци храна или от продажбите в съседните магазини. Снимките са разрешени, но не ви допускат до домовете на безценните котки. Вместо това ги гледате и снимате през стъклена преграда. Това е достатъчно да се уверите, че мъркащите късметлии живеят по-добре от част от нас. Всяка от тях обитава собствен апартамент или къща, оборудвани с легла, фотьойли и всякакви играчки, с които да се забавлява. Безспорно най-интересни са майките с малките котета, които правят първите си любопитни стъпки в опознаване на света. Другото, с което се гордеят във Ван е умението да изработват бижута. Какъвто и да е вкусът ви, в града ще намерите пръстен, обеци или гривна, която да отговори на изискванията ви. Изработките са от сребро или злато. Има такива обкичени с разноцветни скъпоценни и полускъпоценни камъни, реплики на бижута от древната държава Урарту, копия на шедьоври на старите арменски-майстори бижутери или накити от времето на Османската империя. Цените нарастват според отдалечеността на периода, в който са направени оригиналите. Продавачите са склонни да се пазарят, а чаят, кафето и виното са бонус към шопинга. Ако си тръгнете без покупка или подарък сте с желязно сърце. По улиците на Ван можете да се сдобиете и с невероятни златни украшения. От еднограмови обеци до колани и гердани от по няколко килограма. Колко здрав си да ги носиш си остава тайна, но пък е добра инвестиция. Златото е от по-висока проба, а цената е като на продаваното у нас. В тази част на Турция е добре да знаете и няколко турски думи, защото английският не е най-популярният език. Ако не просто ще ви се наложи да впрегнете ръцете си в действие, но заради гостоприемството на местните със сигурност няма да останете гладен или жаден. Ако трябва да обменяте пари предпочитайте да направите това в чейндж бюро, защото банките взимат комисиона.   Арменска катедрала пази фрески от 10-ти век На три километра от брега на езерото Ван се намира остров Акдамар, една от задължителните туристически атракции в региона. Не е ясно откъде произлиза името на острова, но според легендата в основата на това наименование е любовна история, която може да съперничи на трагичната обич между шекспировите Ромео и Жулиета. На остров Акдамар живеела красивата девойка Тамара. Тя била дъщеря на монах, който я пазил като очите си и не й позволявал да общува с други хора, освен с него. Девойката обаче тайно от баща си се влюбила в първия младеж, който срещнала на острова – мюсюлмански пастир. Любовта на младите била споделена и те си уреждали тайни срещи на брега. Но това не останало скрито за монаха. Една нощ се разразила силна буря и девойката трябвало да чака любимия си, за да му посочи пътя към нея със запалена свещ. Баща й обаче я затворил у дома и сам понесъл запалена свещ към брега. За да обърка влюбения младеж той цяла нощ обикалял със светлината и сменял посоката. Младежът се уморил да се бори с високите вълни в преследване на светлината и се удавил. Преди да потъне обаче обвинил девойката и с горест мълвял “Ах, Тамара! Ах, Тамара”. Оттам и островът останал с името Акдамар. Самата Тамара не могла да понесе смъртта на любимия и се самоубила, хвърляйки се и давейки се в езерото. Островът обаче привлича туристи не толкова с любовната легенда, колкото с арменската царска катедрала, построена в началото на 10-ти век от монаха Мануел по поръчка на цар Гагик I. Църквата на Светия кръст пази част от оригиналните си стенописи. Тя има три входа – един за царя, един за патриарха и един за народа. Украсена е богато и отвън с най-различни легендарни фигури и библейски сцени. В началото на 20-ти век църквата била използвана за стрелбище, като освен огромните дупки в стените от зарядите, вандалите се опитали да заличат завинаги и безценните стенописи. Църквата е възстановена и реставрирана през 2005-2006 г. с бюджет от близо 1,4 млн. долара, предоставени от турското министерство на културата. Крепостта Тушпа е издигната преди 2 600 години Сред безспорните забележителности на град Ван е едноименното езеро, познато у нас от кръстословиците, което е толкова голямо, че прилича на море. Така го наричат и местните. Дължината на обиколката му е 430 км, а ширината близо 120 км. Средната му дълбочина е над 160 метра. Водите му са солени и с голяма концентрация на сода. През зимата Ван не замръзва. В него не живее риба, като се изключи един-единствен вид – кефал, който се намира там, където в езерото се вливат речни води. В края на миналата година археолози откриха в езерото останките на древен град, който датираха на над 3 000 години, от времето на древната държава Урарту. И докато подводният град към момента е недостъпен за туристите, съвсем близо до съвременния Ван днес можете да видите столицата на същата държава – Тушпа, съществувалата преди 2 600 години. Създаването на държавата Урарту отнело 5 века на племената, които населявали тези територии в древността. По произход те били близки до хетите. Стотици години живеели на племенен принцип. Според легендата се научили кака да устроят държава, след като един представител на племето попаднал в плен на асирийците. Всъщност впоследствие същите асирийци, заедно със скитските племена, унищожили държава. Това обаче не станало без столетия бой. Жителите на Урарту били известни като изкусни стрелци с лък. Те научили съседите си по време на битка да се качват директно върху конете, вместо да се бият в колесници. Днес, от зидовете на Тушпа, преживели над две хилядолетия, се вижда като на длан просторната и плодородна равнина, която е изхранвала столицата на държавата. Домовете на велможите били най-високо на хълма. Канализация имало обаче не само в техния град, но и в този в полето, който обитавали хората с незнатен произход. За да защити хората си, владетелят всяка година заделял неприкосновени запаси от реколтата и цистерни с вода. Те не се пипали от никой и служели за резерв при вероятна обсада на крепостта. Всяка година владетелят разчупвал на специална церемония печата на запасите, раздавал го на поданиците си и пълнил хранилищата наново с прясна храна и вода. Тези цистерни могат да бъдат видени и днес, макар и да е нужно малко въображение, за да си ги представите в тяхната цялост. Докато се разхождате из руините на града можете да се снимате пред харема на царя, тъй като в страната било разпространено многоженството. Безспорната атракция на обекта обаче е пазачът на крепостта. Над 80-годишният старец, на когото годините въобще не личат, е един от трийсетината души в света, които могат да четат, пишат и говорят на езика на урарту. Двайсетина от тях са в Турция. Писмени паметници от държавата можете да видите в най-големите музеи на света като Пергамон в Берлин и Британския музей в Лондон. В Тушпа също е намерена плоча с надпис, който свидетелства за причината столицата да бъде построена, както и за закрилата на боговете. Днес тя се пази в музея на Ван, но нейно копие е поставено върху останалите зидове. С голямо удоволствие пазачът чете от плочата древния език и после я превежда на турски. Самоук е. Преди да стане пазач бил овчар. С години като пазач научил древния език на инат, макар и да е с начално образование. По ирония на съдбата е поканен да чете лекция за Урарту пред професори в САЩ, тъй като се оказва един от малкото специалисти по езика в света. И един от най-младите сред тях. Ван, който днес се намира в Турция, е свещен и за арменците, тъй като се счита, че това е първата столица на Армения. Прочутият Александър Велики също е сред покорителите на прекрасния град. Една от задължителните спирки е крепостта в самия град, също изпъстрена с древни надписи. От нея се открива поглед и към руините на стария арменски квартал.", "date": "2018.07.22", "title": " Котки плуват в езерото Ван\t\t\t"}
{"url": "https://trud.bg/%d0%bd%d0%b2%d1%83-%d0%be%d0%b1%d1%8f%d0%b2%d0%b8-60-%d1%81%d0%b2%d0%be%d0%b1%d0%be%d0%b4%d0%bd%d0%b8-%d0%bc%d0%b5%d1%81%d1%82%d0%b0-%d0%b7%d0%b0-%d1%81%d1%82%d1%83%d0%b4%d0%b5%d0%bd%d1%82%d0%b8/", "text": "Националният военен университет /НВУ/ „Васил Левски“ във Велико Търново обяви 60 свободни места за студенти. Незаетите позиции във факултет „Общовойскови” са 20. Факултет „Артилерия, противовъздушна отбрана и комуникационно-информационни системи” в Шумен очаква 35 момичета и момчета, а факултет „Авиационен” в Долна Митрополия – петиима. „При попълването на незаетите места кандидат-студентите се явяват задължително. Това трябва да стане не по-късно от 9,50 часа на 21 юли. Внасят се такса за обучение през първия семестър, такса за комплект студентски документи и годишен абонамент за ползване на библиотеката. Комплектът на документи за записване на студенти е на цена 25 лева, а абонаментът за библиотеката струва 10 лева“, информират от военния ВУЗ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.22", "title": " НВУ обяви 60 свободни места за студенти"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d1%8f%d1%85%d1%82%d0%b0-%d1%81-%d0%b4%d0%b2%d0%b0-%d1%82%d0%be%d0%bd%d0%b0-%d0%ba%d0%be%d0%ba%d0%b0%d0%b8%d0%bd-%d0%b7%d0%b0-400-%d0%bc%d0%bb%d0%bd-%d0%b5/", "text": "Двама холандци са арестувани в събота във Великобритания за опит за контрабанден внос на 2 тона кокаин, предаде АФП. Наркотрафикантите Маартен Пиетерс и Емил Шьомакер, вече бяха изправени пред съда в Бристъл. Това е огромно количество дрога от клас А, едно от най-големите количества, конфискувани от Великобритания. Открито бе в кораб, плаващ през Ламанша. Приблизителната стойност на дрогата е 400 млн. евро, според английските медии. Яхтата с наркотика е била засечена край бреговете на Корнуей по време на съвместна операция с френската, португалската и холандската полиция. Това е най-голямото количество дрога, залавяно досега във Великобритания. Последният голям удар е от април 2015 г., когато бяха конфискувани три тона кокаин за 600 млн. евро във влекач край бреговете на Шотландия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.22", "title": " Спипаха яхта с два тона кокаин за 400 млн. евро (СНИМКИ И ВИДЕО)"}
{"url": "https://trud.bg/%d0%b8%d1%80%d0%b0%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d1%80%d0%be%d1%85%d0%b0%d0%bd%d0%b8-%d0%bf%d1%80%d0%b5%d0%b4%d1%83%d0%bf%d1%80%d0%b5/", "text": "Иранският президент Хасан Рохани днес предупреди президента на САЩ Доналд Тръмп да не продължава враждебната си политика срещу Техеран, съобщи Ройтерс. „Америка трябва да знае /…/ че една война с Иран е майка на всички войни“, заявил Рохани на среща с ирански дипломати, цитиран от иранската агенция ИСНА. „Господин Тръмп, не дърпайте лъва за опашката, защото само ще съжалявате“, добавил иранският президент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.22", "title": " Иранският президент Рохани предупреди Тръмп „да не дърпа лъва за опашката“"}
{"url": "https://trud.bg/%d0%b2%d0%be%d0%b4%d0%be%d0%bb%d0%b0%d0%b7%d0%b8-%d0%b8%d0%b7%d0%b2%d0%b0%d0%b4%d0%b8%d1%85%d0%b0-%d1%82%d1%8f%d0%bb%d0%be%d1%82%d0%be-%d0%bd%d0%b0-%d1%83%d0%b4%d0%b0%d0%b2%d0%b5%d0%bd-%d0%b2-%d1%8f/", "text": "Водолази са извадили тялото на рибар, който се е удавил преди дни в река Янтра във Велико Търново. В четвъртък други въдичари забелязали, че на брега има чифт ботуши и риболовни принадлежности, а от стопанинът им няма и следа. Заради това, те незабавно алармирали полицията, че възрастният риболовец е изчезнал. От Областната дирекция на МВР пък поискали съдействие от пожарната при издирването на стареца. На мястото, където рибарят е мятал въдицата край Южния пътен възел били изпратени водолази, които да претърсват реката и да дирят тялото. Едва около 22 часа в събота от водата бил изваден труп на мъж, който бил открит под улица „Гурко“ на около 2 километра от първоначално посоченото място. Предполага се, че тялото е било завлечено от силното течение. Освен това трупът бил в напреднал стадий на разложение и е откаран за аутопсия в областната болница в старата столица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.22", "title": " Водолази извадиха тялото на удавен в Янтра рибар"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%be%d1%82%d0%ba%d1%80%d0%b8-%d1%80%d0%b5%d0%ba%d0%be%d0%bd%d1%81%d1%82%d1%80%d1%83%d0%b8%d1%80%d0%b0%d0%bd/", "text": "Председателят на ПГ на ГЕРБ и заместник-председател на партията Цветан Цветанов откри днес в гр. Казанлък реконструирани и рехабилитирани улици и междублокови пространства, съобщиха от партията. Заедно с него новите придобивки на Казанлък откри и кметът на града Галина Стоянова. На церемонията присъстваха още зам.-председателят на Народното събрание Емил Христов, депутатите от ГЕРБ-Стара Загора Радостин Тенев, Борис Кърчев и Маноил Манев, областният координатор на ГЕРБ-Стара Загора Пламен Йорданов, както и много жители и гости на града на розите. „Преди 7 години, всички вие, гражданите на Казанлък, гласувахте доверие на Галина Стоянова и резултатите не закъсняха. Не бива да пропускаме и огромната заслуга на премиера Бойко Борисов за всичко това, което днес виждаме в Казанлък. Вече всеки един човек, който идва тук, ще се радва на прекрасните спортни площадки и зелени пространства. Моята единствена молба сега е да пазим всички тези нови придобивки“, заяви по време на откриването Цветан Цветанов и добави, че в проектобюджета на ЕС за новия финансов програмен период за България са предвидени 2 милиарда лева повече за кохезионна политика и тези средства ще стигнат именно до българските общини. Председателят на ПГ на ГЕРБ подчерта важността на това гражданите непрекъснато да поставят проблемите си пред местната, законодателната и изпълнителната власт. „Уверен съм, че днес се движим в правилната посока и имаме всички основания да се гордеем от постигнатото“, каза още Цветанов. „Всичко, което откриваме днес, нямаше да е възможно без европейската солидарност. Ние искаме да осигурим на гражданите добра среда за живот с европейски облик. Дойде краят на сивите пейзажи и началото на свежите и зелени пространства“, посочи на свой ред кметът на Казанлък Галина Стоянова. Тя също така благодари на Цветан Цветанов и на правителството на Бойко Борисов за оказаното съдействие през годините.  По време на церемонията бе отслужен тържествен водосвет за здраве, като с нея се отбелязва приключването на строителството по обновяване на обществено значими обекти на територията на жилищен квартал „Изток“ в град Казанлък. Новооткритите обекти са по проект „Обновяване на градската среда в град Казанлък“. Проектът e предназначен изцяло за кв. „Изток“ в града и е на обща стойност 5 655 048,59 лв. От тях 4 806 791.31 лв. са от Европейския фонд за регионално развитие по ОП „Региони в растеж“ 2014-2020 г., а останалите 848 257,28 лв. са осигурени от държавата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.22", "title": " Цветан Цветанов откри реконструирани и рехабилитирани улици и междублокови пространства в Казанлък (СНИМКИ)"}
{"url": "https://trud.bg/%d0%b3%d0%be%d1%80%d1%8f-%d0%ba%d1%8a%d1%89%d0%b0-%d1%81-%d1%80%d0%b0%d0%b1%d0%be%d1%82%d0%b8%d0%bb%d0%bd%d0%b8%d1%86%d0%b0-%d0%b7%d0%b0-%d1%80%d0%b0%d0%b7%d1%84%d0%b0%d1%81%d0%be%d0%b2%d0%b0%d0%bd/", "text": "Пожар е бушувал в нощта срещу неделя в къща с обособена работилница за разфасоване на стари автомобили във великотърновското село Ресен. Около 2,10  часа на 22 юли  съседи усетили, че от имота се извива гъст дим и подали сигнал на телефон 112. На място незабавно пристигнали огнеборци, които захванали да гасят пламъците. Огнената стихия обаче вече била обхванала автоработилницата и вътрешността на къщата. Огънят изпепелил помещението, в което били струпани авточасти и двигатели, а след като изгорял подът, те рухнали в мазето. Изпепелени са над 200 кв.м. разгърната площ. Пламъците били потушени в неделя сутринта и на място тепърва ще се прави оглед, за да се изясни причината за пожара. Стопанинът, който в злополучната вечер не бил в къщата, заявил, че преди да излезе е оставил включени електроуреди. Той обяснил, че в имало гризачи, които често прегризвали кабелите на автомобилите и правели поразии дори и на елинсталацията. Има вероятност те да са станали причина за късо съединение, което е предизвикало огнената стихия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.22", "title": " Горя къща с работилница за разфасоване на автомобили в Търновско"}
{"url": "https://trud.bg/%d1%82%d0%b5%d0%b4%d0%b8-%d0%b1%d1%83%d1%80%d0%b3%d0%b0%d0%b7%d0%bb%d0%b8%d0%b5%d0%b2%d0%b0-%d0%bd%d0%b0-%d0%ba%d1%80%d0%b8%d0%bb%d0%b5%d1%82%d0%b5-%d0%bd%d0%b0-%d0%bb%d1%8e%d0%b1%d0%be%d0%b2%d1%82/", "text": "С бившия автомобилен състезател си казаха “да” преди година Теди Бургазлиева отбеляза първата година от сватбата с любимия си Симеон Иванов. Носителката на титлата “Мис България 2002” умили последователите си с любовно послание, което написа във фейсбук. “От една година съм омъжена за любовта на моя живот! Всеки ден с теб е благословия! Колко съм щастлива, че съм твоя съпруга! Благодаря ти, че внесе толкова радости в живота ми”, е част от прочувствения текст. Изглежда Бургазлиева е намерила щастието след краха на отношенията й с футболиста Александър Младенов, с когото се разведоха след 4 години. Миналата година Теди мина под венчилото в САЩ с българина Симеон Иванов, който е бивш автомобилен състезател, а в момента работи като треньор по личностно развитие.", "date": "2018.07.22", "title": " Теди Бургазлиева на крилете на любовта\t\t\t"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb-%d0%be%d1%81%d0%b8%d0%b3%d1%83%d1%80%d0%b8-%d0%b5%d0%b2%d0%b0%d0%ba%d1%83%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d0%b1%d0%bb%d0%b8%d0%b7%d0%be-800/", "text": "По молба на САЩ и редица европейски страни израелската армия е осигурила евакуацията на близо 800 души от сирийската гражданска организация на Белите каски и техните семейства в Южна Сирия, където в момента се води офанзива на правителствената армия срещу силите на опозицията. Евакуираните са били прехвърлени през Израел в Йордания. Израелските власти заявиха, че става дума за „изключително хуманитарен жест“ и Израел продължава да се придържа към политика на ненамеса в сирийския конфликт. Междувременно, йорданската агенция Петра съобщава, че 800-те сирийци ще бъдат изведени в три страни – Германия, Великобритания и Канада през следващите три месеца, а дотогава ще са на специално охранявано място в Йордания, под грижите на ООН. САЩ подкрепят финансово „Белите каски“ от 2013 г. Именно тази организация изнесе данните за химическата атака в град Дума на 7 април т.г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.22", "title": " Израел осигури евакуацията на близо 800 души от сирийската гражданска организация „Белите каски“"}
{"url": "https://trud.bg/10-%d0%b3%d0%be%d0%b4%d0%b8%d1%88%d0%bd%d0%be-%d0%b1%d1%8a%d0%bb%d0%b3%d0%b0%d1%80%d1%87%d0%b5-%d1%80%d0%b0%d0%bd%d0%b5%d0%bd%d0%be-%d0%bf%d1%80%d0%b8-%d0%bc%d0%b0%d1%84%d0%b8%d0%be%d1%82%d1%81%d0%ba/", "text": "Десетгодишно българско момче е ранено по време на стрелба по представител на калабрийската мафия Ндрангета, съобщиха италианските медии. Двама мъже застреляли на място 39-годишния Фабио Джузепе Джофре в притежавания от него имот в Семинара, Калабрия. С него по това време обаче се намирало и детето на живеещи наблизо българи. Не е ясно дали момчето работело при Джофре, въпреки крехката си възраст, или просто било с него, за да види животните в къщата му. В момента това се изяснява от следователите, разследващи убийството. Детето било ранено в корема, но не е с опасност за живота. Откарано е в болницата на Реджо Калабрия. Следователите нямат съмнение, че става въпрос за убийство от мафиотски тип – стрелците стреляли, за да убият, след което се отдалечили пеша, минавайки през полето близо до къщата. Преди десетина години пак на това място се разиграл и друг кървав театър, този път с участието и на жени, свързан със саморазправа вътре в средите на Ндрангета. При последния случай обаче убийците не са се спрели дори в присъствието на дете. Разследването се води от Дирекцията Антимафия в Реджо Калабрия, която заедно с Прокуратурата на Палми се опитва да разгадае динамиката на престъплението. Те се мъчат да разберат дали става въпрос за нападение в средите на Ндрангета от Семинара, или пък за отмъщение срещу Джофре. Той е свързан с едноименния клан. Въпреки това се смята открай време за „разпасано куче“, което действа, както иска. Бащата на убития също бил част от клана, но починал, малко преди да бъде осъден окончателно. Според подслушани телефонни разговори на хора от клана в миналото Джузепе Джофре извършил през 2007 г. „неоторизирана“ от клана кражба – нещо, което не се понравило на босовете й. Въпреки че били роднини, чичото на Джофре, известен с прякора Нино Бонго, бил записан да казва как племенникът му трябва да бъде застрелян, ако се появи в Семинара. Само преди пет месеца в къща на Джузепе Джофре бил намерен оръжеен арсенал от седем пушки, за които се оказало, че са откраднати в Северна Италия. Те били скрити от Джофре под мрежата, използвана за събиране на реколтата от маслини. Джузепе бил арестуван през февруари, но вече бил пуснат на свобода, затова и отишъл спокойно в имота си в Семинара. Там трябвало да се погрижи за животните в помещенията отвън и именно в този момент се придружавал от българското дете. Следователите не дават други подробности за родителите на детето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.22", "title": " 10-годишно българче ранено при мафиотска стрелба в Калабрия\t\t\t"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d1%81%d0%b5-%d0%bf%d1%80%d0%b5%d0%b2%d1%8a%d1%80%d0%bd%d0%b0-%d0%b2-%d1%81%d0%b2%d0%b5%d1%82%d0%be%d0%b2%d0%bd%d0%b0/", "text": "Цяла седмица Велико Търново ще бъде световна столица на карнавала. С дефиле по главната улица „Васил Левски“, танцувални и музикални изпълнения в съботната вечер бе открито 21-о издание на Международния фолклорен фестивал. Всяка вечер до 28 юли Летният театър ще е сцена за концертите на гостуващите 15 състава и над 500 изпълнители от девет държави. Групите от Боливия, Венецуела, Грузия, Китай, Коста Рика, Малайзия, Мексико, Русия и България ще представят традиционните за всяка една от държавите фолклор, обичаи, култура, традиции и изкуство. Песни, танци, акробатика и много изненади може да очаква публиката. България е представена от фолклорните формации и ансамбли „Искра“ и „Търновче“ /Велико Търново/, „Развитие“ /Севлиево/ „Жар“ /София/, „Сидер Войвода“ и „Раховче“ /Горна Оряховица/. Откриването на Международния фолклорен фестивал включваше и ритуал по издигане на знамената на България, Велико Търново и флага на събитието. Всички участници и гости бяха приветствани от заместник-кмета на Старата столица проф. Георги Камарашев. Той ги поздрави от името на кмета Даниел Панов и подчерта голямата популярност на фестивала, превърнал се в една от емблемите на старопрестолния град. Подарък за всички гости на културния форум ще бъде прожекция на аудио-визуалния спектакъл „Царевград Търнов – звук и светлина“. Жестът е от страна на Община Велико Търново и Общинска агенция по туризъм. Организатори на фестивала са Фондация „Международни фолклорни фестивали”, Община Велико Търново и Националната секция на CIOFF /Международен съвет на организаторите на фестивали за фолклор и традиционни изкуства/ в България. Съпътстващи събития са конкурс за красота и артистичност „Мис Фестивал“, традиционните вечери на нациите, международна научна конференция за популяризиране на Конвенцията на ЮНЕСКО за нематериално културно наследство и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.22", "title": " Велико Търново се превърна в световна столица на карнавала (СНИМКИ)"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%b8%d0%b7%d0%b2%d0%b5%d0%b4%d0%be%d1%85%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8%d1%82%d0%b5-%d0%b2-%d1%88%d0%b0/", "text": "Екипи на полицията изведоха протестиращи и доброволци от село Шарково, от днес е обявена карантинна зона в Ямболско заради огнищата на чума по дребните преживни животни. Не е имало ексцесии и сблъсъци. Изведените хора са в района на Малко Шарково, съобщи БТВ. Документът от Българска агенция по безопасност на храните посочва, че е забранено допускането на хора и автомобили, които нямат адресна регистрация в селото. Изключение заповедта прави за ветеринарни лекари, работници, ангажирани с дезинфекцията, полицаи, пожарникари, представители на властите и търговци, които зареждат магазините в селото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.22", "title": " Полицаи изведоха протестиращите в Шарково\t\t\t"}
{"url": "https://trud.bg/%d0%ba%d1%80%d1%83%d0%bc-%d0%b7%d0%b0%d1%80%d0%ba%d0%be%d0%b2-%d0%b2%d0%b8%d0%b7%d0%b8%d1%8f-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d0%b0%d0%b4%d1%85/", "text": "Политиката има и друг аспект, освен замеряне с власт. Тя е и – как се управлява тази власт. Идеята ни е, когато някой дойде на власт, да каже- какво ще прави. Ние се опитваме да обясним- какво би направила БСП, ако дойде на власт и да ангажираме възможно най-много хора в изграждането на един документ – визия, която надхвърля мандатността, предлага нова политика, за да обърне грешната тенденция, която се развива в страната ни. Това е идеята на „Визия за България. Това каза по БНТ зам.-председателят на ПГ на „БСП за България” Крум Зарков по повод представения вчера от левицата визионерски документ. „България е поставена в тежка спирала на демографска криза, на бягане на хора от страната. Всички усещат, че е нужно нещо качествено ново за България. Ние даваме нашия принос за промяната”, добави той. „Според левицата, ключовият проблем е, че в България много хора живеят с малко средства, а на противоположната страна – много малко хора живея с много пари. Това стана така, защото една много малка група хора разполага с публичния ресурс. Тази система трябва да бъде променена”, обясни Зарков. Според него в икономиката трябва да се създадат стратегически сектори, да се търсят инвестиции и то не само чуждестранни. В областта на образованието БСП предлага нов модел, в който началното образование да е изцяло достъпно, да се промени качеството на средното, а висшето образование да е само там където има нужда. Крум Зарков изтъкна, че сега се създават университети със специалности, които не дават професионална реализация, а същевременно бизнесът алармира, че няма кадри. В здравеопазването, центърът трябва да е пациентът, а не да се говори само за макропоказатели. Заради сгрешения модел през последните години се увеличиха парите за здраве четири пъти, но те потънаха в пясъка. За сферата на регионалното развитие, левицата предлага създаване на фонд за сближаване на регионите, на принципа на национална кохезионна политика. Крум Зарков призна, че сама БСП не може да промени страната. „Необходим е целият обществен ресурс. И управляващите, и опозицията имат право да кажат каквото искат, но трябва да излезем извън замерянето с обвинения. За мен и моите колеги е важно да вдигнем политиката на друго ниво – на идеен сблъсък”, каза още той. „Сега от ГЕРБ обвиняват Корнелия Нинова, че отишла да види какво се случва с протеста на хората, на които избиват животните. Ами ако опозиционният лидер не иде при недоволните хора от управлението и да говори с тях, аз не знам какво трябва да прави той”, попита Крум Зарков. По думите му, опозиционният лидер трябва да е там, където има недоволство и да види неговата основателност. „Още от началото на сделката с ЧЕЗ ние алармираме за закононарушения. Една българска институция имаше смелостта да потвърди това”, каза Зарков по темата за сделката с ЧЕЗ. „България има и регулаторите, и законите да се противопостави на това. Това решение защитава българския национален интерес. От години ЧЕЗ имат желание да напуснат българския енергиен пазар. Затова ние настояваме българското правителството да заяви пред чешката компания, че ако тя продължава да иска продажба, има желание да я придобие”, каза още той. По отношение на миналото европредседателство, Крум Зарков припомни, че още в самото му начало, БСП ясно заяви, че с каквото може ще помага, но няма да позволи то да е „шапка” на социалното разделение в страната. „Чрез Кристиан Вигенин участвахме активно в него. В същото време, въпросите за корупцията, сигурността и раздиращите проблеми в страната, не само че не се решиха, но те се задълбочиха и ние ги посочихме”, заключи той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.22", "title": " Крум Зарков: „Визия за България” надхвърля мандатността, предлага нова политика\t\t\t"}
