{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d1%81%d0%ba%d1%8a%d1%80%d0%b1%d1%8f-%d0%b4%d1%8a%d0%bb%d0%b1%d0%be%d0%ba%d0%be-%d0%b7%d0%b0-%d0%b7%d0%b0%d0%b3%d1%83%d0%b1/", "text": "„Скърбя дълбоко за загубата на Павел Васев – един изключителен човек на културата и прекрасен приятел, смъртта ни го отне без време и няма думи, с които да изразя дълбоката си мъка“, заяви тази вечер председателят на парламентарната Комисия по културата и медиите Вежди Рашидов, съобщават от комисията. На 68-годишна възраст тази вечер   – известен български режисьор, бивш зам.- министър на културата, експредседател на Съюза на филмовите дейци и бивш шеф на Националния филмов център, дългогодишен директор на Народния театър и на Сатиричния театър, директор на Българския културен институт в Москва. „Павел беше посветен на културата с душа и сърце, той беше необикновена личност, беше моторът на иде, които ще останат завинаги в българската духовност. С него ме свързваше искрено приятелство от десетилетия, Павел беше вдъхновен пример за това как човек може да служи безрезервно на една кауза. Толкова много усилия положихме, за да го спасим от коварната болест, но уви. Скърбя дълбоко, отиде си от този свят още един мой скъп приятел. Почивай в мир, Павка!“ , каза още Вежди Рашидов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.08", "title": " Вежди Рашидов: Скърбя дълбоко за загубата на Павел Васев, българската духовност осиротя"}
{"url": "https://trud.bg/%d0%b1%d0%be%d1%81%d0%be%d0%b2%d0%b5-%d0%bd%d0%b0-efbet-%d1%81%d1%8a%d0%b1%d0%b8%d1%80%d0%b0%d1%82-%d0%bb%d0%b8%d1%87%d0%bd%d0%b8-%d0%b4%d0%b0%d0%bd%d0%bd%d0%b8-%d0%bd%d0%b0-%d0%ba%d0%bb%d0%b8%d0%b5/", "text": "Управляващите директори на хазартната компания „Ефбет“ (Efbet) – братята Цветомир Найденов и Боян Найденов, се оказаха забъркани в мащабна търговия с лични данни на клиентите на фирмата, съобщава сайтът  . Медиата се позовава на дългогодишен служител на дружеството, който сигнализира за куп нередности отвътре. За да точат лични данни на хилядите си клиенти, собствениците на фирмата дори са се заели с разработката на напълно нова дигитална платформа, която предстои да бъде интегрирана до средата на ноември в системата на „Efbet“. Тя ще дава възможност на дружеството да събира още по-голям и специфичен обем от данни за своите клиенти. Изпълнител на дигиталната платформа е дружеството „Девреалм“ ЕООД с управител Христо Пенчев, както и свързаните с него компании „Атов Деев“ ЕООД с управител Константин Динев, „Уинър геймс“ ООД и „Ей Би Сълюжънс“ ЕООД с управител Александър Ботов, се посочва в сигнала на служителя. Официалната цел на новата платформа е да направи компанията по-конкурентна в България и чужбина, но истината е, че Цветомир и Боян Найденови всъщност работят по стар балкански тертип и мислят единствено как биха могли да спечелят бързи пари, пък било то и в ущърб на компанията, която управляват. Действията им, разбира се, вещаят неминуемо цялостен провал на дигиталния бизнес на „Efbet“, но двамата братя мислят за по-важни неща – като например, коя компания в чужбина да изберат, за да продадат всички лични данни на клиентите си. Братя Найденови официално твърдят, че чрез фирмата си „Гейпром“ ще платят над 1 милион евро за разработката на новата дигитална платформа (850 хиляди евро начален договор и около 240 евро с анекс от март 2019 г.), но реално цената е многократно завишена с цел официализране на приходи. Нещо повече, дори месечната цена за подръжка на платформата е драстично завишена, като официално тя е 35 хиляди евро, при реална стойност 17 хиляди евро, твърди източника Благодарение на тази нова разработка, от следващата година Цветомир и Боян Найденови ще разполагат с основните данни на клиентите си като електронна поща, три имена, ЕГН, потребителски навици и още ред специфични детайли. Двамата бизнесмени вече са били забърквани в подобни схеми, но от 2020 г. те се готвят да продадат цялата база данни на компанията на фирма в чужбина, като цената варира и достига до 3 евро на активен потребител. Реално, цената на личните данни на клиентите на „Efbet“ е неоценима, да не говорим за щетите които едно подобно действие би донесло на компанията. Новото разкритие за злоупотреби в хазартната компания идва само седмици след мащабното претърсване на офисите на дружеството във връзка с разследване за пране на пари. Според   в момента срещу хазартните босове се водят разследвания в 3 държави – Гърция, Малта и Великобритания.", "date": "2019.11.08", "title": " Босове на Efbet събират лични данни на клиентите си"}
{"url": "https://trud.bg/%d0%b5%d1%82%d0%be-%d0%ba%d0%b0%d0%ba-%d1%89%d0%b5-%d0%b8%d0%b7%d0%b3%d0%bb%d0%b5%d0%b6%d0%b4%d0%b0-%d0%be%d0%b1%d0%bd%d0%be%d0%b2%d0%b5%d0%bd%d0%be%d1%82%d0%be-%d0%bb%d0%b5%d1%82%d0%b8%d1%89%d0%b5/", "text": "Летище София ще се превърне в отражение на град София и околностите му, а пътниците ще се почувстват потопени в българската култура. Терминал 1 и Терминал 2 ще бъдат преустроени и ще придобият автентично усещане за мястото. Първото нещо, което хората ще виждат, когато влизат в летище София, ще бъде България. Това обявиха от френско-германския консорциум СОФ Кънект, който спечели концесията на столичната аерогара за следващите 30 години и днес представи своята визия за развитието й. В консорциума участват френският инвестиционен фонд Meridiam 99% и базираната във Виена строителна компания Strabag (1%). Като трето лице летищен оператор участва летище Мюнхен. И на двата терминала ще бъде създадено повече използваемо пространство. Обслужването на пътниците ще бъде подобрено, за да се запази и подсили репутацията на летището по отношение на експедитивност и удобство, обещават от СОФ Кънект. Преустройството на летище София ще осигури привлекателни сгради, нови съоръжения, интуитивно ориентиране и свръхмодерни технологии. Всичко това ще бъде в полза на пътниците, посетителите, служителите и партньорите. Преживяването на пътниците ще бъде ключовият фокус и ще се отчита при всяко решение, което се взима от оператора на летището. Ще бъдат разработени нови инструменти, за да се подобри усещането на пътниците и да се въведат най-високите стандарти на летището. Ще бъдат внедрени нови технологии, включително средства за информация и забавление. Ще бъдат използвани нетехнологични иновации и ноу-хау, за да се усъвършенстват бизнес процесите, потока на пътниците, тяхното преживяване и взаимодействието с гостите на летището. На уебсайта на летището ще се създадат и лансират инструменти и услуги за улеснение преди пътуване, които ще се предлагат от авиокомпании и от партньори доставчици. Тези услуги ще включват полезна информация преди излитането, ориентиране и стимулиране на предварителното поръчване на храна, стоки, услуги и удобства. Летище София: фази на развитие Планът за развитие е създаден с цел постигане на по-добра регионална и международна свързаност на летище – София през целия срок на концесията. Това ще се превърне в значителна движеща сила за икономиката на България и ще спомогне за привличане на допълнителни инвестиции в страната. Поетапната стратегия на концептуалния план за развитие се ръководи основно от развитието на пътническите терминали, които ще се разширяват на няколко етапа според нарастването на броя на пътниците. Това осигурява подходящ график на инвестициите и съответно – ограничено увеличаване на летищните такси, за да се стимулира последващ ръст на трафика. През първата фаза ще бъдат преустроени Терминал 1 и Терминал 2, за да се подобри тяхната оперативна ефективност и фокусът ще бъде върху повишаване на удовлетвореността на пътниците. Консорциумът ще реновира Терминал 1 и ще модернизира Терминал 2. Проверката за сигурност и паспортният контрол за международните полети ще бъдат засилени с допълнителни филтри. Терминал 2 не само ще увеличи капацитета си, но планът за развитието му ще включва нови локации на атрактивни търговски площи, подобрявайки по този начин преживяването на пътниците. Освен модернизацията на съоръженията за обслужване на пътниците на Терминал 2, търговската зона също ще бъде разширена с нови магазини, предназначени за заминаващите пътници, както и обособени места за хранене. През първите 2 години от концесионния период консорциумът планира да преустрои Терминал 1 в съответствие с увеличаващия се пътникопоток, да повиши нивото на обслужване и удовлетвореността на пътниците. Летище София: инвестиции на консорциума До 2022 г. ключовите инвестиции, които ще бъдат забелязани незабавно от потребителите, са новото конфигуриране на Терминал 1 и Терминал 2 (в т.ч. ръкавите за качване в самолета) и новият паркинг за автомобили. Първата фаза включва серия от технически инвестиции, като например инвестиции във водоснабдителното съоръжение, пречиствателната станция за отпадни води, система за наблюдение на диги по бреговете на река Искър. Ще бъдат направени инвестиции в летищното оборудване и инфраструктура, които ще подобрят значително оперативната ефективност на летище София. Те включват преустройство на обозначителната система на перона на Терминал 1, противопожарна станция с чисто ново учебно съоръжение, обновяване на съоръженията за поддръжка и много други инвестиционни проекти. Идеята е да бъдат въведени най-високите стандарти на летище София, включително „задкулисно“ оборудване и инфраструктура, които потребителите няма да виждат, но които имат огромно влияние върху техния комфорт. До 2030 г. ще бъде изграден новият Терминал 3. Това ще е основният фокус за този период и ще се осъществи наред с извеждането от експлоатация на Терминал 1.", "date": "2019.11.08", "title": " Ето как ще изглежда обновеното Летище София (ВИДЕО)\t"}
{"url": "https://trud.bg/%d0%bc%d0%b0%d1%82%d1%8e-%d0%bf%d0%b0%d0%bb%d0%bc%d1%8a%d1%80-%d0%bc%d0%b0%d0%bb%d0%ba%d0%b8%d1%8f%d1%82-%d1%88%d0%b5%d0%bd%d0%b3%d0%b5%d0%bd-%d0%b5-%d0%be%d0%b1%d0%b5%d1%89%d0%b0/", "text": "“Малкият Шенген” е обещаваща инициатива, която има нашата подкрепа, заяви днес в Женева специалният пратеник на държавния секретар на САЩ за Западните Балкани Матю Палмър, информира БГНЕС. „Европейската перспектива на Западните Балкани, която беше основа за ангажираността на САЩ в региона повече от 20 години, не се е променила и няма да се промени“, каза Палмър. Ето защо неспособността на Европейския съвет да постигне консенсус за започване на преговори със Северна Македония и Албания беше толкова дълбоко разочароваща. Но с това нещата не свършват. Надяваме се Европейският съвет да успее да преразгледа проблема и да постигне напредък на срещата на лидерите в Загреб, да намери необходимия консенсус, да започне този важен процес и да изпрати важен сигнал до региона“, каза Палмър. „Междувременно САЩ поемат по-голяма роля на Западните Балкани и има опасност в ЕС да се създаде усещането, че се оттегля, и самият регион поема инициативата. Ангажиментът на Сърбия, Албания и Северна Македония да подобрят сътрудничеството чрез инициативата „Малък Шенген“ е демонстрация на това как лидерите поемат отговорност за собствената си съдба и контрол върху собственото си бъдеще“, заяви американският представител. Според него структурата на инициативата е отворена, като има място за Черна гора, БиХ и Косово. Сръбският президент Александър Вучич, заедно с премиерите на Северна Македония и Албания, Зоран Заев и Еди Рама подписаха в Нови Сад инициатива за създаване на такава зона миналия месец, а други страни в региона се призовават да се присъединят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.08", "title": " Матю Палмър: “Малкият Шенген” е обещаваща инициатива"}
{"url": "https://trud.bg/%d0%b7%d0%b0%d0%b2%d1%8a%d1%80%d1%88%d0%b8-%d1%80%d0%b5%d0%bc%d0%be%d0%bd%d1%82%d1%8a%d1%82-%d0%bd%d0%b0-%d0%b2%d0%b8%d0%b0%d0%b4%d1%83%d0%ba%d1%82%d0%b8%d1%82%d0%b5-%d0%bf%d1%80%d0%b8-17-%d1%82%d0%b8/", "text": "Завърши ремонтът на виадуктите при 17-ти и 18-ти км на АМ „Тракия“ в платното за Бургас. С приключването на ремонтно-възстановителните работи се осигурява нормалното движение в отсечката от 14-ти до 20-ти км на магистралата, в двете посоки, съобщиха от АПИ. Пътноподдържащото дружество „Автомагистрали“ ЕАД работи изключително мобилизирано, за да може предвидените дейности да завършат колкото се може по-бързо преди началото на зимния сезон, допълват от пътната агенция. На виадуктите при 17-ти км, с дължина 322 м, и при 18-ти км, с дължина 242 м, е рехабилитирана връхната конструкция – пътна плоча и греди. Съоръженията са с нова хидроизолация, асфалтобетонова настилка и тротоарни блокове. Подменени са парапетите и мантинелите. Положена е нова хоризонтална маркировка. В началото на месец юли т. г. приключи ремонтът и на виадуктите при 13-ти и 15-ти км на АМ „Тракия“ в посока Бургас.", "date": "2019.11.08", "title": " Завърши ремонтът на виадуктите при 17-ти и 18-ти км на магитрала „Тракия“"}
{"url": "https://trud.bg/%d0%be%d0%bf%d0%be%d0%b2%d0%b5%d1%81%d1%82%d0%b8%d1%85%d0%b0-%d0%b8%d0%bc%d0%b5%d0%bd%d0%b0%d1%82%d0%b0-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%b2-%d0%ba%d0%b0/", "text": "Полицията в Обединеното кралство оповести имената на виетнамските граждани, чиито тела бяха намерени в хладилен камион в Есекс през октомври. Според органите на реда, те контактуват с виетнамските власти по въпроса за репатрирането на телата. В четвъртък британската полиция официално идентифицира всички 39 души, намерени мъртви в хладилен камион в югоизточния окръг Есекс. Всички те са виетнамски граждани. „Това беше изключително важен процес и нашият екип работи усилено, за да даде отговори на притеснените семейства, които се страхуват, че любимият им човек може да бъде сред онези, чието трагично пътуване завърши на брега ни“, каза Тим Смит, помощник-началник на полицията в Есекс, информира БГНЕС. На 23 октомври полицията в Есекс намери телата на 39 лица в камион, за който по-късно беше разкрито, че е пристигнал във Великобритания от Белгия. Докато първоначалните доклади предполагаха, че всички жертви са китайски граждани, по-късно беше потвърдено, че всички те са виетнамци. Миналата седмица Аймън Харисън от Северна Ирландия беше задържан и обвинен в 39 убийства, трафик на хора и имиграционни престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.08", "title": " Оповестиха имената на загиналите в камиона-ковчег от Есекс"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2-%d1%81%d0%be%d1%86%d0%b8%d0%b0%d0%bb%d0%bd%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80/", "text": "Социалното министерство вече разработва националния план за 2020 година, заяви по време на парламентарния контрол днес министърът на труда и социалната политика Бисер Петков. Ще продължи активната работа с безработните над 50 години, като ще има специален акцент към тези без квалификация и ниска степен на образование, които са достигнали предпенсионна възраст, както и към тези, които притежават квалификация, която не се търси от работодателите. Подкрепата ще бъде фокусирана в няколко области – ще се предоставят услуги, съобразени с личностния профил, посредничество за намиране на работа, включване в програми и мерки. Усвояване на цифрови умения също е предвидено като мярка, за да могат възрастните да останат по-дълго време на работа. Ще се осигурят стимули за работодателите, които осигуряват заетост на по-възрастните хора. Дългосрочните приоритети в политиката по заетостта ще се определят в новата стратегия по заетостта с хоризонт до 2030 г., която се подготвя от междуведомствена работна група към министерството. Министър Петков отново потвърди намерението на правителството стриктно да се придържа към определените през 2015 г. в Кодекса за социално осигуряване условия и изисквания за пенсиониране до 2037 година. Възрастните хора стават във все по-голяма степен ценен актив за пазара на труда, заяви Петков. По думите му, в текущата ситуация на пазара на труда, в условия на недостиг на работна сила, възрастните хора са резерв, който се използва от работодателите, а държавата насърчава включването им на пазара на труда. По данни на НОИ в края на 2018 г. над 197 хиляди пенсионери, получаващи лична пенсия за осигурителен стаж и възраст, продължават да работят и да се осигуряват. Повишаването на заетостта сред възрастните хора е устойчива тенденция от 2012 година. По данни на НСИ заетостта при хората на възраст от 55 до 64 години нараства с 15 процентни пункта – от 45,7 процента през 2012 г. до 60,7 процента – през 2018 година. През второто тримесечие на 2019 г. коефициентът на заетост за тази група е 65 процента. Продължава да намалява безработицата сред по-възрастните – за 2018 г. коефициентът на безработица за хората на 55 и повече години е 4,4 процента. За второто тримесечие на тази година стойността на показателя за тази група е 3,5 процента, допълни министър Петков. Насърчаването на активния живот на възрастните хора и по-дългото им оставане на пазара на труда се преследва с насърчителни мерки, подчерта Петков и допълни, че в бюджета на Министерството за 2020 г. политиката на пазара на труда, включително и мерките за насърчаване на по-дългото оставане на възрастните хора на пазара на труда, се реализира чрез Националния план за действие по заетостта. За него в проектобюджета са предвидени 73 милиона лева, като тази сума е същата като използваната и през предходните години за тази политика. Целта е парите за 2020 г. да бъдат по-добре фокусирани и използвани по-ефективно, каза още Бисер Петков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.08", "title": " Министър Петков: Социалното министерство ще продължи активната работа с безработните над 50 години"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%bf%d1%80%d0%b0%d0%b2%d0%bd%d1%83%d0%ba%d1%8a%d1%82-%d0%bd%d0%b0-%d0%be%d1%81%d0%bd%d0%be%d0%b2%d0%b0%d1%82%d0%b5%d0%bb%d1%8f-%d0%bd%d0%b0-louis-vuitton/", "text": "Почина дизайнерът Пaтрик Луи Вютон, който беше правнук на основателя на световноизвестната едноименна модна къща, пише в официалната страница на Louis Vuitton в инстаграм.   Патрик е издъхнал на 68-годишна възраст във Франция. Марката основно е известна с невероятно скъпите си чанти. Модната къща, основана през 1854 г., се специализира и в производството на куфари, модни дрехи, парфюми и луксозни аксесоари. Патрик Луис започва да работи за марката на 22-годишна възраст и става мениджър на производството на етикета за луксозни кожени стоки през 1975 г. Още не е ясна причината за смъртта на модния дизайнер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.08", "title": " Почина правнукът на основателя на Louis Vuitton"}
{"url": "https://trud.bg/%d0%bf%d0%be%d0%bf-%d0%b3%d1%80%d1%83%d0%bf%d0%b0%d1%82%d0%b0-4magic-%d1%81%d0%bd%d0%b8%d0%bc%d0%b0%d1%85%d0%bc%d0%b5-%d0%b2%d1%81%d0%b5%d0%bb%d0%b5%d0%bd%d0%b0-%d1%86%d1%8f%d0%bb-%d0%bd%d0%be/", "text": "Най-популярната момичешка музикална група в България 4Magic представи видеото към третата им песен „Вселена“. С появата на цветния и атрактивен клип стана ясно, че Никол, Елия, Валентина и Елеонора са снимали кадрите цяла нощ, без почивка. „Още докато създавахме „Вселена“ си представяхме клип с много цветове. Снимките на видеото бяха приключение, защото за първи път работихме цяла нощ без сън и почивка. Въпреки това, дори за миг не усетихме умора. Страхотен адреналин. Още повече, че боулингът е сред любимите ни занимания, което направи снимачния процес още по-приятен“, споделят момичетата от 4Magic. Режисьор на видеото към „Вселена“ е Павлин Иванов – Баш, а зад камерата е Андрей Андреев. Песента е пореден проект на момичешката банда, която спечели последния сезон на „Х Фактор“. Парчето е създадено от самите 4Magic и международен екип от автори по време на Sofia Songwriting Camp. Момичетата написват и българския текст. Сингълът ще се бори за челните позиции в родните и чуждестранните класации в две версии – българска и английска, като втората предстои да излезе до края на годината.", "date": "2019.11.08", "title": " Поп групата 4Magic: Снимахме „Вселена“ цял нощ без почивка"}
{"url": "https://trud.bg/%d0%b5%d0%bb%d0%b5%d0%bd-%d0%b3%d0%b5%d1%80%d0%b4%d0%b6%d0%b8%d0%ba%d0%be%d0%b2-%d0%b5-%d1%84%d0%b0%d0%b2%d0%be%d1%80%d0%b8%d1%82-%d0%b7%d0%b0-%d1%88%d0%b5%d1%84-%d0%bd%d0%b0-%d1%81%d1%82%d0%be%d0%bb/", "text": "В сайта ще показват поименното гласуване Досегашният председател на Столичния общински съвет (СОС) Елен Герджиков отново ще оглави местния парламент на София. Това стана ясно от думите на председателя на политическата група на ГЕРБ-СДС в СОС Малина Едрева. По правилник новият председател трябва да бъде избран с тайно гласуване на първото заседание на общинските съветници, което е насрочено за 12 ноември. Групата на ГЕРБ е с най-много съветници – 27 и си осигурява мнозинство със съветниците от ВМРО, които са 4. „Ще търсим подкрепа на базата на темите, целите, конкретните идеи в конкретните насоки в работата на Общината. С ВМРО темите са сигурност и транспорт. Със „Спаси София“ темите са транспортна инфраструктура и обслужване“, заяви вчера Малина Едрева. Елен Герджиков отбеляза, че ще се подготви и нов правилник за работа на съветниците, а гласуванията им ще се показват поименно на сайта на общината. „В изготвянето на новия правилник на СОС ще участват представители на всички политически групи, а документът ще е готов през януари 2020 година, каза Николай Стойнев, общински съветник от ГЕРБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.08", "title": " Елен Герджиков е фаворит за шеф на столичните парламентаристи\t"}
{"url": "https://trud.bg/%d1%81%d0%bb%d0%b0%d0%b3%d0%b0%d1%82-%d0%bd%d0%b0-%d0%ba%d0%be%d0%bb%d0%b8%d1%82%d0%b5-%d1%83%d1%81%d1%82%d1%80%d0%be%d0%b9%d1%81%d1%82%d0%b2%d0%b0-%d1%81%d1%80%d0%b5%d1%89%d1%83-%d0%bf%d0%b8%d1%8f/", "text": "Предупреждение при сънливост на водача От средата на 2022 г. всички нови автомобили, пуснати на пазара в ЕС, ще трябва да са с вградени системи за безопасност, гласи нов регламент, който бе приет от Съвета на ЕС. Целта е да се намалят жертвите по пътищата. На всички коли, включително камиони и автобуси, лесно ще може да се поставя блокиращо устройство при употреба на алкохол от шофьора. А ако водачът е сънен автомобилът ще издава предупредителен сигнал. Автомобилите ще имат още интелигентно регулиране на скоростта, аварийни стопсигнали, детектор при заден ход, записващи устройства за инциденти и прецизна система за следене на налягането в гумите. Леките коли и микробусите задължително ще трябва да разполагат с усъвършенствани системи за аварийно спиране и аварийни системи за поддържане на лентата. Камионите и автобусите пък ще бъдат оборудвани с модерни системи за засичане на пешеходци и велосипедисти в непосредствена близост до превозното средство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.08", "title": " Слагат на колите устройства срещу пияни шофьори"}
{"url": "https://trud.bg/%d0%b8%d0%b7%d1%81%d0%bb%d0%b5%d0%b4%d0%be%d0%b2%d0%b0%d1%82%d0%b5%d0%bb%d1%8f%d1%82-%d1%85%d1%80%d0%b8%d1%81%d1%82%d0%be-%d1%81%d0%bc%d0%be%d0%bb%d0%b5%d0%bd%d0%be%d0%b2-%d0%bf%d1%80%d0%b5%d0%b4-3/", "text": "С основателя на Русенския комитет Христо Смоленов разговаряме за промените, които започнаха в Европа и у нас преди 30 години. Той си спомня колко млади и наивни са били тогава участниците в екопротестите. Сега, три десетилетия по-късно, илюзиите са отстъпили на реалността и трезвото мислене. Смоленов не може да прости на Горбачов за опита му да бъде скрита аварията в Чернобил. Изследователят споделя и най-новите си възгледи за древните хоризонти на българската цивилизация. – Г-н Смоленов, изминаха три десетилетия от началото на промените през 1989 г. В ядрото на тези промени у нас бяха Русенският комитет и ЕКОГЛАСНОСТ, опозиционни екологични организации, на които именно Вие бяхте инициаторът. Разкажете ни нещо повече за онези времена.  – Времената си ги биваше… Бяхме млади и наивни, макар че не бяхме глупави. Всъщност волята за съпротива се нуждае от малко младежки наивитет. Нужна е даже илюзията, че светът може бързо да се промени към по-добро. Но се оказва, че това не може да стане чак толкова бързо. И че най-бързите промени едва ли са за добро. И все пак си струваше да започнем тази битка! – Очаквахте ли тогава кога ще дойде победата?  – Знаехме, че евентуалната победа е много далече, дори ако се върви в правилната посока. Баща ми – вечна му памет – казваше: „Всяка битка е предпоследна, всяка победа е временна. Временните поражения са по-ценни от временните победи…“ Често си спомням тези негови думи, когато мисля за изминалите тридесет години. Ще ни трябва повече смелост, за да потърсим голямата истина за тези три десетилетия. Повече дързост от онази, с която заставахме срещу административно-командната система на стария „нов обществен строй“. – Предполагахте ли тогава, какво ще се случи в следващите години?  – Тогава бяхме в еуфория от очакването, че този строй си отива. И изобщо не се вълнувахме какъв строй ще го замени. Струваше ни се достатъчно, че ще има демокрация. Обаче демокрацията е само технология на властта – метод за вземане на базово управленско решение кой да контролира държавата за даден период от време. Друг е въпросът кой и как контролира реалната икономика, пазарите, банковата система, средствата за масова информация, социалните медии. Смятахме, че става дума за капитализъм, но се оказа, че общественият строй е по-скоро банков феодализъм. Още не бяха се изявили глобалните амбиции на спекулативния капитал и неговите пророци по света и у нас. Сега те са повече от очевидни: финансовите спекулации са сърцевина на либералния глобализъм. – Това ли е доминантата на изминалите тридесет години, за това ли според вас бяха всички „странности“ на този драматичен период?  – Вече мисля, че либералният глобализъм е бил замислен и договорен като световна система на клептокрацията още преди промените от 1989 година. Много от стъпките на Горбачов и Рейгън сега могат да се преосмислят от такава позиция. И целият развой на събитията по света и у нас потвърждава такава хипотеза. Всъщност демокрацията и клептокрацията са като двойката „частица-античастица“ от света на съвременната физика. Те се появяват едновременно и са свързани помежду си с парадоксална симетрия. Пол Дирак изразява тази връзка със следния афоризъм: липсата на частица с отрицателна енергия се проявява като анти-частица с положителна енергия. Можем да кажем нещо подобно и за съотношението между демокрацията и клептокрацията (властта на глобалните крадци). И тук свързването им в едно води до катастрофални последици, т.е. до „анихилация“. Но да се върнем към Горбачов и Рейгън, които визуализираха преговорния процес преди три десетилетия. Роналд Рейгън изигра своята роля успешно и си отиде с чест и слава. Същото не може да се каже за Горбачов, чиято утеха е живота в Лондон, далеч от родината и народа, който не храни особено топли чувства към него. – Вие лично какво не можете да простите на Горбачов?  – Мълчанието за Чернобил… Милиони хора трябваше и можеше да вземат предпазни мерки след като трагедията се беше случила. Заради малодушното мълчание на лидера Горбачов това не стана – напротив, беше застрашено здравето на цели народи, включително и на българския народ. – Това ли бе първопричината за вашата екологична кауза?  – Да! Ситуациите със заложници са особено драматични за всеки антитерорист, а в случая ставаше въпрос за заложничество на цял народ. По-късно дойде и осъзнаването на друга криза със заложници- масовото обгазяване на населението в Русе с хлор от химическия комбинат в Гюргево, Румъния. И там отново имаше официално мълчание по въпроса. Външни протекции и интереси бяха в основата на това възмутително мълчание. Имаше версия, че в Гюргево се произвеждаха бойни отровни вещества, доставяни след това на Саддам Хюсеин с благословията на западни държави. Така или иначе, химическият комбинат продължаваше да обгазява трансгранично град Русе, а населението му нямаше дори правото да се изселва, за да осигури на децата си по-чист въздух. Така се стигна и до протеста на русенските майки, филма „Дишай“ и през 1988 година беше създаден Общественият комитет за екологична защита на Русе. – Защо, според вас, екологичната защита на населението се превърна в лайтмотив на зараждащото се опозиционно движение в България?  – Екология, хуманизъм и демокрация са трите измерения на социалното пространство. (За времето ще си поговорим отделно, когато се вгледаме в новите хоризонти на нашето древно минало.) Преди тридесет години първи в цяла Европа българските еколози свързаха системата на своите приоритети с хуманизма, а не просто с биоразнообразието. (Най-близо до нас бяха колегите от Германия, обединени в организацията „Бунднис‘90“.) Масовата подкрепа за ЕКОГЛАСНОСТ беше рекордна – имаше период през 1990 година, когато обществената подкрепа за нас надхвърляше 70 процента. Но „позеленяването“ на някои дейци отслаби автентичната ни еко-хуманистична позиция. За съжаление и по онова време, а и до днес политизираното зелено е по-скоро с еко-натуралистична, а не с еко-хуманистична насоченост. Но в близко бъдеще ни предстои да преоткрием главната роля, която хората ще играят в баланса на природните и обществените сили. Освен красиви думи за равновесие дължим на българските граждани много по-чист въздух и вода, условия за здравословен и по-дълъг живот. За тези приоритети си струва да преосмислим и да възстановим еко-хуманистичните традиции. Това изисква от нас не само природозащитна, а и пряка народозащитна позиция. Изисква еко-патриотични ценности, а не компрадорско поведение в услуга на чужди интереси. – Да поговорим и за четвъртото измерение на социалното време- пространство. От дълги години вие разработвате нов възглед за древните хоризонти на българската цивилизация. Не мислите ли, че тези периоди са прекалено отдалечени от нашето ежедневие?  – Минало, настояще и бъдеще определят „стрелата на времето“. То обаче не съществува вън и независимо от другите пространствени измерения. Затова виждам обективен смисъл във всички сериозни усилия да преоткриваме себе си като народ и като цивилизация отвъд тесните хоризонти, които други се опитват да ни натрапват. Сякаш далечното минало продължава да бъде част от нас – не само с физическите и духовните гени. То е извор на знания, закодирани дълбоко в нашата родова памет. Преоткриването на тези знания е голямо предизвикателство в наши дни. Много хора с радост участват в този процес на възкръсващо познание и аз имам удоволствието да се срещам със стотици от тях всеки месец. Имам намерение да разгърна мрежа от клубове „Българска цивилизация“ и да продължавам изследователската си дейност на широк фронт. Най-новият ми филм в Youtube е озаглавен „Златната мяра на три цивилизации“. Продължавам с логико-геометричния анализ на строителните шедьоври от времето на Първата българска държава. – Вече сме си говорили с вас за някои от най-интересните ви проучвания. Какви са най-новите резултати!  – Неотдавна доказах, че между дължините на Мадарския конник и на Голямата базилика от Плиска съществува елегантна логико-геометрична връзка. Размерите на Мадарския конник са 3,1 метра на 2,6 метра. Но по онова време метърът не е бил известен като мяра за дължина. Ако използваме най-древната мяра – т. нар. Нипурски лакът, то Мадарският конник е с формат 6 на 5 такива лакътя. Дължината на Голямата базилика в Плиска е 99 метра. Това са точно 600 Нипурски лакътя, делени на числото Пи. Свещената мяра от древен Шумер е съхранена в градежите на Първата българска държава отсам Дунав! (виж схемата) – Това е сензационно! Излиза, че дължината на Голямата базилика от Плиска е точно 100 дължини на Мадарския конник, делени на числото Пи.  – Именно! Вие сам направихте извода, който обобщава прецизно проведените измервания. Елементарна логика и математика ни позволяват да покажем, че в сакралните градежи на старопрестолна Плиска е закодирано старинно тайно познание. И то е част от продължаващата мистерия на древно-българската цивилизация… Налице е проста и красноречива връзка между размерите на Мадарския конник и на Голямата базилика от Плиска. Тя показва, че древните българи са били носители на велико действено познание. Те са вложили в каменните си градежи свещената мерна единица от епохата на шумерската цивилизация, чиито съавтори са нашите прадеди. Имаме неизпълнен дълг към тях като пазители и носители на това забележително познание. То е наследство от първата европейска цивилизация, възникнала преди повече от 7 хиляди години по бреговете на Черно море. След като в този регион се случва Големия потоп, започва преселение на хора и знания на югоизток. В пространството между реките Тигър и Ефрат възниква втори център на развиващата се цивилизация – древния Шумер. Сред множеството градове-държави на шумерите (които наричали себе си „саг-гиг“) великият Нипур бил смятан за свещена столица. – Значи ли това, че най-древната световна цивилизация е възникнала именно на сегашните наши земи?  – Да! Всичко това дава основание на сериозни изследователи да твърдят, че по нашите земи е възникнала най-древната световна цивилизация. И Египетската и Шумерската култури са от по-късни епохи – част от постиженията им се базират на математични познания, съществували по нашите земи поне 1000 години по-рано. Трудно е да приемем за случаен факта, че „златни“ константи на математиката откриваме и при позициониране на „всеславните“ строежи на Омуртаг. Те явно са означавали нещо специално: измерването е било свещен ритуал за древните българи, а също и принципна основа на вечното им познание. Нашият гост  Христо Смоленов е експерт по антитероризъм. Инициатор е за създаването на „Екогласност” и на Русенския комитет през 1988 година. Бил е парламентарен секретар на Министерството на отбраната през 1995-1997 г. и народен представител в 38-ото Народно събрание. Специалист е по логика и евристика. Доцент, доктор в Института по металознание, съоръжения и технологии към БАН. Завършил е Московския държавен университет „Ломоносов”. През 1991 г. е стипендиант на фондация „Александър фон Хумболт” в Германия, а преди това гост-професор в Университета на Монреал (Канада).", "date": "2019.11.08", "title": " Изследователят Христо Смоленов пред „Труд“: Трябва смелост, за да потърсим истината за последните 30 години\t"}
{"url": "https://trud.bg/%d0%b1%d0%b5%d0%b6%d0%b0%d0%bd%d1%81%d0%ba%d0%b0%d1%82%d0%b0-%d0%bc%d0%b5%d1%87%d0%ba%d0%b0-%d0%b8%d0%b3%d1%80%d0%b0%d0%b5-%d0%b2-%d0%b4%d0%b2%d0%be%d1%80%d0%b0-%d0%bd%d0%b0-%d1%81%d1%8a%d1%81%d0%b5/", "text": "Влизат откъм Турция през островите или река Марица През последните шест месеца Гърция е изправена пред миграционна буря, която заплашва да раздели обществото и създаде сериозни проблеми на гръцкото правителство. Стигна се до там, че жителите в района на Килкис обявиха, че взимат закона в свои ръце и ще патрулират въоръжени. Според тях в района цари терор, кражби по домовете, наркотрафик и кървави разправи между бежанци пред малки деца с нецензурно и обидно поведение срещу млади момичета. Според местните има 2 вида мигранти. Тези в лагерите, които са истински бежанци с деца и страх в очите, без пари, разчитащи на помощи за храна, облекло и подслон, докато вторите са без паспорти, с пари и скъпи телефони. Живеят в хотели, хранят се в ресторанти, движат се по улиците на малки групи. Бежанската вълна бавно, но сигурно залива Европа, защото първо, Ердоган, който има близо 4 мил. емигранти в Турция, отвори кранчето и позволи на хиляди от тях да избягат в Гърция, без турската полиция и пристанищните власти да ги спрат. Второ, поради продължителното лято моретата са спокойни, а нивото на река Еврос (Марица) е много ниско, така че дори с малка надуваема лодка влизат на гръцката територия. Трето, намерението на Ердоган да изгради мигрантски селища в зоната за сигурност, която окупира в Сирия, тласка много имигранти, живели досега на турска земя, към Европа, опасявайки се, че турците ще ги принудят да влязат в тази опасна зона. Четвърто, особено в Истанбул има истинско преследване на имигранти, защото Ердоган вярва, че те заемат работата на турците. На пето място Ердоган използва имиграцията, за да получи повече пари от ЕС със заканата, че или европейците ще му дадат пари и политическа подкрепа, или той ще ги залее с емигранти. През последните шест месеца 45 000 имигранти са стъпили в Гърция или поне толкова са регистрирани. В допълнение към новите в страната вече имаше над 100 хиляди, пристигнали от 2015 до 2018 г., с цел да преминат в Европа, но бяха хванати в капан и останаха. Висящите молби за убежище са над 70 хиляди, тъй като европейската система за убежище отнема много време за обработване на документите. Почти 4 години от момента, в който някой подава заявление, до последната правна инстанция. От момента, в който емигрантите се придвижват до бреговете или границите на Турция, без да срещнат турски полицай, има два входа за Гърция. От гръцките острови, или през р. Еврос (Марица). Фактът, че границите на страната са оградени от водни басейни, а не от суша, прави почти невъзможно отблъскването на миграционните потоци. На сушата може да бъде поставена ограда на границата с полицаи и да не бъде позволено на имигранта да премине, във водата обаче е невъзможно. Гръцките острови на източното Егейско море са толкова близо до Турция, че гласове от другия бряг могат да се чуят, когато има тишина. Емигрантите се качват в малки надуваеми лодки и веднага като се появи гръцко пристанище или Европейска агенция Frontex (Европейска организация за гранична и брегова охрана), потапят лодката с нож и падат в морето. Автоматично опитът да им се попречи да се приближат до гръцкия бряг се превръща в хуманитарна спасителна операция на корабокрушенци. Според международното право отказът да се спаси човек, открит в море, е тежко престъпно деяние. Още повече, когато в лодките има деца. Следователно гърците задължително ги пускат да стигнат до островите. Вторият вход е през р. Еврос (Марица). Това важи и за нас българите. Бежанците минават няколко десетки метра по реката с малки лодки или дори импровизирани салове и излизат на гръцка страна. Каквито и блокади да бъдат поставени на гръцка граница, р. Марица разделя Гърция и Турция на дължина от 200 километра. През нощта е лесно да се премине, тъй като реката има малко вода. И разбира се, имигрантите не минават сами. Съществуват трафикантски кръгове и от двете страни, които подпомагат прехода от Турция към Гърция срещу солидно заплащане. Тъй като от страна на р. Еврос (Марица) винаги съществува страх да бъдат арестувани и върнати в Турция веднага, трафикантите обещават транспорт до Солун или йонийските пристанища, откъдето корабите тръгват за Италия. Колкото по-далеч са от гръцко-турската граница, толкова са по-сигурни, че ще останат в Европа. Поради тази причина и в последно време има непрекъснати произшествия с превозни средства, пълни с емигранти, или арести на камиони, които вместо продукти са пълни с нещастни хора. Гръцката полиция блокира пътя от района Еврос до Солун и спира всяко превозно средство, за което съществуват подозрения. Каналите за превоз на емигранти са международни. Последният арестуван камион-хладилник пред гр. Ксанти с български регистрационни номера возеше 41 бежанци зад гърба на грузински шофьор без шофьорска книжка. Друг петместен джип, който в неделя предизвика пътно произшествие извън гр. Кавала превозваше 40 емигранти, натъпкани като в риби в консерва. Шофьорът отказа да спре при сигнал на полицията, разви главозамайваща скорост и съответно се обърна. Резултатът бе един загинал и петима ранени. Джипът беше с гръцки регистрационни номера, а шофьорът непълнолетен афганистанец без шофьорска книжка, а имигрантите африканци. Напоследък има десетки подобни пътни произшествия, тъй като трафикантите дават автомобилите да се шофират на един от самите имигранти. Определят му маршрута на GPS и ги оставят сами да се оправят. Често колите са собственост на компании от други страни, наети по друга причина, без собствениците обикновено да знаят за какво ще бъдат използвани. Кръговете са сложни, а парите много. Само с камиона на 41 имигранти трафикантите са получили общо 105 хиляди долара. Разбира се, най-голям брой емигранти минават през островите, а не през Еврос. Всеки ден десетки лодки минават до Лесвос, Самос, Хиос, Кос, Сими и Кастелоризо. Споразумението между ЕС и Турция предвижда, че да се върне нелегален имигрант в страната, от която е влязъл в Европа, не е трябвало да се придвижва от мястото, където е влязъл, докато не бъде разгледана молбата му за убежище. Но с наличните потоци тази мярка не може да бъде изпълнена. Гръцките острови са залети от бежанската вълна. В Мория в Митилини има четири пъти повече наематели, колкото може да поемат. В Самос популацията на имигранти вече надвишава броя на местните гърци. Правителството е принудено непрекъснато да премества бежанци в континентална Гърция, за да освободи островите и успокои своите жители, които не издържат вече на този напън. Всеки ден големи пътнически кораби напускат островите, пълни с бежанци, които се заселват в импровизирани селища в централна Гърция. Новото гръцко правителство е строго и говори за затворени центрове, които все още не е реализирало. Ако това стане, ще има лагери, които ще приличат повече на затвори, отколкото на отворени структури. Проблемът е, че имигрантите вече не са желани дори в останалата част на Гърция. След като се получи информация, че автобуси с емигранти се насочват към даден район, жителите се събират, блокират пътища и се опитват да им попречат да слязат. Често се сблъскват с полицията. Инициатори на тази реакция са, разбира се, крайнодесни расисти, но зад тях стоят обикновени граждани, които наистина са загрижени за ситуацията в своя град. Основният им аргумент е, че бежанците дори не проявяват склонност да се интегрират в гръцкото общество, напротив, действат като гето, което рано или късно води до насилствено или незаконно поведение. Гръцкото общество кипи, миграционните потоци не само не намаляват, но геополитическите прогнози говорят за увеличаване в бъдеще. И ако нашата относителна бедност засега ни пази, в Гърция се струпват маси от азиатци и африканци. Колко време Европа (тоест и ние) ще бъдем в състояние да ги държим далеч от нас?", "date": "2019.11.08", "title": " Бежанската мечка играе в двора на съседите\t"}
{"url": "https://trud.bg/%d0%bd%d0%b5-%d0%b2%d0%b8-%d0%bf%d1%80%d0%b0%d0%b2%d0%b8-%d1%87%d0%b5%d1%81%d1%82-%d0%b3%d0%be%d1%81%d0%bf%d0%be%d0%b4%d0%b8%d0%bd-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82/", "text": "Давате ли си сметка, уважаеми господин президент, че с връщането на указа за избор на главен прокурор не извършвате държавнически акт, а обслужвате интересите на определен кръг лица, силно притеснени от срещата със закона. , защото това са оправдания, а не сериозни мотиви, звучат несвързано и наивно. И знаете ли защо, господин Радев. Защото направихте най-голямата грешка, която държавен глава с вашите прерогативи може да направи – взехте страна. Доколкото си спомням, вие говорехте, че единението на нацията е ваш главен приоритет. А сега наливате масло в огъня на един измислен скандал, провокиран от шепа политически маргинали и техните продуценти. Не ви прави чест.", "date": "2019.11.08", "title": " Не ви прави чест, господин президент"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%82%d1%83%d1%80%d1%86%d0%b8%d1%8f-%d1%89%d0%b5-%d0%bf%d1%80%d0%be%d0%b4%d1%8a%d0%bb%d0%b6%d0%b8-%d0%b2%d0%be%d0%b5%d0%bd%d0%bd%d0%b0%d1%82%d0%b0-%d0%be/", "text": "Турция ще продължи операцията „Извор на мира“, докато последният терорист, свързан с Работническата партия на Кюрдистан (ПКК) и нейния сирийски клон – Отрядите за народната самоотбрана (ОНС) не напусне Северна Сирия, заяви президентът Реджеп Тайип Ердоган, цитиран от  Daily Sabah. Ердоган подчерта, че нито САЩ, нито Русия са изпълнили напълно споразуменията, постигнати с Турция миналия месец, които предвиждат изтеглянето на бойците от ОНС близо до турската граница, подчертавайки, че Анкара ще продължи военната си операция, ако обещанията не бъдат спазени. „Русия, както е добре известно, действа с режима на Башар Асад, който на някои места е свързан с терористичните групировки на ПКК/ОНС. Тази връзка остава непроменена. В Мамбидж – САЩ предварително ни обещаха, че ще прогонят терористичните групировки от този район в рамките на 90 дни, но след една и половина до две години, те все още са там. Благодарение на нашето разузнаване знаем какво се случва“, каза той. Ердоган заяви, че ще обсъди тези въпроси по време на срещата си с Тръмп на 13 ноември, заедно с други теми, като например законопроектът, одобрен в Камарата на представителите на Конгреса на САЩ за събитията от 1915 г. (Арменският геноцид – бел.ред.) и заплахите за санкции.", "date": "2019.11.08", "title": " Ердоган: Турция ще продължи военната операция, докато последният терорист не напусне Северна Сирия"}
{"url": "https://trud.bg/%d0%bf%d0%be%d0%b4%d1%81%d1%8a%d0%b4%d0%b8%d0%bc-%d0%b7%d0%b0-%d0%ba%d1%83%d0%bf%d1%83%d0%b2%d0%b0%d0%bd%d0%b5-%d0%bd%d0%b0-%d0%b3%d0%bb%d0%b0%d1%81%d0%be%d0%b2%d0%b5-%d1%81%d0%b5-%d1%81%d0%bf%d0%be/", "text": "Съдът във Враца одобри споразумение между районната прокуратура и защитата на подсъдим, обвинен за търговия с гласове. На 25 октомври в с. Лесура, община Враца, подсъдимият В. предложил парична облага на три лица, като по този начин целял да ги склони да упражнят избирателното си право в полза на конкретна политическа партия при провеждане на избори за общински кметове и общински съветници на 27.10.2019 г., съобщиха от държвното обвинение. Даваните от него суми били различни – от 100 лева, 40 лева и 50 лева. На Ц.В. е наложено наказание от десет месеца „лишаване от свобода“ с тригодишен изпитателен срок. Парите, предназначени за извършване на престъплението в размер на 1290 лева, се отнемат в полза на държавата. Определението на съда има последиците на влязла в сила присъда.", "date": "2019.11.08", "title": " Подсъдим за купуване на гласове се споразумя с прокуратурата за 10 месеца условно"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d1%8a%d1%82-%d0%bf%d0%be%d0%bc%d0%b0%d0%b3%d0%b0-%d0%b7%d0%b0-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0%d0%bd%d0%b5-%d0%bd%d0%b0/", "text": "Големи търговски вериги и банкови институции в партньорство с Югозападното държавно предприятие обединяват усилия за възстановяване на 25 дка изгоряла гора край с. Мечкул, в района на „ДГС Симитли”. Това са част от унищожените горски площи при големия пожар през август 2017 г. над Кресна. С предоставените от бизнеса финансови средства до края на ноември теренът ще бъде почистен от 12-годишните овъглени дръвчета, ще се извърши почвоподготовка, засаждане на фиданките и отглеждане на новите насаждения през първата година. Самите лесокултурни дейности ще бъдат извършени от квалифицирани работници на ЮЗДП. Над 20 други частни компании се включват активно в есенните доброволчески залесявания на територията на предприятието. По традиция най-много са желаещите да създават нови гори в района на „ДГС София”. От края на септември до момента фирми и частни лица са залесили десетки декари горски терени в землищата на с. Локорско, Железница, Кокаляне и в околностите на Драгалевци, Бояна и Симеоново. Първите 300 контейнерни фиданки в Благоевградска област бяха засадени преди дни край с. Дренково, в непосредствена близост до международния път Благоевград-Делчево, Северна Македония. С доброволния труд на служители на голяма банка беше възстановена горска площ, освободена след нападение от корояд. Други 700 фиданки от червен дъб, безвъзмездно предоставени от ЮЗДП, бяха залесени върху опожарена площ в землището на с. Джурово. Над 100 представители от международна фирма участваха в създаването на своя гора в района на „ДГС Тетевен”. В съвместните доброволчески акции горските служители оказват постоянно съдействие и експертна помощ на участниците.", "date": "2019.11.08", "title": " Бизнесът помага за възстановяване на унищожени гори в Благоевградско"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4%d1%81%d0%ba%d0%b0-%d0%b1%d0%b8%d1%81%d1%82%d1%80%d0%b8%d1%86%d0%b0-%d0%bf%d0%be%d1%87%d1%82%d0%b8-%d0%bf%d1%80%d0%b5%d1%81%d1%8a/", "text": "Река Благоевградска Бистрица почти пресъхна. Жителите на Благоевград са притеснени за едно от любимите си места за отдих и почивка, съобщи  Основната причина за липсата на вода в коритото на реката е липсата на дъжд вече три месеца. Значително по-малко вода в момента има и във всички реки на територията на Западнобеломорския район. „В рамките на своите правомощия Басейнова дирекция, съвместно с останалите институции, като Изпълнителна агенция рибарство и аквакултури и РИОСВ още в началото на месец септември направи извънредни проверки. Не е установено нерегламентирано водовземане, нарушение по отношение на лимитите по издадените разрешителни“, обясни Ралица Кукова, Басейнова дирекция „Западнобеломорски район“. Основният речен оток на река Благоевградска Бистрица се използва за питейно битово снабдяване на областния град и селата в общината. Местните жители се опасяват както от евентуален режим на водата, така и за екологичното равновесие. Опасност от воден режим засега няма. Освен водите на река Благоевградска Бистрица се използват и резервните подземни водоизточници. Работят и трите помпени станции – „Струма“, „Бистрица“ и „Баража“.", "date": "2019.11.08", "title": " Благоевградска Бистрица почти пресъхна"}
{"url": "https://trud.bg/%d0%bc%d0%b0%d1%89%d0%b0%d0%b1%d0%bd%d0%b0-%d0%b0%d0%ba%d1%86%d0%b8%d1%8f-%d0%bd%d0%b0-%d0%b3%d0%b4%d0%b1%d0%be%d0%bf-%d1%81%d1%80%d0%b5%d1%89%d1%83-%d0%bb%d0%b8%d1%85%d0%b2%d0%b0%d1%80%d0%b8-%d0%b2/", "text": "Мащабна операция на ГДБОП и жандармерията се провежда в Павликени и близките селища. По първоначална информация са задържани петима членове на престъпна група, която се занимава с лихварство. Засилено е полицейското присъствие в региона. Членовете на бандата са въртели доходен бизнес с отпускане на незаконни заеми с огромни лихви. Има данни, че са упражнявали насилствени действия спрямо длъжници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.08", "title": " Антимафиоти погнаха лихвари в Павликени\t"}
{"url": "https://trud.bg/%d0%b4%d0%b0%d0%bd%d1%8a%d1%87%d0%bd%d0%b8-%d0%b7%d0%b0%d0%bf%d0%b5%d1%87%d0%b0%d1%82%d0%b0%d1%85%d0%b0-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%b0%d1%82%d0%b0-%d1%82%d0%be%d0%b0/", "text": "Инспектори от НАП запечатали обществената тоалетна на жп гарата в Пазарджик за укриване на приходи, предаде „Дарик“. Собственикът на фирмата, която стопанисва търговския обект, пък се опитал да обжалва санкцията пред Административния съд в Пазарджик. Моли заповедта да бъде отменена, а агенцията – осъдена да плати направените по делото разноски. Наказанието било наложено след оперативна проверка на 26 август. Данъчните установили, че търговецът не отчита всяка продажба на стоки и услуги. Един от инспекторите дори направил контролна покупка срещу 60 стотинки, заплатени в брой, срещу които обаче не получил касов бон нито от фискално устройство, нито от кочан. Последвала ревизия, която разкрила разлика от 34,90 лева – разчетена касова наличност 7 лева по време на проверката, докато фактическата сума била 41,90 лева и нито стотинка въведени в касата. Това се дължало на неиздаване на фискални бонове на 25 и 26 август, както обяснил самият ползвател – Реджеп Зекир. Така била наложено запечатване на тоалетната за 7 дни и забрана за достъп на наемателя. При тези обстоятелства магистратите намират жалбата за допустима, но неоснователна. В закона за ДДС е предвидено запечатване за срок до един месец при неиздаване на касов бон за покупка на стока или услуга. Съобразявайки се с факта, че става дума за първо нарушение, инспекторите са наложили по-кратък срок, така че няма основания за отмяна на заповедта, гласят мотивите на съда. А собственикът на фирмата е осъден да плати на НАП и 100 лева разноски по делото. Решението може да се обжалва пред Върховния административен съд в 14-дневен срок. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.08", "title": " Данъчни запечатаха обществената тоалетна на жп гарата в Пазарджик за укриване на приходи"}
{"url": "https://trud.bg/%d0%bf%d1%80%d0%be%d1%84-%d0%b5%d0%bb%d0%b8%d1%81%d0%b0%d0%b2%d0%b5%d1%82%d0%b0-%d0%bd%d0%b0%d1%83%d0%bc%d0%be%d0%b2%d0%b0-%d1%85%d1%80%d0%be%d0%bd%d0%b8%d1%87%d0%bd%d0%be%d1%82%d0%be-%d0%b2%d1%8a/", "text": "Както периодично се изследват другите кръвни показатели, така трябва да се прави и профилактично изследване на имунната  система, препоръчва проф. Елисавета Наумова, дмн, национален консултант по клинична имунология, началник на Клиника по клинична имунология и ръководител на Национална публична донорска банка за стволови клетки и костен мозък към УМБАЛ „Александровска“. „Различни клинични белези и симптоми подсказват за нарушен имунитет. Обикновено са свързани със заболявания на горните дихателни пътища и с честотата на тези инфекции. Ако при децата са повече от 8 за година, а при възрастните повече от 4, това е сигнал, че имунитетът е отслабнал.Тук се включват и вирусни инфекции, които могат да създават дискомфорт през цялата година. Има значение също дали те се овладяват за няколко дни и дали водят след себе си усложнения. Тоест при чести инфекции, протичащи по-тежко от обичайно, които не могат да се излекуват напълно, или предизвикани от бактерии, които обикновено живеят кротко в тялото ни, но изведнъж стават болестотворни, това е сигнал, че има промяна в имунната система“, алармира проф. Наумова. Как е изградена нашата „бойна армия“ Иимунната система е комплексна структура, която включва централни и периферни органи. В централните се зараждат и обучават клетките на имунната система. Белите кръвни клетки например се зараждат в костния мозък, част от тях узряват там, след което се заселват в периферните лимфоидни органи като вече обучени клетки. Т-лимфоцитите пък преминават в тимуса, друг централен имунен орган, където се обучават да разпознават своето от чуждото, да не атакуват собствените тъкани, а да проявяват агресивност само към външни патогени. Периферните лимфоидни органи са по-многобройни – лимфните възли, слезката и най-голямата като повърхност система – мукозната имунна система (тя включва лигавиците на различни органи – стомашно-чревен тракт, дихателна система). Клетките, които се зараждат в костния мозък и  се обучават на различни места, са друг компонент на имунната система. Извършват своето действие в периферните лимфоидни органи (най-често в лимфните възли или мукозната система). Те произвеждат цитокини, интерлевкини, които от една страна действат на клетките, които ги произвеждат, а от друга, осигуряват взаимодействието с другите клетки в имунната система. Така се поддържа равновесието (хомеостазата) на организма и той успява да се пребори с външните въздействия, които може да са със или без клинична изява. Клетките имат памет Разбираме, че сме се срещали с някой вирус, след като се изследват антителата срещу него – това е възможно именно защото имунната система има памет. Това й помага да реагира при следващо нашествие на този патоген. Имунният отговор е два вида – вроден, който е неспецифичен към различните „нашественици“. В него участват различни органи и системи като кожата и лигавиците, секрети от жлезите, които се борят с микроорганизмите. Вторият е специфичен, на придобитата имунна система, която има памет и която се справя специфично с патогените. Имунната система има и друга функция – да следи и да се справя с излезли от контрол клетки в организма, които могат да причинят различни онкозаболявания. Хроничното възпаление изтощава имунната система. Когато не е клинично изявено, то не може да бъде диагностицирано и лекувано. Проучвания в тази посока, например за отслабване на имунитета с възрастта, показват, че по-старите хора имат по-слаба имунна система. Причината е т.нар. провъзпалителен профил на клетъчните елементи, които участват в имунната система. Това означава, че силният имунитет се справя с хроничните инфекции, които може и да не дадат клинична изява. Но в периоди, когато се появят и други фактори, като по-чести вирусни заболявания и използване на различни медикаменти, те временно понижават защитните сили на организма. В тези ситуации  вирусите, които си живеят кротко в тялото ни, могат да се активират частично или напълно, при което те постоянно държат имунната система в активно състояние, за да не се получи разболяване. Това я изтощава и води до натрупване на клетки, които са в последния стадий на активността си, докато по-младите и бързо реагиращи на нови антигени, с които организмът не се е срещал, намаляват. Ето защо целта е да се предотврати хроничното изтощаване на имунната система. Налага се това да се прави профилактично, за да се съхрани тя. Модерните вносни храни и добавки не са най-доброто Рационалното хранене с разнообразни продукти е важно за имунитета, подчертава проф. Наумова. Не бива човек да се лишава от едни, а да набляга на други, което се прави при много  диети. Това налага внимателно да се подхожда към режимите, които препоръчват различните специалисти. Добре е да се използват продукти, които се раждат и отглеждат у нас. Естествено е през зимата да се консумират по-мазни храни, от които организмът има нужда. Както и да се включват в менюто повече от грудковите зеленчуци, които осигуряват необходимите минерали и витамини. Консервираните плодове и зеленчуци запазват до 30-40% от качествата си и са по-добри от тези, които се отглеждат в оранжерии и съдържат доста допълнителни вещества, които не са полезни за организма. Модерните вносни храни и хранителни добавки не винаги са подходящи за нас. Да не се прекалява с т.нар. имуномодулатори и имуностимулатори, което може да има и обратен ефект. Почивката не бива да се пренебрегва и е добре човек да се научи да слуша тялото си, обобщава проф. Наумова.", "date": "2019.11.08", "title": " Проф. Елисавета Наумова: Хроничното възпаление изтощава имунната система\t"}
{"url": "https://trud.bg/%d1%82%d1%80%d0%b8-%d1%81%d0%b0-%d0%be%d1%82%d0%b2%d0%be%d1%80%d0%b5%d0%bd%d0%b8%d1%82%d0%b5-%d1%86%d0%b5%d0%bd%d0%be%d0%b2%d0%b8-%d0%be%d1%84%d0%b5%d1%80%d1%82%d0%b8-%d0%b7%d0%b0-%d0%b8%d0%b7%d0%b3/", "text": "Българо-чешко обединение е с най-висока оценка за техническо предложение  Предлагат да изградят пътя за суми между 420 и 520 млн. лв. Без ДДС Между 420 и 520 млн. лв. без ДДС предлагат родни и чужди компании, за да изградят новата отсечка от магистрала „Струма“ през Кресненското дефиле. В Агенция „Пътна инфраструктура“ бяха отворени ценовите предложения на трима от общо 10-те участника в търга за изграждане на 13,2 км от пътя между Кресна и Крупник. Най-ниската цена, предложена за изграждане на отсечката от допуснатите до този етап на конкурса кандидати, е малко над 420 млн. лв. без ДДС. Офертата е на обединението „ГЕОПЪТ СТРУМА 3.2.1“. В него влизат компаниите „Геострой“ АД, „Пътстрой-92“ АД, „Биас-М“ ЕООД и „Илия Бурда“ ЕООД. Според изчисленията на кандидатите близо 400 млн. лв. от сумата са предвидени за строително-монтажни работи, малко над 6,5 млн. лв. за проектиране на трасето и близо 15,9 млн. лв. за допълнителни разходи. Българо-чешкото обединение ДЗЗД „АПП ЛОТ 3.2.1“ предлага цена от малко под 500 млн. лв. за строителството. От тях за проектиране са предвидени малко под 6 млн. лв., за строително-монтажни работи почти 475 млн. лв. И за допълнителни разходи малко под 19 млн. лв. В обединението влизат българските компани „Грома холд“ ЕООД, „Европейски пътища“ АД, „Водно строителство- Благоевград“ АД, „Пътпроект“ ЕООД и чешката водеща строителна компания „ВАХОСТАВ-СК“. Третата отворена оферта е на „ГБС-Инфраструктурно строителство“ АД, които предлагат цена от близо 530 млн. лв. без ДДС за изграждане на трасето. Според техните разчети цената, предвидена за проектиране на новото трасе е 6 млн. лв. без ДДС, а строително-монтажните дейности са оценени на почти 509,5 млн. лв. Допълнителните разходи, предвидени в офертата са 20,3 млн. лв. Българската компания, която участва сама е предложила най-добра концепция за опазване на околната среда и получава за това оценка от пет точки, докато двата й конкурента са оценени с по три. Общата оценка на компанията за предложения технически проект е 35 точки. С най-висока обща оценка за техническо предложение е оценен българския-чешкия консорциум ДЗЗД „АПП ЛОТ 3.2.1“. Те получават общо 58 точки за техническата си оферта. 10 точки за предложения проект, 25 точки за предложените технически решения, 20 точки за предложените технологии и три точки за концепция за опазване на околната среда. Техническата оферта на обединението „ГЕОПЪТ СТРУМА 3.2.1“ е оценено от комисията на 33 точки, като за проектиране, технически решения и използвани технологии те получават по 10 точки, а за концепция за опазване на околната среда – 3 точки. На 13,2 -километровата нова отсечка от магистрала „Струма“ ще бъдат построени 3 тунела – „Симитли“ /211 м/, „Ракитна“ /1 135 м/ и „Стара Кресна“ /1 052 м/. Съоръженията ще бъдат със системи за пожароизвестяване, вентилация, електроснабдяване, осветление и управление на движението. Проектът предвижда още 10 виадукта с обща дължина 3,5 км, 3 надлези и подлези и 3 пътни възела. Срокът за изпълнение на обществената поръчка е 1556 дни и включва времето за проектиране и строителство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.08", "title": " Трима кандидати на финалната права за новото трасе на „Струма“\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5-%d0%b2%d1%81%d1%82%d1%8a%d0%bf%d0%b8-%d0%b2%d1%8a%d0%b2-%d0%b2%d1%82%d0%be%d1%80%d0%b8%d1%8f/", "text": "Кметът на Търговище д-р Дарин Димитров започна в петък, на Архангеловден, втория си мандат с полагане на тържествена клетва на първата сесия на новия общински съвет.  Както „Труд“ съобщи, Д-р Димитров от ГЕРБ беше преизбран с близо 70% от гласовете на избирателите от общината, които застанаха зад него на балотажа. На втория тур  той се яви срещу областния лидер на ДПС, бизнесмена, Хамди Илиязов. В новия общински съвет има 14 съветници от ДПС, 13 от ГЕРБ, 5 от БСП-АБВ и 1 от местна коалиция „Движение ЗАЕДНО за промяна“. Както и в предния общински съвет, председателското място взе ДПС, след като никоя друга формация не предложи алтернатива на издигнатата кандидатура на Емине Якубова. На тайния вот за избор на нов председател за Якубова гласуваха 19 съветници, 3 бяха против, а 11 въздържали се. В миналия мандат тя беше зам.-кмет на общината. В приветствието си  кметът д-р Димитров се обърна към съветниците с призив всички да загърбят различията си в името на успешното бъдеще на Търговище. „Освен общоприетото „съзнание за дълг, за поет ангажимент“, за мен отговорност още е да постъпваш правилно, в интерес на истината и винаги в полза на обществото. Дори когато има разногласия. И тъй като цялата ми кампания бе основана на факта, че аз и екипът ми чуваме гражданите, отговорността за мен изисква това да продължи и занапред. Ще Ви чувам и ще се вслушвам във Вас, дори когато имаме разногласия. Особено когато имаме разногласия. Защото в това се корени демокрацията“, каза д-р Димитров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.08", "title": " Кметът на Търговище встъпи във втория си мандат"}
{"url": "https://trud.bg/%d0%bd%d0%b0%d0%bc%d0%b0%d0%bb%d0%b8%d1%85%d0%b0-%d0%b3%d0%bb%d0%be%d0%b1%d0%b0%d1%82%d0%b0-%d0%bd%d0%b0-%d0%bc%d1%8a%d0%b6-%d0%b2%d0%bb%d0%b0%d1%87%d0%b8%d0%bb-%d0%ba%d1%83%d1%87%d0%b5-%d1%81-%d0%ba/", "text": "Габровският районен съд намали размера на наложената глоба на мъж, който в нетрезво състояние влачи куче, закачено със синджир за теглича на управлявания от него автомобил. Решението подлежи на обжалване пред Административния съд, информира  Глобата от 1000 лева е максимума по член 62 ал. 1 от Закона за защита на животните, на който се основава наказателното постановление, издадено от Областната дирекция по безопасност на храните. Извършителят на деянието поиска отмяна на постановеното, а Районният съд в Габрово намали определеният максимален размер на санкцията на 700 лева с оглед тежкото материално положение на жалбоподателя и с мотива, че проявената жестокост е инцидентен случай. Той е от лятото на 2017 година. Тогава жена, шофирала автомобила си по улица „Козещица“ в Габрово и спътникът ѝ станали свидетели на това как мъж влачи куче, закачено със синджир за теглича на управлявания от него автомобил. Успели да го спрат и подали сигнал. На място пристигнал и ветеринарен лекар, който установил сериозни увреждания по тялото на травмираното животно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.08", "title": " Намалиха глобата на мъж, влачил куче с колата си в Габрово"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d0%bf%d0%be%d0%b2%d1%82%d0%be%d1%80%d0%bd%d0%be-%d0%bf%d1%80%d0%b5%d0%b1%d1%80%d0%be%d1%8f%d0%b2%d0%b0%d0%bd%d0%b5-%d0%bd%d0%b0-%d0%b1%d1%8e%d0%bb%d0%b5%d1%82/", "text": "В Сливен ще бъде извършено повторно преброяване на бюлетините за избор на общински съветници, определи Административният съд в Сливен. Срещу проведения избор бяха подадени 27 жалби от представители на местната коалиция НФСБ – БЗНС, Българско национално обединение, ХДП на България и БАСТА. В някои от жалбите се оспорват само протоколите от някои избирателни секции, а в други – цялостните резултати. Ответник по делото е Общинската избирателна комисия, представлявана от председателя. А заинтересовани страни – 41-те избрани съветници, които представляват девет партии и коалиции. Административният съд разпореди до 10 часа на 11 ноември партиите и коалициите да представят списък с вещи лица, които ще извършат повторното преброяване. На тази дата е насрочено първото заседание на новия общински съвет. Въпреки делото, няма пречка то да се състои, тъй като все още няма влязъл в сила съдебен акт, поясниха от администрацията.", "date": "2019.11.08", "title": " В Сливен ще броят отново бюлетините за избор на общински съветници"}
{"url": "https://trud.bg/52-%d0%bc%d0%b8%d0%bb%d0%b8%d0%be%d0%bd%d0%b0-%d0%b4%d1%83%d1%88%d0%b8-%d0%b2-%d0%b0%d1%84%d1%80%d0%b8%d0%ba%d0%b0-%d1%81%d0%b0-%d0%b7%d0%b0%d1%81%d1%82%d1%80%d0%b0%d1%88%d0%b5%d0%bd%d0%b8-%d0%be/", "text": "Повече от 52 милиона души в 18 африкански държави са изправени пред глад в резултат на изменението на климата, бедността и въоръжените конфликти, се казва в доклад на Oxfam, пише  . Страни като Зимбабве, Замбия, Ангола, Малави, Мозамбик, Мадагаскар и Намибия заедно претърпяха средни годишни загуби от 700 милиона долара в резултат на бедствия, свързани с климата, се казва в доклада. „Общностите, засегнати от климатичната криза, са претоварени и биха могли да бъдат изправени пред потенциални унищожение. Въпреки това местните жители правят всичко възможно за преодоляване на кризата“, каза Митика Мвенда, изпълнителен директор на партньор на Oxfam. В доклада се казва, че части от южната част на Зимбабве са преживели най-ниските валежи от 1981 г. насам, което довело до изправянето на над 5,5 милиона души пред несигурност за прехраната. В Замбия 2,3 милиона души са били осъдени за несигурност на храните, тъй като земите за отглеждане на царевица са намалели и износът е забранен, добавя се в доклада. Сушата засегна особено Етиопия, Кения и Сомалия. За да обсъдят екологичната устойчивост и просперитет, експертите се събират на африканска министерска конференция в Дърбан от 11 до 15 ноември.", "date": "2019.11.08", "title": " 52 милиона души в Африка са застрашени от глад заради изменението на климата и войните"}
{"url": "https://trud.bg/%d0%b1%d1%80%d0%b0%d0%ba%d0%be%d0%bd%d0%b8%d0%b5%d1%80%d0%b8-%d1%85%d0%b2%d0%b0%d0%bd%d0%b0%d1%82%d0%b8-%d0%b4%d0%b0-%d1%82%d1%80%d0%b5%d0%bf%d1%8f%d1%82-%d1%80%d0%b8%d0%b1%d0%b0-%d1%81-%d1%82%d0%be/", "text": "Група бракониери бяха заловени преди дни да трепят риба с ток в река Черна на територията на община Вършец, съобщиха от Изпълнителната агенция по рибарство и аквакултури (ИАРА). Рибарите са били сгащени докато вадят незаконния улов в местност край село Долно Озирово. Полицията е конфискувала автомобила, уредите и средствата, с които е извършено престъплението. На бракониерите са съставени актове по Закона за рибарство и аквакултури. По случая е образувано досъдебно производство в районното във Вършец. Според запознати всеки може да се сдобие с такъми за забранения риболов посредством електрошок, тъй като уредите за него отдавна се продавали свободно из интернет пространството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.08", "title": " Бракониери хванати да трепят риба с ток край Вършец"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%be%d1%82%d0%b1%d0%b5%d0%bb%d1%8f%d0%b7%d0%b0-%d0%bf%d1%80%d0%be%d1%84%d0%b5%d1%81%d0%b8%d0%be%d0%bd%d0%b0%d0%bb%d0%bd%d0%b8%d1%8f-%d1%81/", "text": "Независимо от превратностите на времето, полицията винаги е следвала своята основна мисия – спазването на закона. И през тази нелека година се изправихме пред сериозни предизвикателства и въпреки всички трудности, вие се справихте успешно. Благодаря ви за усилието и професионализма, с които работихте, с тези думи вътрешният министър поздрави колегите си с професионалния празник на българската полиция – 8 ноември. На церемонията в Главна дирекция „Национална полиция“ присъстваха главният секретар на МВР Ивайло Иванов, директори на главни и областни дирекции на МВР, депутати, дипломати и аташета, акредитирани у нас. Празникът на полицията е и ден за равносметка, заяви в словото си символичният домакин на церемонията директорът на ГДНП главен комисар Христо Терзийски. Полицията е защитната стена между престъпността и почтените граждани, нейното призвание е било и винаги ще бъде спазването на закона и защитата на хората от престъпните посегателства, допълни главният комисар. Директорът на ГДНП поздрави колегите си с празника и благодари на всички тези, които и в днешния ден са на своя пост и изпълняват своите служебни задължения. Министър Маринов, заедно с политическото и професионално ръководство на МВР, поднесе венци пред паметника на загиналите в изпълнение на служебния дълг полицаи и отдаде почит пред паметта им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.08", "title": " Полицията отбеляза професионалния си празник (СНИМКИ)"}
{"url": "https://trud.bg/%d0%b4%d1%83%d0%b5%d1%82-%d0%bf%d0%b8%d1%80%d0%b8%d0%bd-%d1%81-%d0%ba%d0%be%d0%bb%d0%b5%d0%ba%d1%86%d0%b8%d0%be%d0%bd%d0%b5%d1%80%d1%81%d0%ba%d0%b0-%d1%81%d1%82%d1%80%d0%b0%d1%81/", "text": "На ново хоби се отдадоха Румен и Радостина от популярния Дует „Пирин“. От есента на миналата година те колекционират картини на фолклорна и битова тематика, както и пейзажи на България. „Всичко започна при едно наше пътуване до Широка лъка в Родопите. Съвсем случайно в едно малко магазинче видяхме репродукция на картината „Фолклорен празник“ от художника Янко Янев. Изключително силно ни впечатли и без да се замисляме я купихме. Тогава решихме да колекционираме подобни творби.“, разказват изпълнителите от ефира на Фен Фолк ТВ. „Работата ни е свързана с много пътувания из цяла България. Всяко кътче на родината ни носи своята красота, автентичност и обаяние, че на човек му се иска да запази частица от всичко в сърцето си“, допълват те. Следващите картини в колекцията на младите фолклорни изпълнители отново са на един от най-разпознаваемите съвременни български художници – Янко Янев. На едната са изобразени къщи в с. Долен, а другата е озаглавена „В Балкана“ и Румен и Радостина се сдобиват с тях при участие в Габрово. „В нашия дом има навсякъде картини, които са дело на бащата на Румен – Венцеслав  Иванов. Те са с планински пейзажи от Рила и Пирин, а  преди време той сътвори едно кътче в нашата къща, което изобразява с. Бели Искър преди повече от 100 години. Може би това ни подтикна и мотивира да колекционираме такъв тип творби.“, разкрива нежната половинка от дуета Радостина. „За картините с фолклорна тематика сме отделили специално място на една от стените в нашето звукозаписно студио. Това ме вдъхновява да творя“, разкрива Румен, който освен певец, е и композитор.  Последната картина в колекцията на фолклорния дует е на художника Иван Иванов от Арбанаси, купили я лично от автора и е с автограф. Тя изобразява къщата на княз Фердинанд в Арбанаси. „В България има много художници, които пресъздават българското село и фолклорни теми. Някои от нашите фаворити са Божидар Чантарски, Васил Горанов и др. Хубаво е, че освен нас фолклорните изпълнители, има и творци от други сфери на изкуството, които работят за съхраняването на българщината“,  обобщават Румен и Радостина, които тази година представиха и първия си самостоятелен албум „Ай, да ми запееш, Македонийо“.", "date": "2019.11.08", "title": " Дует „Пирин“ с колекционерска страст (СНИМКИ)\t"}
{"url": "https://trud.bg/35-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%be%d0%bb%d1%8f%d0%ba-%d0%b5-%d0%bd%d0%be%d0%b2%d0%b8%d1%8f%d1%82-%d1%88%d0%b5%d1%84-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd/", "text": "Министърът на спорта и туризма на Полша е новият шеф на Световната антидопингова агенция (ВАДА). 35-годишният Витолд Банка наследява на поста британеца Крейг Риги (78 г.). На конгреса в Катовице бившият лекоатлет бе избран единодушно. Като основен проблем Банка изтъкна липсата на пари в агенцията. „Смешно е, че организация със стату на глобален регулатор има бюджет по-малко от $40 млн., та футболен клуб от средно ниво има повече средства“, каза той. Под ръководството на Банка организацията ще решава и въпроса с допускането на руските спортисти до големи състезания. Само преди дни спортният ни министър Красен Кралев бе избран за втори път в управата на ВАДА.", "date": "2019.11.08", "title": " 35-годишен поляк е новият шеф на световния антидопинг"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%b5%d1%84%d0%b5%d0%ba%d1%82%d0%b8%d0%b2%d0%bd%d0%be-13-%d0%bd%d0%b0%d1%80%d1%83%d1%88%d0%b8%d1%82%d0%b5%d0%bb%d0%b8-%d0%bd%d0%b0-%d0%b7%d0%b0%d0%ba%d0%be/", "text": "По обвинение на Районна прокуратура – Велико Търново, 164 шофьори са осъдени и санкционирани за извършени транспортни  престъпления през първите девет месеца на годината. От тях 134 са наказани за шофиране след употреба на алкохол или наркотични вещества. Санкционираните лица за управление на МПС  в срока на изтърпяване на наказанието лишаване от право за управление  на МПС, след като са били  наказани за същото деяние по административен ред, са 16 на брой. Девет шофьори са осъдени за това, че са си служили с контролни знаци, издадени за друго МПС и петима за това, че при управление на автомобил са нарушили правилата за движение и са причинили телесни повреди или имуществени вреди. От наказаните за извършени транспортни престъпления, 59 лица са осъдени на лишаване от свобода, като от тях 13 ефективно. На 52-ма са наложени глоби в общ размер 24 690 лв.", "date": "2019.11.08", "title": " Осъдиха ефективно 13 нарушители на Закона по пътищата за година в Търново\t"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bd%d0%b5-%d0%b8%d0%b7%d0%ba%d0%bb%d1%8e%d1%87%d0%b2%d0%b0-%d0%b2%d1%8a%d0%b7%d0%bc%d0%be%d0%b6%d0%bd%d0%be%d1%81%d1%82%d1%82%d0%b0-%d1%82%d1%83%d1%80/", "text": "Президентът на Турция Реджеп Тайип Ердоган не изключва възможността Анкара да продължи трансграничната операция „Извор на мира“ в Северна Сирия, предава TACC. „Несъмнено, ние няма да оставим този въпрос, докато последният терорист не напусне региона. Ние няма да напуснем Сирия, докато другите страни не си отидат. Подкрепяме териториалната цялост и единството на Сирия“, заяви Ердоган в отговор на въпрос на журналисти за това дали е възможно операцията да продължи. В същото време турският държавен глава подчерта, че Анкара „не иска да раздели“ Сирия. Според него Турция има право да провежда операции въз основа на Аданското споразумение. ﻿ „Ако (регионът) не бъде освободен от терористични организации, тогава ще продължим (операцията) в рамките на Аданското споразумение“, добави Ердоган. Аданското споразумение е подписано на 20 октомври 1998 г. в резултат от преговори между представители на Анкара и Дамаск, след което сирийското правителство се съгласява да престане да сътрудничи на „Работническата партия на Кюрдистан“ (ПКК), разглеждана в Турция като терористична организация. На 9 октомври 2019 г. Турция започна операция „Извор на мира“ в Северна Сирия. Нейната цел е да се създаде зона за сигурност по сирийско-турската страница, която да бъде изчистена от членове на кюрдските „Отряди за народна самоотбрана“ (ОНС), според Турция крило на ПКК. Освен това там Анкара планира да засели голяма част от сирийските бежанци, намиращи се в Турция в момента. По-късно беше постигнат меморандум с Русия, според който кюрдските формирования ще се изтеглят от границата, а Турция ще прекрати операцията. По-рано Ердоган заяви, че ОНС все още не са изтеглили своите сили от Североизточна Сирия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.08", "title": " Ердоган не изключва възможността Турция да удължи военните си действия в Сирия"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%81%d1%82%d1%80%d0%b0%d0%bd%d0%b0%d1%82%d0%b0-%d0%bd%d0%b8-%d1%81%d0%b5-%d0%bd%d1%83%d0%b6%d0%b4%d0%b0%d0%b5-%d0%be%d1%82-%d1%81%d1%82%d1%80/", "text": "Министърът на туризма Николина Ангелкова заяви, че, за да е конкурентна България спрямо агресивната маркетингова политика на конкурентите ни, страната се нуждае от стратегически партньорства с водещи туроператори на пазара. Ангелкова съобщи, че са започнали редица срещи в международен план, а министерството е инициирало мерки за преодоляване на предизвикателствата и последствията от обявения фалит „Томас Кук“ като търси възможности за увеличаване на туристите до България и сътрудничество за подготовката на следващия летен сезон. За първите девет месеца на тази година над 7,8 млн. са посещенията на чуждестранни туристи в България, което е минимален спад от 0,8 на сто спрямо рекордната 2018 г., допълни Ангелкова. Фалитът на туроператора „Томас Кук“ не попада под контрола на Министерството на туризма, каза Ангелкова по време на парламентарния контрол. Към днешна дата от обявяването на фалита на „Томас Кук“ – 23 септември, всички претенции към хотелиери и туроператори по отношение на престоя на туристите са покрити от съответните застрахователи във Великобритания, Германия и Полша, съобщи министърът. Тя заяви, че усилията на ведомството са минимализирали възможностите за негативни последици за имиджа на България като туристическа дестинация. Министърът напомни, че според ресорния закон туроператорът, установен на територията на България, ежегодно сключва договор за задължителна застраховка „отговорност на туроператор“, която е в полза единствено на пътуващите, като покрива щетите само на крайния потребител. Няма изисквания по българското и европейското законодателство за покриване на щети по отношение на доставчиците, които са изцяло частно-правни междуфирмени отношения, каза министър Ангелкова, цитирана от БТА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.08", "title": " Ангелкова: Страната ни се нуждае от стратегически партньорства с водещи туроператори на пазара"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d1%80%d1%83%d1%81%d0%b8%d1%8f-%d1%89%d0%b5-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b0-%d1%80%d0%b0%d0%b7%d0%bf%d0%be%d0%bb%d0%b0%d0%b3%d0%b0/", "text": "Русия ще отговори на разполагането на американски ракети със среден обсег в региона на Тихия океан, заяви руският външен министър Сергей Лавров. Изказвайки се на конференция в Москва за ограничаване на разпространението на ядрено оръжие, Лавров също така каза, че Съвместният цялостен план за действие (JCPOA), по-известен като Иранското ядрено споразумение, трябва да бъде запазен, тъй като е превърнал ядрената програма на страната в една от „най-прозрачните“ в цял свят. Относно предполагаемите руски нарушения на проваления Договор за ядрените сили със среден обхват, Сергей Лавров посочи, че Съединените щати не са представили никакви доказателства, които да подкрепят тези техни твърдения, включително липсата на конкретни сателитни снимки, информира БНР. Той също така каза, че Организацията на Северноатлантическия договор (НАТО) отхвърля предложението на Москва за прилагане на мораториум върху разполагането на ракети с малък и среден обсег в Европа. Външният министър добави, че Вашингтон е посочил, че не може да се вярва на руското предложение. Сергей Лавров заяви, че Русия няма планове да се присъедини към Договора на ООН за забрана на ядреното оръжие от септември 2017-а година, към който в момента са се присъединили 79 държави. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.08", "title": " Лавров: Русия ще отговори на разполагането на американски ракети със среден обсег в региона на Тихия океан"}
{"url": "https://trud.bg/%d0%bb%d1%8e%d0%b1%d0%be%d0%bc%d0%b8%d1%80-%d1%85%d1%80%d0%b8%d1%81%d1%82%d0%be%d0%b2-%d0%bf%d0%be%d0%bb%d1%83%d1%87%d0%b8-%d1%83%d0%b4%d0%be%d1%81%d1%82%d0%be%d0%b2%d0%b5%d1%80%d0%b5%d0%bd%d0%b8/", "text": "Любомир Христов получи в петък удостоверението, че е избран за кмет на Община Шумен. Документът му връчи официално председателят на ОИК Василина Кънчева в зала 304 на общината. Връчването на удостоверението легитимира новия кмет, а с клетвата, която ще положи на 11 ноември на сесия на Общинския съвет, той официално встъпва в длъжност. „Ще продължа да бъда кмет на всички шуменци, ще работя, без да се променям, ще продължа да развивам Шумен и да благоустрояваме целия наш град“ – заяви Христов. Той окачестви като „празни приказки“ говоренето на БСП, че може да бъде възпрепятствана клетвата и ги посъветва да четат закона. Можел да направи анализ на резултатите от всяка секция, така че по думите му БСП говорели, за да успокояват аудиторията си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.08", "title": " Любомир Христов получи удостоверение за избран кмет на Шумен"}
