{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d1%81%d0%bf%d1%80%d1%8f-%d0%ba%d0%be%d1%80%d1%82%d0%b5%d0%b6%d0%b0-%d0%b4%d0%be%d0%ba%d1%82%d0%be%d1%80-%d0%bf%d0%be%d0%bc%d0%be%d0%b3%d0%bd/", "text": "Премиерът Бойко Борисов спря кортежа си и лекар и гардове от НСО помогнаха на трима младежи, ранени при катастрофа край Ямбол. Злополуката станала на околовръстния път на града малко преди 20 ч в петък. Автомобилът с момче и две момичета се обърнал в 20-метрово дере край пътя. Младежът се качил по ската и започнал да маха в тъмното на преминаващите автомобили за помощ, но никой не спирал. „Първоначално помислихме, че момчето е пиян човек и се разхожда по магистралата. Спряхме, за да го спасим, защото си помислихме, че ще мине да го блъсне някой друг. Колата не се виждаше, защото тя беше в дерето”, разказа вчера премиерът. Той отрече появилите се в сайтовете твърдения, че сам е вадил ранените от смачканата кола. „Моята роля беше на регулировчик. Пуснахме лампите, обадихме се на полицията и „Бърза помощ”. Много плашещо беше. Целите младежи бяха в кръв. Нито една кола не е спряла 15 минути, докато момчето им е махало, иначе на приказки сме много големи. Имали са късмет. Докторът свърши работата. Не искам да се героизирам. Докторът е герой. Справихме се блестящо”, каза още премиерът. Той повика при журналистите д-р Светлин Сталянов от правителствена болница „Лозенец”, за да разкаже за инцидента. „Бяхме екип, сам човек не може да извади ранените от това дере. Оказах им първа помощ. Едното от момичетата беше най-зле, в безсъзнание с тежко мозъчно сътресение, успяхме да го върнем в съзнание”, каза лекарят. „Предполагам, че са се заговорили и затова са се обърнали, защото не приличаха на пияни или дрогирани”, добави Борисов. Преди да продължат по пътя си, той се обадил на кмета на Ямбол Георги Славов да отиде при младежите в болницата, за да му каже по-късно какво е състоянието им. „Не бива да се прави пиар от случилото си, това беше една чисто човешка реакция на Борисов”, коментира вчера кметът Славов. По думите му само едното момиче е по-зле, защото си е ударило главата. И тримата пострадали са оставени под наблюдение в болницата и докторите се надяват да няма усложнения.", "date": "2017.11.04", "title": " Премиерът спря кортежа,  доктор помогна на ранени в катастрофа\t\t\t"}
{"url": "https://trud.bg/%d0%ba%d1%80%d0%b0%d0%b9-%d0%bd%d0%b0-%d0%b3%d0%be%d0%bb%d0%be%d0%b2%d0%b0%d1%82%d0%b0-%d1%81%d1%83%d1%88%d0%b0-%d0%b7%d0%b0-%d0%b4%d1%83%d0%bd%d0%b0%d0%b2/", "text": "Точно 570 минути продължи головата суша на „Дунав“ в Първа професионална лига. Тя бе прекъсната при равенството 1:1 с „Берое“ в Стара Загора от нападателя Мирослав Будинов. Таранът довкара отбита от гредата топка в 59-ата минута, след като преди това Мартин Камбуров бе открил резултата на двубоя от 15-ия кръг.  Мачът бе и дебют за новия наставник на „драконите“ Малин Орачев, заменил уволненият през октомври Веселин Великов.  „От това, което видях на терена, имаме много, много, много работа – обясни Орачев. – Тази точка е заслужена и ще ни донесе за в бъдеще самочувствие, каквото определени ни е необходимо в момента.“  Равенството остави „Дунав“ на предпоследното място с едва 11 точки.", "date": "2017.11.04", "title": " Край на головата суша за „Дунав“"}
{"url": "https://trud.bg/%d0%bc%d0%be%d0%b4%d0%b5%d0%bb-%d0%ba%d1%80%d0%b8%d1%81%d0%b8-%d1%82%d0%b0%d0%b9%d0%b3%d1%8a%d0%bd-%d0%be%d1%81%d1%82%d0%b0%d0%b2%d0%b8-1000-%d0%b4%d0%be%d0%bb%d0%b0%d1%80%d0%b0-%d0%b1%d0%b0%d0%ba/", "text": "Моделът Криси Тайгън остави бакшиш от 1000 долара на сервитьорка от Охайо, предаде АП. Микайла Скот обясни, че на 27 октомври работела в ресторант в Сентървил, щата Охайо, когато Криси Тайгън, дъщеря й и други посетители влезли в заведението. 21-годишната Скот призна, че била изнервена, докато сервирала на модела. В края на краищата обаче констатирала, че Тайгън й оставила 1000 долара бакшиш. „Благодаря ти, Господи“, промълвила Микайла. Щастливата сервитьорка уточни, че използвала една част от парите, за да ремонтира семейния автомобил, а друга поделила с останалите служители в заведението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.04", "title": " Моделът Криси Тайгън остави 1000 долара бакшиш"}
{"url": "https://trud.bg/%d0%b1%d0%be%d0%b6%d0%b8%d0%b4%d0%b0%d1%80-%d0%b8%d1%81%d0%ba%d1%80%d0%b5%d0%bd%d0%be%d0%b2-%d0%b4%d0%be%d0%b2%d0%b5%d0%b4%d0%b5-%d0%ba%d0%b8%d1%82%d0%b0%d0%b9%d1%81%d0%ba%d0%b8-%d0%be%d1%82%d0%b1/", "text": "Божидар Искренов доведе на подготовка в България китайски юношески отбор от град Ухан. Радостта на народа е треньор на тима в тандем с Бисер Хаздай, който работи дълго в школата на „Левски“ и бе помощник в първия отбор на „сините“. В техния екип има и двама китайски специалисти. Нашите наставници са включени във мащабния футболен проект на 10-милионния Ухан съгласно споразумението за сътрудничество в областта на спорта между България и Китай, което беше подписано в Пекин през 2016 г. от министър Красен Кралев в първия му мандат. Тогава той се договори с китайския си колега Лиу Пън за обмяна на опит, съвместни лагери и други инициативи. Юношите от Ухан пристигнаха в София след дълго изморително пътуване и веднага се отправиха към базата „Спорт Палас“ в Сливен, където ще направят едномесечен подготвителен лагер. Китайците носят специален подарък за известния си домакин Йордан Лечков, първи вицепрезидент на БФС. „Поехме отбора преди месец и половина – каза Искренов при стъпването на българска земя. – За много от момчетата това е първото излизане не само от Китай, но и от град Ухан. Тук ще видят нов начин на живот и ще играят приятелски мачове срещу връстници от друг тип футболна школа. Това ще им бъде много полезно.“ Искренов има опит в работата с млади играчи още от времето, когато ръководеше собствена футболна школа в САЩ. Новите му колеги в Китай са добре запознати с богатата му визитка и популярността в България. „Знаем, че той е много известен и е бил един от най-добрите футболисти“, каза треньорът Луо Хао, който работи в щаба на Искренов и Хаздай. Китаецът се радва, че двамата българи имат точна визия и системи за подготовка. „При нас децата започват да тренират сравнително късно футбол, когато вече влизат във възрастта на тийнейджърите – разказа Луо Хао. – Това прави задачата ни по-трудна, защото трябва да ги научим много бързо. Затова се радваме, че ни помагат такива опитни специалисти от България.“ Китайците споделиха, че са станали „кръстници“ на Искренов, тъй като им е трудно да произнасят и фамилията, и малкото му име. Затова го наричат мистър Боб – от Божидар. „Може да ви звучи странно, но на мен в Китай ми харесва – заяви Радостта на народа. – Има някои особености, с които човек трябва да свикне. Но се работи лесно, защото децата са много дисциплинирани и изпълнителни.“ В далечен Китай помнят най-големите успехи на българския футбол, постигнати от Пеневата чета на световното първенство в САЩ през 1994 г. „Много се вълнуваме, защото ще бъдем гости на човека, който вкара онзи гол с глава на Германия в полуфинала – Йордан Лечков“, заяви 40-годишният китайски треньор Луо Хао от щаба на Божидар Искренов и Бисер Хаздай в юношеския тим на Ухан. Азиатецът пази спомени и за играта на Христо Стоичков и Красимир Балъков. „Българския национален отбор имаше много приятен за гледане латино стил и се надяваме, че нашите млади играчи ще научат от Бисер и от мистър Боб (б.р. – Искренов) как да практикуват такъв техничен футбол“, сподели треньорът Луо Хао.", "date": "2017.11.04", "title": " Божидар Искренов доведе китайски отбор\t\t\t"}
{"url": "https://trud.bg/30-%d0%bc%d0%bb%d0%bd-%d0%bb%d0%b2-%d0%bd%d1%83%d0%b6%d0%bd%d0%b8-%d0%b7%d0%b0-%d0%b7%d0%b0%d0%b2%d1%8a%d1%80%d1%88%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%81%d1%82%d0%b0%d0%b4%d0%b8/", "text": "30 млн. лв. са нужни за завършването на стадион „Христо Ботев” в Пловдив във вида, в който спортното съоръжение може да получи 4 звезди по категоризацията на УЕФА и на него да се провеждат мачове от европейските клубни турнири, съобщиха от канарската управа. Според автора на проекта за новия стадион на „жълто-черните” архитект Георги Савов 15 млн.лв. ще струва довършването на „Колежа” до състояние, в което стадионът ще може да получи лиценз от БФС за мачове от Първа лига и Купата на България, но амбициите на президента Ангел Палийски и основният финансов благодетел през последната година Георги Самуилов са по-големи и свързани с домакинство на срещи от Лига Европа. Търпението на жълто-черните фенове обаче вече е на изчерпване и по време на мача със „Славия” на клубната база в Коматево те опънаха огромен транспарант с въпрос към Палийски: „Ангеле, стадион кога?”. От Клуба на привържениците на „Ботев Пловдив” (КПБП) пък излязоха в събота с официално становище, в което атакуваха Сдружение ПФК „Ботев” (Пд), което се явява де юре мажоритарен собственик на жълто-черното футболно АД. От КПБП питат защо вече 3 години клубното ръководство не предприема никакви реални стъпки за довършването на „Колежа” и не може да намери източник на финансиране. От КПБП разкриват, че през май 2017 г. трима представители на Сдружение ПФК „Ботев” (Пд) са се срещнали с премиера Бойко Борисов, който е изразил морална подкрепа за обществено приемлив и финансово резонен модел за завършване на строителството на стадиона. От Сдружение „ПФК Ботев“ са се ангажирали да предоставят конкретни предложения в писмен вид, но това е направено едва в началото на месец септември. Тогава председателят на сдружението Апостол Апостолов входира предложенията до министър-председателя, който ги е препратил до Министерството на финансите. На 19 септември министърът на финансите Владислав Горанов е отговорил в писмен вид, че е възможно финансиране на строителството на стадиона чрез банков заем от Българска банка за развитие (ББР) или чрез фонда за градско развитие за Южния регион по програмата JESSICA (ДЖЕСИКА), но и до този момент не е предприето нищо в тази насока, твърдят от КПБП. Оттам напомнят, че на 4 ноември се навършват 2 месеца, откакто КПБП и Обединени фракции „Бултрас” са свалили доверието си от ръководството на ПФК „Ботев” (Пд) и Управителния съвет на сдружението. „Два месеца, изминали в безпредметни разговори, режисирани събрания на Сдружение “ПФК Ботев”, лични обвинения, откровени лъжи и заблуждения, а „Колежа” чака действия, които така и не се случват”, декларират от КПБП и настояват стадионът да се довърши чрез един от двата варианта, препоръчани от Министерството на финансите, а след това да се управлява така, че футболният клуб да може да се самоиздържа от него. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.04", "title": " 30 млн. лв. нужни за завършването на стадиона на „Ботев” по стандартите на УЕФА\t\t\t"}
{"url": "https://trud.bg/%d0%b1%d0%b5%d0%ba-%d0%bd%d0%b0-%d0%b1%d0%be%d1%82%d0%b5%d0%b2-%d0%bf%d0%b4-%d1%81%d0%b5-%d1%80%d0%b0%d0%b7%d0%bc%d0%b8%d0%bd%d0%b0-%d1%81-%d0%bb%d0%b8%d1%81%d0%b0%d0%b1%d0%be/", "text": "Десният бек на „Ботев” (Пд) Цветомир Панов ще се размине с пътуване до столицата на Португалия Лисабон, където националният ни отбор ще играе контрола със Саудитска Арабия заради травма, получена при ремито 1:1 със „Славия” в първия мач от 15-ия кръг на Първа професионална лига. Панов е със съмнения за скъсан двуглав мускул в бедрото и няма да може да се отзове на поканата на селекционера Петър Хубчев за сбора преди спаринга с арабите. Под въпрос за участие в него е и халфът на „канарчетата” Тодор Неделев, който завърши на куц крак двубоя с „белите” на стадиона в Коматево, но състоянието на халфа не е толкова тежко и има шанс да се възстанови за контролата в Лисабон. На лекаря на „Ботев” (Пд) д-р Георги Касабов се отвори доста работа, тъй като с травми след сблъсъка със „Славия” са левият бек Йордан Минев, който е със силни болки в дясното коляно, и бразилският нападател Фернандо Виана. В лазарета са и сънародникът на Виана Густаво Афонсо Зауербек и Крум Стоянов, но те със сигурност ще бъдат излекувани за гостуването в столицата на ЦСКА-София на 18 ноември. Аут срещу „червените” обаче е централният защитник Пламен Димов, който бе изгонен за 2 жълти картона срещу „белите”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.04", "title": " Бек на „Ботев” (Пд) се размина с Лисабон и Саудитска Арабия"}
{"url": "https://trud.bg/%d0%bb%d0%b0%d0%bf%d1%82%d0%be%d0%bf%d0%b0-%d0%b7%d0%b0-%d1%81%d1%8a%d0%b4%d0%b8%d0%b8%d1%82%d0%b5-%d0%bd%d0%b0%d0%b9-%d0%bb%d0%b5%d1%81%d0%bd%d0%be-%d0%b5-%d0%b4%d0%b0-%d0%b1%d1%8a%d0%b4%d0%b5%d0%bc/", "text": "Костадин Ангелов, старши треньорът на „Витоша“ (Бистрица), призна, че съдийските грешки винаги са в ощърб на неговия тим. Изказването дойде след поражението с 0:2 от „Етър“, а първият гол на болярите бе от явна засада. „Най ме ядосва това, че има малки съдийски неточности, които винаги са в наш ущърб – обясни Ангелов, чийто прякор е Лаптопа. – Най-лесно сега е ние да бъдем мачкани. При втория гол допуснахме елементарна грешка. Идеята ни беше да се затворим, но имаше 3-4 наши играчи, които не се представиха на ниво.“ За „Етър“ пък това бе първи успех в шампионата от 20 август насам, когато надвиха „Славия“ (2:1).", "date": "2017.11.04", "title": " Лаптопа за съдиите: Най-лесно е да бъдем мачкани"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%85%d0%b0-%d0%b4%d0%b0%d1%82%d1%81%d0%ba%d0%b8%d1%8f-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b8%d0%bd%d0%b3%d0%b5%d1%80-%d1%81%d1%82/", "text": "Датският министър по въпросите на миграцията Ингер Стойберг беше евакуирана от център за мигранти, на които е отказано убежище, съобщи  . Стойберг пристигнала в центъра за снимки за предаване на телевизия DR и общувала със семейство, на което е отказано убежище. Малко по-късно била обкръжена и от други семейства, защото някой пуснал слуха, че семейство, което се срещнало с министърката, ще получи убежище. В крайна сметка телохранителите на Стойберг решили да я евакуират. Във видеото за събитието се вижда как при тръгването на колата с министъра, върху капака се хвърля жена, след което пада встрани. „Доколкото можах да видя, жената падна пред колата и може да е била леко засегната“, отбеляза присъстващата журналистка Мартина Торпа. Няма данни за пострадали при инцидента, твърдят местни медии. Самата Стойберг окачестви като „агресивна и жестока“ обстановката в центъра.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.04", "title": " Евакуираха датския министър Ингер Стойберг от бежански център"}
{"url": "https://trud.bg/700-%d0%ba%d0%b8%d0%bf%d0%b0%d1%80%d0%b8%d1%81%d0%b0-%d1%89%d0%b5-%d0%bf%d0%b0%d0%b7%d1%8f%d1%82-%d0%be%d1%82-%d0%bf%d1%80%d0%b5%d1%81%d0%bf%d0%b8-%d1%82%d1%80%d0%b0%d0%ba%d0%b8%d1%8f/", "text": "Започна засаждането на 700 кипариса на участък от 350 м от автомагистрала „Тракия“ между Бургас и Карнобат, съобщиха от МРРБ. Всяка зима при силни снеговалежи отсечката често става непроходима. Целта е засаждането на дърветата да спират снегонавяването, като по този начин пазят трасето от натрупване на преспи. За разрешаване на проблема през зимата около дръвчетата допълнително се поставят бали слама за уплътнение. Очаква се до средата на ноември засаждането на кипарисите да приключи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.04", "title": " 700 кипариса ще пазят от преспи „Тракия“ между Бургас и Карнобат"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d0%b4%d1%83%d1%88%d0%b8-%d0%bf%d0%be%d0%b4%d0%bd%d0%b5%d1%81%d0%be%d1%85%d0%b0-%d1%86%d0%b2%d0%b5%d1%82%d1%8f-%d0%bd%d0%b0-%d0%bd%d0%be%d0%b2%d0%b8%d1%8f/", "text": "Първа церемония на мястото на   се състоя днес. Там  , който е част от Мемориала на загиналите от Първи и Шести пехотни полкове. На церемонията присъства министърът на отбраната Красимир Каракачанов и кметът на София Йорданка Фандъкова. „Несериозно е да се правят спекулации със  „, заяви Каракачанов пред журналисти. „Ако кажа, че ВМРО имат по-големи заслуги от Съветската армия за спасяването на българските евреи, ще бъда прав, защото това е историята. От инициативния комитет в Кюстендил през 1943 г. петимата видни граждани, които отиват при своя депутат Димитър Пешев и го ангажират с освобождаването на евреите, трима са членове на ВМРО. Истината е, че спасяването на българските евреи е дело на българския народ, защото българите имат вродена толерантност. Така че българският народ може да се гордее както със своите герои, загинали за родината, така и с този хуманен акт, с който нищо общо няма която и да е друга държава. Говорителката на руското външно министерство е много симпатична, но е пропуснала да прочете българската история по-задълбочено“, коментира министърът.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.04", "title": " Стотици души поднесоха цветя на новия паметник пред НДК (СНИМКИ)"}
{"url": "https://trud.bg/%d1%88%d0%b0%d1%80%d0%b0%d0%bf%d0%be%d0%b2%d0%b0-%d0%b2-%d0%bd%d0%be%d0%b2-%d1%81%d0%ba%d0%b0%d0%bd%d0%b4%d0%b0%d0%bb-%d0%be%d0%b1%d0%b2%d0%b8%d0%bd%d0%b8%d1%85%d0%b0-%d1%8f-%d0%b2-%d0%b8%d0%b7/", "text": "Руската звезда Мария Шарапова се забърка в нов скандал, след като индийци я обвиниха в измама. През 2013-а бившата №1 в света става рекламно лице на проект за елитен жилищен комплекс, кръстен на нейно име, в индийския град Гуруграм. И той трябва да бъде построен до 3 г. Над 1500 заможни клиенти плащат апартаментите си още на зелено, но строителството така и не започва.  44-годишната местна жителка завежда дело срещу „Хоумстейт“, компанията която трябва да изгради комплекса, и твърди че бившата приятелка на Григор Димитров също е замесена. „Шарапова усърдно рекламираше машинацията и подкрепяше този проект – обяви Бавана Агарвал. – Тя е част от престъпна група. Платих на зелено само заради нея.“  Мария обещава още, че там ще бъде построена и школа по тенис, а също и магазин за спортни аксесоари.  Съдът разпореди случая да бъде разследван от полицията, а за момента рускинята не коментира информацията.  През април Шарапова се върна на корта след 15-месечно наказание за употреба на мелдоний.  А бившият британски тенисист Грег Руседски не спести суперлативи за играта на Григор Димитров, който е на прага на дебютното си участие на „Мастърс“-а в Лондон (12-19 ноември). „Най-голямото му подобрение е във фитнес формата му – заяви той. – Изглежда толкова лек на корта, удря толкова много топки, защитава се наистина добре.“", "date": "2017.11.04", "title": " Шарапова в нов скандал – обвиниха я в измама"}
{"url": "https://trud.bg/%d1%84%d0%b5%d0%b4%d0%b5%d1%80%d0%b0%d1%86%d0%b8%d0%b8%d1%82%d0%b5-%d1%81-%d0%b4%d1%8a%d1%80%d0%b6%d0%b0%d0%b2%d0%bd%d0%be-%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0%d0%bd%d0%b5-%d0%bd/", "text": "Федерациите, финасирани от държавата са намалели, обяви министър Красен Кралев по „Дарик“. От 67 те са станали 44. Той уточни още, че от следващата година ведомството предлага пари приоритетно да получават спортове с медали от последните две олимпиади и от световното от предишния сезон. А във втората група попадат федерации, класирани до 8-мо място на игрите и на последния мондиал. Тази седмица парламентарната комисия за децата, младежта и спорта прие новия закон, който предвижда редица промени. Една от тях е диференциране на спорните и треньорските услуги, което ще реши проблема с фитнесите, където трябва да има квалифицирани специалисти.", "date": "2017.11.04", "title": " Федерациите с държавно финансиране намалели до 44"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d0%b1%d0%b5-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0%d1%83/", "text": "Община Горна Оряховица бе домакин на национална научна конференция, посветена на 120 г. от рождението на Асен Разцветников. Форумът бе организиран от Общината и катедра „Българска литература“ към ВТУ. Форумът бе открит от проф. дфн Иван Станков. Свои доклади в рамките на форума представиха проф. дфн Добрин Добрев, проф. Михаил Неделчев, проф. дфн Николай Димитров и проф. дфн Пламен Дойнов. След научната част, гостите посетиха къщата музей „Асен Разцветников“ в Драганово. Научната конференция бе част от Разцветниковите празници, които тази вечер продължават в Клуба на пенсионера в Драганово с литературна вечер „Друмник от вихри подет“, организирана от НЧ „Съединение – 1888“. Участие ще вземат Творческата литературна група „Асен Разцветников“ при НЧ „Напредък – 1869“, Мъжка вокална група „Георги Измирлиев“, детски и местни самодейни състави. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.04", "title": " Община Горна Оряховица бе домакин научна конференция за Асен Разцветников"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%b5%d0%bd-%d1%80%d0%b5%d0%ba%d0%be%d1%80%d0%b4-%d0%b2%d1%8a%d0%b2-%d1%84%d0%b8%d0%b3%d1%83%d1%80%d0%bd%d0%be%d1%82%d0%be-%d0%bf%d1%8a%d1%80%d0%b7%d0%b0%d0%bb/", "text": "Французи поставиха световен рекорд във фигурното пързаляне. Габриела Пападакис и Гийом Сизерон станаха първите, минали границата от 200 точки за двете си изпълнения.  Двукратните световни шампиони демонстрираха лекота, ефирност, точност и за кратката програма получиха 81,10 т., а на волната събраха 119,33 т. И с общ резултат от 200,43 т. триумфираха при танцовите двойки за Гран при на Китай. След рекордьорите останаха американците Чок и Бейтис (184,50). Досегашното най-добро постижение бе на канадците Теса Въртю и Скот Моър от „Скейт Канада“ преди седмица – 199,86 т.", "date": "2017.11.04", "title": " Световен рекорд във  фигурното пързаляне"}
{"url": "https://trud.bg/%d0%bf%d1%80%d0%be%d0%ba%d0%be%d0%bf%d0%b8%d1%81-%d0%bf%d0%b0%d0%b2%d0%bb%d0%be%d0%bf%d1%83%d0%bb%d0%be%d1%81-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b5-%d0%b5%d0%b4%d0%bd%d0%b0/", "text": "Гръцкият президент Прокопис Павлопулос изрази категорична позиция по спорния въпрос за името на Република Македония, предаде  . По време на посещението си днес в град Козани държавният глава не остави съмнение, че единственият възможен сценарий за споразумение със Скопие е конституционното име да не съдържа „Македония“. Македония е една и тя е гръцка. Който пренебрегва тази реалност, не само променя историята, но той самият подкопава пътя си към Европейския съюз, заяви президентът Павлопулос. Държавният глава на южната ни съседка подчерта, че е недопустимо с европейското законодателство една страна да има териториални претенции към друга. Атина и Скопие активизираха преговорите на ниво министри на външните работи, което създаде впечатление, че е близо разрешение на спора. Медиите тиражираха името „Вардарска Македония“, като най-вероятно, но днешното изказване на президента отхвърля този вариант. Гръцки депутати предлагат дори да се проведе референдум. Заради спора за името Гърция блокира членството на Македония в НАТО и започване на преговорите за включване в Европейския съюз.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.04", "title": " Прокопис Павлопулос: Македония е една и тя е гръцка\t\t\t"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b2%d0%be%d0%b8%d0%bd%d0%b8%d1%82%d0%b5-%d0%be%d1%82-%d1%81%d0%be%d1%84%d0%b8/", "text": "„Воините от Софийската желязна дивизия загиваха по бранните полета на Балканския полуостров не заради някакви политически предубеждения на един, или друг, не заради някакви идеологии. Те загиваха, за да осъществят завета на Левски – ние, българите, да живеем свободни в България, Тракия и Македония. Няма други войни, в които българският воин да е воювал по-храбро и да е жертвал живота си без страх, готов да положи костите си пред олтара на идеята за свободата и обединението на българската нация.“ Това каза министърът на отбраната Красимир Каракачанов днес на   герои от Първи и Шести софийски пехотен полк на Първа Софийска желязна дивизия. Той се проведе пред скулптурната фигура на Лъва от Мемориала на загиналите войници в парка пред Националния дворец на културата в София. Инициативата на Архангелова задушница да бъде почетена паметта на над 3 000 войници и офицери от София и Софийско, загинали във войните за национално освобождение и обединение на българския народ, е на председателите и членовете на Съюза на офицерите и сержантите от запаса и резерва (СОСЗР), Съюза на ветераните от войните на България (СВВБ), Съюза на военноинвалидите и военнопострадалите (СВИВП) и Съюза на възпитаниците на Военните на Негово Величество училища, Школата за запасни офицери и Родолюбивото войнство и гражданство (СВВНВУ, ШЗО и РВГ). С техните усилия през тази година е създаден Инициативен комитет за възстановяването на Мемориала „Паметни плочи на загиналите от Първи и Шести пехотен полк от Първа пехотна софийска дивизия“. В Инициативния комитет се включват общо 14 военнопатриотични и родолюбиви организации. В тържествения военен церемониал днес участваха почетен караул, венценосци и знаменосци от състава на Националната гвардейска част и Гвардейският представителен духов оркестър. На него присъстваха кметът на Столична община Йорданка Фандъкова, нейният заместник доц. д-р Тодор Чобанов, председателят на СВВНВУ, ШЗО и РВГ капитан II ранг Атанас Илев, хиляди граждани. Беше отслужена заупокойна панихида за загиналите и бяха поднесени венци и цветя в знак на признателност към героите. В основата на скулптурната фигура на Лъва гвардейците поставиха урна с пръст от бранните полета, където са загивали воините от Първа Софийска желязна дивизия. Много жители и гости на град София поднесоха цветя в памет на загиналите български воини. В отговор на журналистически въпроси след тържествената церемония, министър Каракачанов отбеляза: „Има дни, в които ние трябва да бъдем единни, солидарни като българи – на годишнината на Левски, на Трети март, в ден като този, когато почитаме паметта на хора с различно вероизповедание и етническа принадлежност, всички те воювали в редиците на Българската армия и загинали за България.“ Той отказа коментар за позицията на ДПС с думите: „В такъв ден да бяха дошли да сложат едно цвете пред онези български войници, които са загинали за България, бих го приел за нормално“. По повод изявлението на  , че Червената армия е спомогнала за спасяването на българските евреи, министърът на отбраната заяви, че не е сериозно да се правят политически спекулации с подобна тема. „Ако кажа, че ВМРО има по-големи заслуги от Съветската армия за спасението на българските евреи, ще бъда прав, защото това е историята“, каза министър Каракачанов. „От петимата видни граждани от Инициативния комитет в Кюстендил през 1943 г., които отиват при народния представител Димитър Пешев и го ангажират с петицията за спасяването на евреите, трима са членове на ВМРО“, разясни той. „Истината е, че спасението на българските евреи е дело на българския народ, защото българите винаги са били толерантни към другите. За разлика от много други държави, в които антисемитизмът е бил политика, в България той никога не е имал своите проявления“, посочи министър Каракачанов. „Българският народ може да се гордее и с героите, които загиват за обединението на България, и с този хуманен акт – спасението на българските евреи, с който няма нищо общо която и да е друга държава“, заяви той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.04", "title": " Красимир Каракачанов: Воините от Софийската желязна дивизия загиваха за свободата и обединението на българската нация"}
{"url": "https://trud.bg/%d1%83%d0%b6%d0%b8%d0%bb%d0%b5%d0%bd%d0%b8-%d0%be%d1%82-%d1%81%d1%82%d1%80%d0%be%d0%b8%d1%82%d0%b5%d0%bb%d0%bd%d0%b0-%d0%bf%d0%b8%d1%80%d0%b0%d0%bc%d0%b8%d0%b4%d0%b0-%d1%87%d0%b0%d0%ba%d0%b0%d1%82/", "text": "Строителна пирамида във Варна глътна над половин милион лева преди 10 години, а ужилените новодомци още се надяват, че в европейска страна с ред и законност, трябва да си ги върнат. Да, но дамата фараон е обявена два пъти за общодържавно издирване, поради което спират наказателното производство срещу нея. А по време на цялата сага се оказва, че е болна от параноидна шизофрения, за да не я стигне ръката на закона, смятат потърпевшите. 12 са ужилените с различни суми, сключили договори с Ивелина Петрова Леонидова да им построи апартаменти в две жк кооперации във Варна – на улица „Добротица“ 8 и „Ендрю Карнеги“ 2. Едната сграда е вдигната само до третия етаж, а другата не е започната. С най-много пари – 91 433 лева, олекнал 85-годишният сега Тодор Тодоров, който ги спестил с дългогодишен труд като главен механик на плаващ кран и док в Кораборемонтния завод и от продажбата на наследствен имот. Изкушен от обявите в местен вестник на двете фирми на Леонидова – „Леонарх Билдинг“ и „Белла Вива“, той сключил през юни 2008 г. договор с една от тях, за да стане собственик на апартамент от 65 квадратни метра на 4-ти етаж на кооперацията на улица „Добротица“ 8. При изричното условие да брои парите кеш – веднъж 36 527 евро и след това още 20 000 лева, подписали контракта, според който кооперацията трябвало да бъде завършена в срок от година и половина. Месец след като прибрала парите, Леонидова замразила строежа с излята плоча на трети етаж, който си стои непокътнат и досега. След жалба от Тодоров и още четирима потърпевши Районна прокуратура във Варна с постановление от 14 май 2010 г. отказва да образува наказателно производство, защото няма данни за престъпление, а казусът следва да се уреди по реда на гражданското съдопроизводство. Възрастният мъж завел дело и го спечелил с решение на Варненския окръжен съд от 27 септември 2011 г. Леонидова е осъдена да плати на ищеца 46 748 евро и разноските по делото в размер 3807 лева. Със съдия -изпълнител е изваден изпълнителен лист в края на същата година, но Тодоров не си е получил парите. Изчаквайки законовия срок от една година потърпевшият варненец подал жалба, но по наказателното производство 3330/2012 г. районен прокур М. Неделчева постановява, че подсъдимата страда от параноидна шизофрения и в „състояние на продължително разстройство на съзнанието“ не може да отговаря за постъпките си и да носи наказателна отговорност. И делото е прекратено. Срещу Ивелина Леонидова е повдигнато обвинение по образувано наказателно производство 167/2011 след жалба на 12-те потърпевши в Икономическа полиция. То обаче е спряно през 2013 и след това през 2014 г. защото и в двата случая не е открита в законовия срок и е обявена за общодържавно издирване. В двете постановления по делото на районен прокурор Георги Манасиев се посочва, че причинената вреда е в големи размери и представлява престъпление по чл. 210 ал.1 т. 5 вр. чл.209 ал.1 от НК – за измама. Законът предвижда лишаване от свобода от 1 до 8 години. Общият размер на парите, с които висят 12-те потърпевши, е 550 981 лева. Междувременно те са настоявали за назначаване на тройна съдебно-психиатрична експертиза, считайки, че извършената не е обективна и обвиняемата цели да избегне наказателна отговорност. От защитата са искали да бъде изменена мярката й за неотклонение в домашен арест от парична гаранция, която съдът обаче е отменил в подписка, докато е била все още в наличност и в болница. Прокурорът приема искането за тройна експертиза, както и това за извършване на проверка на сейфове и сметки, ако съдът разреши разкриване на банковата тайна. От февруари 2014 г. Леонидова отново изчезнала и за втори път е обявена за общодържавно издирване. От тогава до днес – повече от 3 години, от нея няма ни вест, ни кост. Продължава да е в списъка за общодържавно издирване, още не е открита, казаха за „Труд“ от ОД на МВР Варна.  „Никой не я търси, явно има чадър над нея и покровители“, смята Тодор Тодоров, почти изгубил надежда, че за измамницата ще има справедливо възмездие. Бисерка Петкова от Добрич заедно със съпруга си са вкарали сумата от 88 012 лева за апартамент в строителната пирамида на Леонидова. Сега мъжът й е с тежък инфаркт, а тя с тумор в главата. Добринка Аначкова от Търговище, която е вдовица, не може да си върне 77 345 лева, въпреки че е спечелила делото във ВОС срещу Леонидова. Потърпевшите кой с повече, кой с по-малко пари, са от няколко града, включително и от София, но всички са в един омагьосан кръг и драмата им е обща. Ивелина Леонидова шества през 2008 г. из най-висшите светски събития, тя е сред дамския елит на страната и я коронясват за блондинката с най-дълга коса. „Тя се оказа не само жената с най-дългата руса грива, но и със солидна кариера в нелекия строителен бизнес“. Или: „за притежателка на най-дългата руса коса у нас е отличена не някоя капризна глезла, както може да се предположи, а сериозна бизнес дама, която се занимава със строителство-Ивелина Леонидова. Тя не се свени да вее дългата си до ханша коса на многобройните си работни срещи“, прехласват се по нея светските хроникьори тогава. “Изрично съм писал до полицията, която извършва това издирване, и ако няма данни, че е в страната, ще я обява за междудържавно издирване. Но не мога да издам европейска заповед за арест, както и не може да бъде съдена задочно, защото според експертизата й до момента, тя е невменяема. Доказателствата са в тази насока. Докато това не бъде опровергано от тройната експертиза, която съм разпоредил, тя не може да бъде съдена нито задочно, нито присъствено.” Това обясни районният прокурор по делото Георги Манасиев. Той посочи, че по това обвинение за измама срокът за давност е 10 години, но се прекъсва от всяко преследване на виновното лице и отново започва да тече. Ако бъде издирена и се окаже вменяема, може да бъде привлечена под отговорност за особено тежък случай. Пострадалите са много засегнати и атакуваха спирането на делото, но няколко състава на Районния съд го потвърдиха, обясни още представителят на държавното обвинение.", "date": "2017.11.04", "title": " Ужилени от строителна пирамида чакат правосъдие и парите си\t\t\t"}
{"url": "https://trud.bg/%d0%bc%d0%b5%d1%81%d0%b5%d1%87%d0%b5%d0%bd-%d1%85%d0%be%d1%80%d0%be%d1%81%d0%ba%d0%be%d0%bf-%d0%b7%d0%b0-%d0%bd%d0%be%d0%b5%d0%bc%d0%b2%d1%80%d0%b8-2017/", "text": "Промени, някои непредвидени, неочаквани случки – приятни и неприятни, пътувания у нас и зад граница, съчетани с желанието ни да сме спокойни и стабилни на всички нива и да посрещнем удовлетворени новата година, ето такъв ще е предпоследният месец на годината, пъстър, но орисващ ни спадове и възходи, зависещи и от нашата свободна воля и правилният или неправилен избор, който правим. Дали ще успеем да застанем на поредния връх или ще продължим да чакаме в неговото подножие, защото не се сигурни в силите си, зависи само от нас. И понеже промените ще ни заливат като лавина, разумно е да потиснем своята импулсивност и душевното си съпротивление да сме хора на реда, да се подчиняваме на законите и на правилата. Всеки, който реши, че за него правила и закони не важат, е на крачка от провала, от личния и професионалния срив. Достигнатата позиция все още не е стабилна. Сега е моментът, в който трезво можем да променим изцяло или само да обогатим средата си или да променим изцяло местожителството си, дори в друг град, а защо не зад граница. Незначителни хора ще избиват комплексите си, като доказват на околните и обществото колко са велики. Ясно е, че няма да получат лелеяното богатство и обществено признание, а и ще бъдат наказани не само от хората от тяхното обкръжение, разочаровани и гневни от непочтените им действия, а и от Съдбата. Мислете и контролирайте първичните си пориви, защото кармични врагове ще ви следват дълги години и ще ви мъстят заради унижението, на което са били подложени от вас. Привидно ненужни ни детайли, които не ни интересуват, са от значение за бъдещите ни планове. Неимоверно се засилва кариеризмът. Месец ноември не е време да се предприемат промени в държавата и в международните ни отношения. Шестият от Вселенските закони, 111 на брой, гласи: “Не прави непоискано добро. То задължително ще ти бъде заплатено със зло”. На всеки един от тези закони се подчинява живота не само на Земята, а и на всички  планети във Вселената. Това, че ние, хората, се правим на единствени и неповторими като форма на разумен живот, си е само за наша сметка. Космосът живее и общува пълноценно и без нашето, земно,  официално признаване. Вселенските закони са заключени във Вселенската памет. На определен етап на развитие за всяка една планета, в случая Земята, те започват да достигат до нея в онази своя част, в която разумът на планетата е готов да ги разбере и  спазва. Преди 15 години моите Тибетски Учители ми разрешиха да публикувам за първи път на планетата Земя, първите десет Вселенски закона, впоследствие и още десет. Някои ще ги подминат с иронично неверие. Разбирам ги. Те са единственият двукрак разум във Вселената.  За други факта, че законите, на които се подчинява неизброимия в своето многообразие вселенски живот,  се появяват в България, на български, е без значение, но уверявам ви, всеки, който мисли така, греши. Защо? Заради предците ни.  Някога, толкова назад във времето, че вече никой не помни кога е било, освен записаното от нашите далечни предци и съхранено в Агарта, цивилизацията на българите е била движещата сила за развитието на човечеството. Вече сте опиянени и главозамаяни от вашата уникалност? Винаги сте знаели, че сме по-така от другите народи. Хайде сега плавно да слезем на земята и да приберем перушината. Този етап отдавна е минал. Ние, днешните българи, не помним заника на тази велика култура. По-рядко от единици днес са българите, носители на потомствената кръв на първите родове. Неразбираеми отломки материална памет са достигнали до нас.  Някои се опитват съзнателно да заличат дори случайно запазилото се непонятно, но плашещо знание за това минало от преди много хилядолетия, притежаващо силата, ако бъде разчетено да преобърне човешката еволюция. Но както се казва: Небето помни! Точно заради това далечно и забравено минало, допълнено с наученото и осъзнато от мен знание през периода на тибетското ми обучение, сме заслужили чрез българин, в България и на български език да се появят за първи път Вселенските закони. Поне в разрешената им част. Разрешението за оповестяване на Вселенски закон означава, че забележима част от човечеството е готово да ги осъзнае и спазва.  Така развитието на обществото скокообразно се ускорява и е по-лесно да направим нова крачка в духовното, интелектуалното и техническото си израстване. Първите двадесет Вселенски закона вече съм ги оповестила. За останалите е рано, на човечеството му е нужно още да съзрява, дали десетилетия, дали столетия, до края на 23-и век когато земляните за станем част от Вселенската общност – не знам. Времето ще покаже. Законът е труден за разбиране, защото смисълът му противоречи на библейските закони. Свикнали сме, а и са ни учили да раздаваме добро винаги когато можем да го сторим. Библията ни учи, че да правиш добро, е най-висшето благо на този свят. Да, така е, но само когато доброто е поискано, а не е дадено насила.  Ако това добро не е поискано, а натрапено, когато отмине моментът на нечия безпомощност, той, получилият нашата помощ, започва да ни мрази, защото сме му помогнали, виждайки го в момент на слабост. Ако ни се наложи да потърсим неговата помощ след време, той ни обръща гръб, желаейки да види как, като сме толкова силни, ще се справим сами. Обикновено дареното непоискано добро ни печели врагове, затова е грешка да го раздаваме в момент на обзело ни съжаление. Вселенските закони важат за всички, дори за кръвните ни роднини. Шестия за непоисканото добро не прави изключение. Когато започнах да прилагам Вселенските закони, години наред живях с убеждението, че те не се отнасят за най-близките ми хора, майка, баща, баби, дядовци, деца, съпруг. С годините на моето съзряване осъзнах една проста, но сложна за житейските ни  възприятия истина. Дори и най-близките ни хора могат да се превърнат в наши кармични врагове, мъстящи ни неусетно с обидни думи или неуважение, ако сме им подали ръка, без да ни е поискана помощ. Затова, колкото и крайно да звучи, даже и най-близките ни хора, кръвни роднини, деца трябва да поискат с думи помощ директно от нас, за да им я дадем и да не ги превърнем в наши кармични врагове. Изключение са случаите, когато са в безпомощно състояние, не осъзнават ставащото и няма как да ни помолят за помощ. Единствено тогава сме длъжни да им я дадем, без да ни е поискана. Грешка с негативни последици е да натрапваме знанията и възможностите си, за да помагаме, без да са поискали помощта ни. Така задължително ще получим Съдбовно наказание и омразата на човека на когото натрапваме помощта си. А колко дълго ще страдаме самите ние в необозримото бъдеще заради неосъзната грешка, също не е без значение за живота ни. Доброто и помощта трябва да бъдат поискани, за да не бъдем мразени, но това не означава, че нямаме право да откажем, ако ще създадем проблем за себе си. Най-ярък пример е поисканата парична помощ. Знаете, че ако не помогнете, ще ви намразят, но в същото време сте наясно, че ако помогнете, ще имате месеци наред финансови проблеми и ще се наложи да искате заеми. Представете си, че не успеете да ги върнете. Значи човекът ви е изнудил в своя полза, но не е бил коректен и не е спазил срока за връщане на парите, а вие сте си създали други врагове в лицето на хората, на които сте станали длъжници заради собствената си добронамереност. По-добре е в такъв случай да откажем, вместо да печелим нови кармични врагове. Законът за непоисканото добро не означава, че трябва да сме равнодушни и чрез равнодушие да си купим щастие, но и както казах, наказва, понякога светкавично, неспазването му. Ако на пътя е паднал човек, който е в безпомощно състояние и има нужда от лекар, е най-добре да бъде извикана линейка. Ако обаче човек е в безпомощно състояние, но е в съзнание, е редно да поиска доброто.  Преди много години, когато бях студентка, импулсивно, без да се замисля, помогнах на възрастен човек в критична за него ситуация, без да ме е помолил. Беше с бастун и едва ходеше. Пресичаше бул. “Витоша”, а трамваят летеше към спирката. Възрастният човек падна на релсите, а аз ужасена се втурнах да го вдигна и изместя въпреки моите 46 кг тогава, защото щеше да бъде прегазен. Едва го извлякох от релсите, а когато вече беше на безопасно място до тротоара, той вдигна бастуна и започна да ме удря жестоко по гърба, сякаш искаше да ми счупи гръбнака, като крещеше, че не е искал да му помагам. Наложи се минувачите мен да спасяват… Закона за непоисканото добро не търпи компромиси! Вече не помня колко отдавна исках, обичаща целия свят и добронамерена към всички,  хората да са щастливи. Правех и невъзможното, за да ги накарам да се променят… и често ме мразеха. Сега, от висотата на осъзнатите мои знания и умения, съм на друго мнение. Доброто, помощта трябва да бъдат поискани и заплатени. Дори с кутия бонбони и букет независимо колко голямо е стореното добро.  Няма начин всички хора да бъдат щастливи и никой никого няма  право да променя, защото щастието в настоящия живот трябва да бъде заслужено в миналите прераждания и с действията ни сега, всеки миг, всеки ден. Можем само да съветваме, но не и настойчиво да налагаме нашата правота, помощ и доброта. Доброто според нас, може да е зло на този на когото го натрапваме. Така е по-лесно да помогнем нуждаещите се сами да осъзнаят, ако поискат, че биха могли да променят живота си и да бъдат заслужено щастливи или нещастни… ако са склонни да правят непоискано добро, за което винаги наградата е зло.", "date": "2017.11.04", "title": " Месечен хороскоп за ноември 2017"}
{"url": "https://trud.bg/%d1%82%d0%be%d0%bf-%d1%85%d0%be%d1%80%d0%b5%d0%be%d0%b3%d1%80%d0%b0%d1%84%d1%8a%d1%82-%d0%bd%d0%b0-%d0%b0%d1%80%d0%b0%d0%b1%d0%b5%d1%81%d0%ba-%d0%b0%d1%81%d0%b5%d0%bd-%d0%bd%d0%b0/", "text": " – На 16 ноември фондация Fineact, с подкрепата на Министерството на култкурата, на Музикален и балетен център „Стефан Македонски“ и на балет „Арабеск“ ще представи премиера от две хореографии – на Филип Миланов и моята, с общо заглавие „Градски шум – Черната кутия“. Това е продължение на миналогодишния проект „Градски шум“, който беше представен в Ларгото на Министерски съвет. „Черна кутия“ е тъй като този път продължението се случва на сцената. Идеята е името „Градски шум“, да бъде разпознаваемо в бъдеще, тоест този проект да продължи да съществува и през годините под различни форми и с различни насоки. Темата ще бъде различна всеки път, но ще се занимава с проблемите на обществото.  Този път ще покажем някои страни от човешката същност. Моята миниатюра се казва „Моето второ аз“ и третира вътрешните конфликти на почти всеки човек, компромисите, които трябва да прави, за да остане в мир със себе си. Тези проблеми се интерпретират от Ницше в няколко негови произведения. Въпросът е докъде е здравословно да се правят компромиси. Общо взето, и приятелството също се основава на подобен вид взаимоотношения.  – Нашата трупа е с много млади танцьори, има доста хубави постановки и напоследък публиката е повече, но хората наистина предпочитат да гледат или класика, или просто по-ведри неща. Причината е, че проблемите им са достатъчно много, за да отидат в театъра и да гледат… още проблеми.  – Всеки човек носи проблемите в себе си и затова става въпрос в „Моето второ Аз“. Примерно, мои колеги влизат малко разстроени един към друг в залата на репетиция. Не са се карали, но са имали някакви спорове. Единият се извинява, другият е нацупен, третият е ядосан, защото това се случва по време на репетиция, четвърти си гледа работата стриктно и сериозно. И като ги събереш тези четиримата, и си представиш, че това е един човек в неговите лудости… Ето така се получи „Моето второ Аз“. Симбиоза между различните характери, които всеки човек има вътре в себе си. Ако всички хора са подредени и стерилни, просто няма да е интересно. „Градски шум“ е за хората, които си шумят в различни тоналности.  – Едно време се отделяха време и пари за култура. Сега също се отделят пари, но самото внимание на обществото е насочено в друга посока. Занимават се с всичко останало, но не и с култура. Смея да твърдя, че България е с много висока културна история. Страната ни все още е напред в доста сфери на изкуството. Но това няма да е още задълго, ако обществото ни продължава да е така слабо заинтересовано.  – Заради проблемите, които занимават всеки българин. Битови, социални, политически също. Това, че непрекъснато се сменят министри и правителства, оказва влияние. Администрацията като се смени няколко пъти – оттам идва и нейната бавност. След като назначиш един човек, на него му е нужно физическо време да се адаптира и да навлезе в работата – един период от около година. Според мен кадрите, които са ценни, трябва да остават във всичките сфери, независимо от смяната на правителствата.  – Самото танцово изкуство се развива доста интензивно. Има много кадърни хора в нашата сфера. Министерството на културата и частни организации отделят пари, има субсиди. Не е като да няма културни събития. Въпросът е в гледаемостта. На обществеността тези проекти трябва да се представят може би по различен начин, за да се заинтригуват и младите хора. Иначе, според мен, всичко си е наред. Малко усилие, и може да се получат доста приятни неща. Като цяло нещата в държавата се подобряват, но с по-бавни темпове от нужното.  – Моят баща беше балетист и беше против, но майка ми ме прати в хореографското училище. Докато разбера какво става, вече бях в десети клас. Въпреки, че се справях прилично, реших, че е по-добре да уча икономика. И започнах да се подготвям за изпит, да уча теми за Икономическия университет. Бях си ги научил перфектно, подадох си документите и в деня на изпита се отказах. Падна се една от темите, които знаех най-добре. Бях сто процента вътре. Но междувременно в десети клас Маргарита Арнаудова – директор на балет „Арабеск“ по това време, ни покани да влезем в трупата със съученика ми Милен Петров. След първата година на адаптация почти веднага започна да ни дава по-солови неща. Може би това, че вече съм бил в „Арабеск“, е променило мнението ми и съм решил да не се явявам на изпит.  – Не, по никакъв начин не съжалявам. Тогава щях да изпусна целия си живот, който беше много интересен.  – Не, никога не съм съжалявал за нищо, което съм правил. В един момент бях канен да играя там спектакъл – в „Козият рог“. Бях доста стреснат от това, че трябва да си партнирам с Маша Илиева и с още други звезди на операта. След като влязох в „Арабеск“ няколко пъти ме питаха от операта: „Ама сигурен ли си, не искаш ли при нас?“  – Защото знае какво натоварване е – и психическо, и физическо.  – Тя вече играе. Даже сама се е записала в детската градина на танци, без ние да разберем. Ние бяхме я записали на приложни изкуства и английски. Оказа се, че ходела в групата по танци. Ние сме против точно по същите причини, заради които и баща ми е бил против. Защото това е неблагодарна професия. Първо, заплащането е ниско. Второ, физическата болка е доста голяма, много често и психически е тежко. Нашите танцьори в момента репетират по четири или пет неща на ден. И трябва да пресъздават различни образи, да са вътре в нещата, иначе не става, а това е адски турдно и изморително. Отделно ходят и на участия, защото заплатите им се ниски и трябва да изкарват допълнително пари. Те живеят с по 10-12-14 часа на ден работа.  – В процеса на нашата работа така се случва, че винаги идва някой хореограф, особено от чужбина, който представя стила си. И какво става? Например поставя едно соло от 3 минути, но му липсва най-важното: настроението на самия танцьор, неговите движения, неговият начин на изразяване. И ние започваме да хореографираме в момента, в който ни възложат да изразим себе си – може би в 4 движения с ръце, с глава, с изразителен гръб. Колкото и да е странно, човек като стои с гръб, може да стои по сто различни начина: дали е задъхан, дали главата му е наведена, дали е отпуснат, или гледа настрани – той изразява различни емоции. Точно това е интересното в нашата работа по принцип – че човек е толкова различен, колкото дни в живота си има.  – Един човек беше коментирал в социалната мрежа, че „арабеск“ идва от украсата на арките в арабския свят. И допълва: „аман от проарабски пропаганди“. Името на балет „Арабеск“ идва от поза в класическия балет, описана още в ХVII век във френското кралско училище по танцово изкуство. Навремето децата от училище ги водеха всеки месец на детски балетен спектакъл. Балетната публика се създава. Не можеш изведнъж да я откраднеш. Балетът е най-сложното изкуство. Ако не бъде възпитан зрителят, много трудно ще повтори да гледа „тия с клинчетата“ – има и такива изказвания. Съвременният танц е по-свободен и зрителите може да се адаптират по-бързо.  – Там бяхме аз и една моя колежка – Теодора Стефанова. Бяхме изпратени през 2001 г. от Министерството на културата, за да представим България на голям международен фестивал.  – С местни хора нямаш право да говориш. Защото в момента, в който говориш с местни хора, самите местни хора, освен ако не са оторизирани от Партията, биват разглеждани като шпиони, които предават информация пред чужденци.  – Не, даже ще избяга. Дори няма да ви позволи да го снимате. Случвало ми се е да питам полицайка за посоката, и тя да се отдръпва от мен. И другото нещо – не ме допуснаха да вляза в хранителен магазин. Видях само, че на рафтовете има само един продукт от край до край. Някакъв вид храна. Доколкото знам, храната се дава с купони и по дни, като имаш дневна дажба. Там има желязна дисциплина и престъпността е нулева. Мъжете ходят за 7 години в казармата, жените – за пет. Законите са такива, че доколкото съм чувал, последствията са не само за провинилия се, но и за цялото му семейство, почти всичките му близки биват наказани. Направи ми впечатление, че като кацнахме със самолета – бяхме 120 артисти и хора на изкуството от цял свят, може би ходихме пеша 4 километра. През цялото шествие имаше от двете страни хора, облечени в национални носии, строени с децата си, махащи с букети с тяхното цвете, кимченирия. Колкото и да е странно, много държави, които са против КНДР, въпреки всичко изпращат своите културни посланици на севернокорейските фестивали, естествено, посветени на Ким Ир Сен. Културата и изкуството са нещо много важно, един вид политика, комуникация на друго ниво.  – Там заболях от шарка. След като ме излекуваха, докато чакам да замина от страната, севернокорейците нямаше какво да ме правят. Всички чужденци си бяха тръгнали. Нашият посланик направи невъзможното и успя да ми извади разрешително да се разхождам свободно по улиците. По принцип чужденците се движехме само с кортеж. Петзвездният хотел, в който ни бяха настанили, беше на островче по средата на реката. Като тръгнеш да излизаш, казват много любезно: „Стоп, дотук. Моля, върнете се обратно.“ Иначе в болницата хората много добре се отнасяха с мен. Въпреки, че съм най-обикновен човек, за мен се грижеше денонощно професор, който беше с не знам колко научни степени и ордени и знаеше 6 езика. Този професор ми беше като медицинска сестра: само да охна, и идва да ми бие инжекция. Това, което ми направи впечатление, е че витамин С много оскъдно се даваше – в хартийки и счукан на прах. Тези хора нямаха и лекарства. Тоест, заради това че са капсуловани от останалия свят, те нямат почти никакви консумативи за живот.  – Майка ми е половин испанка от Валенсия и по принцип винаги съм имал възможностат да живея в Испания. Сигурно един ден ще отида там да живея, защото е хубаво място за живеене. За работата обаче има един проблем, с който всичките ми колеги са се сблъсквали. В Швейцария, Германия, Австрия, Франция, а и на повечето места, трупите използват 10 години танцьорите, след което им казват „свободни сте“. А и лошото е, че навсякъде чужденецът е чужденец. Аз затова смятам че мястото ми е в България. Тук имам много повече възможности, отколкото на запад. Идват при нас хора от тези държави, които си представят че са носители на кой знае каква култура. Някой път са били гротескни. Идват да ни „обучават“ танцьори, които всъщност са много под нашето ниво – не само за нашата трупа, но и за нивото в България. Арогантни и със самочувствие. Казват че нещо си се прави по еди какъв си начин, а ти вече си го открил това преди десет години. И казваш: Ами, да. Ние вече го знаем. Така че ние не сме толкова назад в България.  – Да опитат, само това. Един път може да не разберат, втори път нека да отидат на различен вид балет, и така два-три пъти, пък ако и тогава не им е харесало, да не ходят. То се прави за удоволствие.", "date": "2017.11.04", "title": " Топ хореографът на „Арабеск“ Асен Наков пред „Труд“: Човек е толкова различен, колкото дни в живота си има"}
{"url": "https://trud.bg/%d0%ba%d0%be%d0%b3%d0%be-%d0%b4%d0%b0-%d1%81%d0%bb%d1%83%d1%88%d0%b0%d1%82-%d0%bf%d0%b0%d1%82%d1%80%d0%b8%d0%be%d1%82%d0%b8%d1%82%d0%b5-%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5/", "text": "Ако Патриотите слушат единия от лидерите си, зарязват армията и я оставят на самооцеляване. Не къде да е, а на правителственото заседание за обсъждане на бюджета за следващата година и не кой да е, а вицепремиерът Валери Симеонов, се обяви против купуването на нови военни играчки, както се изрази той. Любопитна терминология за един държавник, който продължава да говори с висок глас и на високи места, че и да вземем нови самолети, няма кой да ги управлява. По същия начин разсъждава и по другия, гласуван от парламента проект за инвестиционен разход, чието реализиране трябва да увеличи строя на Военноморските ни сили с два модулни патрулни кораби. Но, ако Патриотите застанат зад другия си лидер, който също е вицепремиер, трябва в пленарна зала да имат съвсем друго поведение. На същото това заседание министър Красимир Каракачанов отдава казаното от колегата си и политически приятел на неговото неразположение и на непознаване на Програмата за управление на коалицията „ГЕРБ-Обединени патриоти“. Ако беше ме попитал, щях да го информирам за какво става дума, беше казал Каракачанов и по повод на неотдавнашните заключения на Симеонов, че поведението на пилотите в Граф Игнатиево било, едва ли не, национална измяна. Да оставим обаче това тотално разминаване между двамата вицепремиери, макар че то показва какво е отношението на управляващите към армията. От гледна точка на факта, че тя не пълни, а празни бюджета, сигурно са прави. Би могло част от тези стотици милиони да се дадат за по-големи заплати на митничарите, които носят приходи, както Валери Симеонов препоръчва на финансовия министър Владислав Горанов. Колкото и да сме несъгласни с приказките на Валери Симеонов, трябва да му благодарим, че се намери един политик, който ясно да ни каже защо през последните десетилетия отбраната ни е хронично нефинансирана, а хората с пагони бягат от нея. Отражение точно на тази картинка в политическото ни всекидневие са парите за отбрана, които правителството на Бойко Борисов залага за следващата година. Според Министерството на отбраната разходите през 2018 г. ще бъдат 1,53 процента от БВП, т.е. с 0,017 на сто повече в сравнение с тези през 2017 г., а според Министерството на финансите процентът е 1,55. Доста далеч от заветната цел, поставена от срещата на върха на НАТО в Уелс, за 2 процента. При това, за да се похвалим с някакъв напредък, събираме всичко, което, макар и символично, се доближава до отбраната. А какво остава за отбранителни способности, заради които се гонят тези два процента?! И след окончателното гласуване на бюджета, както подсказват обсъжданията в парламентарните комисии, управляващите ще вдигнат високо глава, защото, както се успокояват, са направили реалното. Прогнозите на експерти обаче, не са толкова оптимистични. Да увеличиш месечните възнаграждения на войниците и сержантите с около 70 лв., а на офицерите – с около 90 лв., не означава, че решаваш въпроса с големия некомплект от личен състав. Задачата пред командирите е да приемат 1300 нови войници на година. Съмнения за нейното изпълнение изразява началникът на отбраната генерал-лейтенант Андрей Боцев. И той е прав. Преди всичко няма кандидати, няма и да има, защото при днешния пазар на труда 680 лв. заплата не е привлекателна. На последния конкурс за три свободни места в армията е имало само един желаещ?! Още повече, че Въоръжените сили са система и увеличаването на състава води до необходимостта от повече средства за бойна подготовка, горива и т.н., което може да разгневи още повече хора като Валери Симеонов. Изглежда обаче, депутатите не са настроени на боева вълна. Новият военен бюджет е преди всичко бюджет на примирението. Като унижение за командирите в Българската армия следва да се приемат думите на вицепремиера Валери Симеонов на правителственото заседание “Извинявайте, но да купуваме нови военни играчки при положение, че там има много сериозни проблеми в екипа на хората, които ще управляват тези нови самолети и въобще никаква гаранция няма, че някой ще се качи на тези самолети, по-добре да не правим тези излишни рискове, защото са прекалено скъпи”. Нещо подобно е и въпросът с фрегатите, който също би трябвало, според вицепремиера, да бъде по-сериозно обсъден. Това не е поставяне под съмнение на политически решения, а на усилията на българските военнослужещи.", "date": "2017.11.04", "title": " Кого да слушат Патриотите? Валери Симеонов или Красимир Каракачанов?\t\t\t"}
{"url": "https://trud.bg/%d0%bf%d0%b0%d1%80%d1%82%d0%b8%d0%b9%d0%bd%d0%b8%d1%8f%d1%82-%d0%ba%d1%80%d1%8f%d1%81%d1%8a%d0%ba-%d0%b7%d0%b0%d0%bc%d1%8a%d0%b3%d0%bb%d1%8f%d0%b2%d0%b0-%d0%be%d0%b1%d1%89%d0%b5%d1%81%d1%82%d0%b2/", "text": "Имаше един стар виц, който се разказваше под сурдинка из панелните коплекси на социализма. В глухия коловоз на гарата стои леко ръждясал пътнически вагон. Вътре Брежнев и отговорните другари от съветското политбюро мълчаливо седят и се поклащат ритмично, за да имитират, че влакът се движи. „Ех, другари, въздъхнал Брежнев, нямате чувство за отговорност. Да беше извикал някой „пуф-паф“, пък друг да свирне с уста като локомотив, че да ни повярват хората…“ С тази анекдотична метафора тогава се описваше ерата на „брежневия застой”. На пръв поглед така изглежда и управлението на България през последните две десетилетия. Едни и същи проблеми се разтягат във времето, „гноясват”, управниците се менят, но проблемите си остават. Здравеопазване, образование, доходи, корупция… Така е, но не защото няма воля и капацитет у различните управленски конфигурации да работят в обществения интерес. Тъкмо обратното – всяко ново правителство поема кормилото на власт­та с най-добри намерения. Премиерът Борисов например, печели доверието на мнозинството българи вече години наред, защото олицетворява ясна и осезаема за хората политическа линия. И тя е най-малкото: патерналистично отношение към държавното управление, тоест лична намеса на лидера, „ръчно“ управление при кризисни ситуации и социални конфликти. И този подход е съчетан с ясна проевропейска ориентация и тънки баланси спрямо Русия. Преди него Симеон Сакскобургготски дойде на власт като символ на помирението и отрицаването на пагубната политическа конфронтация. А после Станишев привнесе нужния социален щрих в управленската мозайка на тройната коалиция. Каквито и визии и намерения обаче да имат лидерите, токсичната обществена среда сковава всичко. Егоистични партийни апарати, недостатъчно свободни медии, оплетени в зависимости локални върхушки, скрито паразитират върху публичните ресурси. Това са само част от тежките симптоми на обществената развала в България. И, разбира се, всичко това потопено в морето на едно разширяващо се гражданско и политическо безкултурие. Привържениците на двуполюсния модел възхваляват двупартийния сблъсък в политиката. Според тях, това е най-ефективната форма на политическа дискусия в обществото и най-полезният формат на конструиране на парламентарното пространство. И това наистина е така. Но не тук и  не сега, както се казва. Двуполюсният сблъсък в българския политически модел се изражда в тотално противопоставяне, партийна вендета, политическа истерия. Спомнете си възцаряването на двуполюсния модел през 1991 г., когато СДС-то на Филип Димитров спечели изборите с „малко, но завинаги“, както радостно-утешително възкликна тогава техният партиен вестник. Докато други им отговориха „с малко и за малко“. Партийното управление се мени неведнъж от 1991 до 2001 г. След „синия“ кабинет дойде „безвремието“ на Беров, после червеният полюс (Виденов), после пак синият (Иван Костов). Но безплодната конфронтация между „комунисти“ и „антикомунисти“ ескалира до крайности. Власт на крясъка и партийната непоносимост, а не на аргументите.  Успокоението на обществените страсти, снемането на партийната преса от бизнеса, нормализацията на обществените дебати настъпиха с разбиването на двуполюсния модел. С всичките си кусури, управлението в периода 2001-2005 г. даде  спокойствие и конструктивизъм на обществото. След като политическият процес беше натикан отново в двуполюсния модел (по-малките партии във властта са брошка, която не определя облика на управленския силует!), партийният крясък отново взе връх над обществения разум. Но днес такава атмосфера се възцарява в много по „хранителната“ среда на тотално профанизирана обществена дискусия, липсата на каквото и да е уважение към опонента, готовността да унизиш, вместо да убедиш – все маниери на публичо общуване и политически дискурс, които поливат със „сярна киселина“ другия и различния. И всичко това се мултиплицира от манталитета на масовата аудитория в социалните мрежи и, разбира се, от медийните глашатаи. Вижте институциите! Парламентът вместо да е националният политически форум на нацията, където под светлините на прожекторите се обсъждат големите теми, на момент прилича на пиянска свада. Законодателството се пълни с правна конфекция и  липсва достатъчно диалог с обществото и експертните общнос­ти. Правителството от своя страна е поствено под „чехъла“ на конюнктурното мислене и емоция на една или друга мрежа от хора във фейсбук. И понякога изглежда като рефлексия на някой от родните сутрешни блокове в трите големи телевизии. Което не само не е комплимент, а е упрек за липсата на системност и устойчивост при провеждане на държавната политика. Казвам всичко това не за да нагнетявам и без това черните краски на родния държавно-политически пейзаж, а за да очертая по-релефно някои положителни тенденции. Първо, БСП застана по-уверено на политическата арена. Заслугата без съмнение е на Корнелия Нинова и екипа й. Партията сякаш отново е „боеви авангард“, казано с намигване към историята. Целият въпрос е, че ариергардът е значително намалял. И ако се разчита само на родово-апаратния сантимент, ще намалява и занапред. Предизвикателството към партията е не само да се консолидира, но и да произвежда идеи и политики. „Стани да седна“ трябва да се замени с „ние ще направим това“. Убедителна изборна победа на левицата е невъзможна без реално отваряне на партията към политическия център и умерените избиратели, които не са социалисти или най-малкото не са партийно организирани социалисти. В обществото днес има нови разломи (кливиджи), които преподреждат политико-идеологическата мозайка. Довчерашни идейни опоненти по дадени теми, днес са близки и дори идентични по разбиране по новите големи теми – отношението към историята и резултатите от Втората световна война, властта на корпорациите над обществения интерес, многополюсната геополитическа архитектура на света. БСП трябва да намери сили да се отвори извън апарата и партийните родове, ако иска отново за спечели обществено мнозинство.  ГЕРБ се превърна в уникално политическо явление. Мощна партия на властта с жилави местни структури и лидер, който освен солидното си влияние, показва на дело, че може да се учи от грешките си. Това без съмнение е много сериозен политически капитал. Неизбежните скандали, нарушения и недоразумения са част от управленското всекидневие, но поне засега не ерозират влиянието на партията. Предизвиктелството пред партията на г-н Борисов, поне според мен, е да излезе от радикалната конфронтация и да се превърне в катализатор на съгласието. Партийната запалянковщина е важна за апарата и неговите кръгове на влияние, но истинската политика за разширяване на партийните позиции преминава през отваряне към умерените обществени среди, за които ожесточените реплики „Борисов – Нинова“ не означават нищо. Умерените – тези, които искат нещо в държавата да се промени реално, по правило не слушат крясъци, а аргументи.  И ако БСП има по-голяма традиция след 1989 г. да бъде партия на съгласието (главно поради отбранителната позиция, в която беше поставена то ГЕРБ има по-реален шанс да се препозиционира именно като партия на обединението в името на значими национални цели. Това се дължи на все още неизтощения политически ресурс на Бойко Борисов, който го обогатява с нови щрихи чрез активната външнополитическа линия. Въобще, у нас понастоящем има две овластени политически фигури с потенциал да изтръгнат страната от безплодната конфронтация. Единият без съмнение е президентът Радев, поради високото обществено доверие, което го поддържа. Другият е г-н Борисов – заради силната политическа машина, с която разполага, и огромния опит, който натрупа във властта като премиер трети мандат. Дали някой от двамата (най-добре и двамата!) ще превърне този потенциал в дела, е въпрос с много неизвестни.", "date": "2017.11.04", "title": " Партийният крясък замъглява обществения разум\t\t\t"}
{"url": "https://trud.bg/%d1%81%d0%bd%d0%b8%d0%bc%d0%b0%d1%82-%d1%80%d0%b5%d0%ba%d0%bb%d0%b0%d0%bc%d0%bd%d0%be-%d0%b2%d0%b8%d0%b4%d0%b5%d0%be-%d0%b7%d0%b0-%d0%bc%d1%83%d0%b7%d0%b5%d1%8f%d1%82-%d0%bd%d0%b0-%d0%be%d1%82%d0%ba/", "text": "Екип на Платформата iLovebulgaria снима кадри за рекламно видео, което ще се използва за популяризиране на Етнографски музей на открито „Етър”. Това е втори етап на проект на Министерството на туризма, свързан със заснемане на избрани обекти в България. iLoveBulgaria е официалната интерактивна Платформа на България,  разработена съвместно с Министерство на туризма. Основната идея на Платформата е да развива различните видове туризъм в България и да популяризира забележителности в страната на ниво град, област, държава както сред местното население, така и пред гостите и посетителите на страната ни. В Платформата е включен пълният списък на 100-те национални туристически обекта. За всеки от тях специално се разработва информационна табела с уникален QR код, която може да се сканира с мобилно устройство. Така туристът ще  получава информация и за обекта и паралелно с това има възможност да натрупа бонус точки, срещу които би могъл да получи поощрителни награди като безплатна беседа, отстъпка за посещение на група в музеи и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.04", "title": " Снимат рекламно видео за музеят на открито „Етър” в Габрово"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d1%81%d0%b2%d0%be%d0%b1%d0%be%d0%b4%d0%bd%d0%b8-%d0%bc%d0%b5%d1%81%d1%82%d0%b0-%d0%b2-%d0%bd%d0%be%d0%b2%d0%b0%d1%82%d0%b0-%d0%b4%d0%b5%d1%82%d1%81%d0%ba/", "text": "Вече са обявени местата за прием в откриващата се втора яслена група към новия корпус на детска градина „Ралица” в квартал „Коматево” в Пловдив, въпреки че сградата все още не е завършена. Срокът за подаване на заявленията за кандидатстване е до 7 ноември, а самото записване на малчуганите след класирането на 9 ноември е до 17 ноември. Постъпването на класираните деца ще стане след откриване на новата сграда, което се очаква да стане факт през месец декември. В новата сграда на ДГ „Ралица” са проектирани три входа – по един за двете яслени групи на първия етаж и един общ вход за двете групи на забавачката за деца от 3 до 6 години, разположени на втория етаж. И трите входа са достъпни и чрез наклонена рампа. За всяка яслена група е планирано предверие, стаи за игра, спални и кухненски бокс с кът за хранене. За всяка градинска група са предвидени методичен кабинет, гардероб за децата, кухненски бокс, занималня с кътове за игри и хранене, спалня. Сградата е изградена според всички съвременни стандарти – с поставена топлоизолация и монтирана слънчево-колекторна инсталация на покрива. Дворът ще разполага с нови площадки с катерушки, пързалки и други външни елементи за игра, както и просторни зeлени площи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.04", "title": " Обявиха свободни места в новата детска градина в Коматево, макар че тя още се строи и не е завършена"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b2%d0%b8%d0%ba%d0%b0-%d0%ba%d1%80%d0%b8%d0%b7%d0%b8%d1%81%d0%bd%d0%b8%d1%8f-%d1%89%d0%b0/", "text": "Премиерът Бойко Борисов свика работно съвещание на кризисния щаб в община Бургас за ситуацията в районите, пострадали при последните проливни дъждове в страната. Това съобщиха от правителствената информационна служба. Кметовете на Бургас и на Камено Димитър Николов и Жельо Вардунски му докладваха, че е създадена организация за ликвидиране на последиците. Всички отговорни институции следят непрекъснато ситуацията с пострадалите домове и процеса на възстановяване на щетите. Тази седмица двете общини, засегнати най-тежко от пороите на 25 октомври, получиха 1 млн. лв. от правителството за преодоляване на последиците от бедствието. На община Камено се предоставят 600 000 лв., а на община Бургас – 400 000 лв., за разчистване на пътната мрежа, речните легла и деретата от наноси и дървесна маса, както и за неотложно възстановяване на увредените сгради и инфраструктурни обекти. По този начин ще се подпомогне възстановяването на нормалния ритъм на живот в засегнатите територии. До този момент са изградени 4 временни моста в община Камено, докладва още кметът на общината Жельо Вардунски. Вече започна и изплащането на 325 лв. социални помощи на пострадалите домакинства. 318 броя уреди „бяла техника“ трябва да бъдат закупени за пострадалите домакинства в община Бургас и около 400 – за община Камено. В тази акция ще се включи и Българският червен кръст. Вече започна и изплащането на 325 лв. социални помощи на пострадалите домакинства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.04", "title": " Премиерът Борисов свика кризисния щаб в Бургаско за ситуацията в пострадалите от пороите райони"}
{"url": "https://trud.bg/%d0%bc%d1%83%d0%b7%d0%b5%d0%b9-%d0%b2-%d0%b3%d0%b0%d0%b1%d1%80%d0%be%d0%b2%d0%be-%d0%bf%d0%be%d0%ba%d0%b0%d0%b7%d0%b2%d0%b0-%d1%84%d0%b8%d0%bb%d0%bc%d0%b8-%d0%b7%d0%b0-%d0%ba%d1%80%d0%b8%d1%81%d1%82/", "text": "Филмова програма към изложбите „Кристо и Жан-Клод. Проекти“ и „Роден в Габрово“ предлага музеят в Габрово. Ще бъдат показани две заглавия, автор на които е журналистката Евгения Атанасова-Тенева – „Кристо и Жан-Клод – изкуството е за двама” от 2010 г. и „Christo от България“ от 2015 г. Филмите са любезно предоставени от Българска национална телевизия. Непосредствено преди прожекцията, Музеят кани на екскурзоводен тур в изложбите „Кристо и Жан-Клод. Проекти” и „Роден в Габрово”. Беседата ще въведе посетителите в идеите и начина на работа на Кристо и Жан-Клод и ще ги ориентира в мащабите и историята на проектите им. „Капсулата на времето“, изложбата „Роден в Габрово“, ще пренесе слушателите в ранните години от живота на Христо Явашев и семейството му в Габрово. Ще бъде представен и филмът на Тома Томов – „Кристо на 75“, 2010. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.04", "title": " Музей в Габрово показва филми за Кристо Явашев и Жан-Клод"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-21-%d0%bf%d1%80%d0%be%d1%81%d1%82%d0%b8%d1%82%d1%83%d1%82%d0%ba%d0%b8-%d0%b8-6-%d0%bd%d0%b0%d1%80%d0%ba%d0%be%d0%b4%d0%b8%d0%bb%d1%8a%d1%80%d0%b8/", "text": "21 проститутки са заловени при масирана полицейска операция, проведена на територията на Областна дирекция на  МВР-Пловдив по разпореждане на главния секретар на МВР. Арестувани са също шестима разпространители на дрога, съобщиха от пресцентъра на дирекцията в града под тепетата. При акцията полицаите са проверили 270 обществени места, 736 автомобила и 1894 души. При проверка на заведения в областта в 17 случая са спипани деца в нощни заведения. В други 4 случая пък на непълнолетни са продавани алкохол и цигари баровете.В изпълнение на разпореждане на главния секретар на МВР бе проведена тридневна  масирана полицейска операция за противодействие на престъпността, охрана на обществения ред и безопасност на движението. Участие в нея взеха служители от районните управления, отделите „Криминална полиция“, „Охранителна полиция“ и „Разследване“ и от сектори „Пътна полиция“ и „Специализирани полицейски сили“. Акцент в акцията бе поставен на предотвратяване, пресичане и разкриване на престъпления, свързани с разпространение и употреба на наркотични вещества; установяване на обявени за издирване лица, автомобили и вещи; контрол за спазване разпоредбите на Наредба № 1 на Община Пловдив и Закона за закрила на детето за недопускане продажба на алкохол и тютюневи изделия на малолетни и непълнолетни, както и присъствието им на обществени места след 22 часа без придружител. Проверки са предприети и по линия на търговията с акцизни стоки без български бандерол, частно-охранителната дейност и спазване на правилата по Закона за движение по пътищата. Освен към нощните заведения, входно-изходните артерии и централната градска част на Пловдив, действията бяха насочени и към по-малките населени места в областта. По метода „широкообхватен контрол“ пътни полицаи са спрели общо 110 автомобила, констатирали са 85 нарушения на Закона за движение по пътищата. С помощта на мобилни системи за видеоконтрол са регистрирани 77 случая на движение с превишена скорост. Един водач е бил неправоспособен, двама са били употребили алкохол над 1,2 промила, а друг е бил под въздействието на наркотични вещества. С нередовни пътни документи са били две МПС, друго е било без включени светлини през деня, а трето – технически неизправно. В хода на специализираната операция са образувани общо 6 досъдебни производства и задържани 11 лица. За констатираните нарушения на Закона за движение по пътищата са съставени 4 акта и 4 глоби с фиш. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.04", "title": " Заловиха 21 проститутки и 6 наркодилъри при полицейска акция в Пловдивско"}
{"url": "https://trud.bg/%d0%b1%d1%80%d0%b0%d1%82%d1%8f-%d0%bf%d0%be%d1%80%d1%83%d0%b3%d0%b0%d1%85%d0%b0-%d0%b2%d1%8a%d0%b7%d1%80%d0%be%d0%b6%d0%b4%d0%b5%d0%bd%d1%81%d0%ba%d0%b8-%d0%ba%d1%8a%d1%82/", "text": "Двама братя – на 11 и 14 г., поругаха новия възрожденски кът с шест паметника в Девня ден след откриването му, съобщиха от общината. Призори на 2 ноември момчетата изтръгнали букви от монументите на Христо Ботев, Георги Бенковски, Панайот Волов и от каменна инсталация със стих от баладата „Хаджи Димитър“. Часове по-късно полицията заловила малките извършители на вандалската проява. Оказало се, че братята имат  предишни криминални прояви и растат без родителска грижа. Майката напуснала отдавна семейството, а бащата бил осъждан многократно за кражби и зависим от алкохола. Затова момчетата отглеждала баба им, която обаче починала. Пред полицаите двете деца си признали за стореното, изразили съжаление и върнали откраднатите букви. След ден те отново бяха залепени по местата им от служители на общинската администрация. За случая е уведомена местната комисия за борба с противообществените прояви на малолетни и непълнолетни лица, което ще прецени какви възпитателни мерки да бъдат наложени на двамата братя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.04", "title": " Братя поругаха възрожденски кът"}
{"url": "https://trud.bg/%d1%86%d0%b8%d0%b3%d0%b0%d0%bd%d0%b8%d1%82%d0%b5-%d0%bf%d1%80%d0%b5%d0%b1%d0%b8%d0%bb%d0%b8-%d0%b4%d0%b5%d1%86%d0%b0-%d1%81%d0%bf%d0%be%d1%80%d1%82%d0%b8%d1%81%d1%82%d0%b8-%d0%b2-%d0%b0%d1%81%d0%b5/", "text": "Двама от циганите, участвали в побоя над децата спортисти и техните треньори и родители  от клуба по кану-каяк „Асеновец“ в Асеновград остават в ареста. Това реши асеновграските магистрати, които оставиха без разглеждане искането на 34-годишния Исмет Лютви и 39-годишния Костадин Мечев, тъй като в Районния съд в града под Асеновата крепост бе внесен отново обвинителен акт срещу 11-те цигани побойници. Това ограничава правомощията на съдебния състав, тъй като единствен съдията докладчик по делото може да решава какви да са мерките за неотклонение на подсъдимите. Исмет Лютви и Костадин Мечев поискаха да бъдат пуснати на свобода и мярката им за неотклонение „задържане под стража“ да бъде изменена в по-лека, нотова не се случи. 34-годишният Исмет Лютви е обвинен в това, че на 26 юни2017 г. на ул. „Любен Каравелов“ до болницата в Асеновград в съучастие като извършител с Яшар Сами, на 27 г., Васил Иванов, на 19 г., Емрал Рамадан, на 28 г., Стефан Димитров – Тефик, на 33 г., Асен Асенов, на 40 г. и Костадин Мечев, на 39 г., е извършил непристойни действия (агресивно поведение, изразяващо се в хвърляне на камъни, участие в масово сбиване, отправяне на ругатни и заплахи), грубо нарушаващи обществения ред и изразяващи явно неуважение към обществото. 39-годишният Костадин Мечев пък е обвинен в хулиганство, заедно с обвиняемите Абдраман Абдраманов, Васил Иванов и Славчо Михайлов. Той хвърлял камъни по гребците и отправял към тях заплахи. И двамата може да получат до 5 години затвор за извършеното от тях престъпление, предвижда закона за извършените от тях престъпления, за които са им повдигнати обвинения.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.04", "title": " Циганите, пребили деца спортисти в Асеновград, остават зад решетките\t\t\t"}
{"url": "https://trud.bg/%d0%b1%d0%b5%d0%bd%d0%b3%d0%b0%d0%bb%d1%81%d0%ba%d0%b0%d1%82%d0%b0-%d1%82%d0%b8%d0%b3%d1%80%d0%b8%d1%86%d0%b0-%d0%bf%d1%80%d1%8a%d1%81%d0%ba%d0%b0-%d1%81%d0%b5%d0%ba%d1%81%d0%b0%d0%bf%d0%b8%d0%bb/", "text": "Олимпийската шампионка Маргарита Мамун се оттегли от спорта след игрите Рио 2016, но не спира да приковава погледите върху себе си. Златното момиче на руската художествена гимнастика продължава да пръска сексапил, красота и финес и да заковава мъжките погледи, въпреки че вече два месеца е в графата на „омъжените“. Но съпругът Александър Сухоруков, сребърен медалист в плуването от игрите Пекин 2008, няма нищо против и се гордее с изявите на своята половинка. В момента Рига, както я наричат приятелите й, е рекламно лице на бельо и козметика. 21-годишната спортистка продължава да си докарва солидни доходи, но и да обикаля света като модел, което й носи истинско удоволствие. Екзотичната визия Мамун дължи на смесения си произход – руско-бенгалски. Баща й Абдула ал Мамун е морски инженер от Бангладеш и идва в Русия, където среща майка й Анна, която е гимнастичка. След кратко време се появява и дъщеря им Маргарита, която в спортната си кариера получава прякора Бенгалската тигрица. Според специалистите и зрителите на момичето са присъщи онези пластични и грациозни движения, каквито притежава и величественият звяр. Рита започва да тренира гимнастика на 11 г., а 3 сезона преди игрите в Рио вече има 7 златни медала от световни първенства и 4 от европейски. С най-голямата си конкурентка в отбора – русокосата Яна Кудрявцева са и най-добри приятелки. Именно тя е сочена за фаворитка за олимпийското злато, но прави грешка и остава със сребро. Мамун обаче е безупречна и грабва титлата. Месец по-късно Яна й става шаферка на сватбата.", "date": "2017.11.04", "title": " Бенгалската тигрица пръска сексапил и като модел"}
{"url": "https://trud.bg/%d1%80%d1%83%d1%81%d0%ba%d0%b0-%d1%85%d0%b8%d0%bf%d0%b5%d1%80-%d1%80%d0%b0%d0%ba%d0%b5%d1%82%d0%b0-%d1%81%d1%82%d1%80%d0%b5%d1%81%d0%b8%d1%80%d0%b0-%d0%b7%d0%b0%d0%bf%d0%b0%d0%b4%d0%b0/", "text": "Hякoлкo нoви тexнoлoгии на модерни и мощни руски оръжия изправиха на нокти западните анализатори и военни специалисти. Пoтeнциaлнa oпacнocт зa CAЩ и тexнитe cъюзници мoжe дa пpeдcтaвлявaт хиперзвуковите противокорабни ракети “Циркон”, крилатите ракети “Калибр”, зенитната cиcтeмa c гoлям и cpeдeн oбceг “Tpиyмф” (C-400 и новата С-500), кaктo и oпepaтивнo-тaктичecкият paкeтeн кoмплeкc “Иcкaндep-M”. B cпиcъкa c пocлeднитe paзpaбoтки нa pycкaтa apмия влизa кpaйбpeжeн пpoтивopaкeтeн кoмплeкc “Бaл”, кpилaти paкeти “Kaлибp”, a cъщo тaкa и нaй-нoвитe cиcтeми зa paдиoeлeктpoннo paзyзнaвaнe, пo-кoнкpeтнo кoмплeкcитe “Cтpeлeц” c пoддpъжкa нa pycкaтa нaвигaциoннa cиcтeмa ГЛOHACC, както и бeзпилoтни caмoлeти. Все по-усилено се говори за перспективните самолети от 6-о поколение – МиГ-41 и за бъдещия стратегически бомбардировач ПАК ДА, разработван от компанията “Туполев”. “Труд” събра интересни данни за тези и други оръжия от открити западни и руски източници. Първата крилата ракета “Калибр” е показана на международния авиокосмически салон край Москва през 1993 г. Ракетите от този клас постъпват първо на въоръжение в подводниците клас “Ясен”, първата подводница от който клас започва да се строи през същата тази 1993 г., а е спусната на вода през 2010 г. Точните данни на модификацията крилата ракета, с която са въоръжени тези руски подводници, са секретни. Но при всяко положение изпреварват американските крилати ракети “Томахоук”. Съществуват три типа крилати ракети “Калибр” в зависимост от целите за поразяване– за наземни цели, за кораби и за подводници. Точните характеристики на руските крилати ракети са държавна тайна, като през 2012 г. излизат съобщения, че далекобойността им по морски цели е 375 км, а по наземни– 2600 км. Според други данни далекобойността им е до 2000 км в конвенционален вариант за наземни цели и до 2600 км с ядрени бойни глави).  Главното достойнство на крилатите ракети “Калибр” е устройството за радиоелектронно заглушаване, управлението им и самонасочването им. Крилатите ракети “Калибър” могат да бъдат базирани на всякакви носители, което ги прави много гъвкаво оръжие. Ако Русия разполага с модификации на крилати ракети “Калибр” с далекобойност 4000 км, каквито съобщения излизат в медиите след руските военни удари срещу ИДИЛ в Сирия, то руската армия ще е в състояние да нанесе ефективен и ефикасен “изпепеляващ” удар върху САЩ само с конвенционално оръжие. Конструкторското бюро “Туполев” ще разработи следващото поколение стратегически бомбардировач за руските ВВС. Т.нар. проект ПАК ДА (Перспективный авиационный комплекс дальней авиации – Перспективен авиационен комплекс за стратегическата авиация) трябва да замести сега използваните Ту-95МС и Ту-160. Това съобщава руският вестник “Известия”.  “Туполев” е победил в конкурс, в рамките на който са участвали няколко конструкторски бюра, като всяко от тях е представило проекти за бъдещия стратегически бомбардировач. Представени са били свръхзвукови и един хиперзвуков проект, но “Туполев” са спечелили със самолет, изпълнен по схемата “летящо крило”, тъй като е предлагал сериозно намаляване в радиолокационната забележимост.  Първият опитен образец на самолета ПАК ДА ще се вдигне във въздуха в началото на следващото десетилетие. Машината ще бъде направена по схемата “летящо крило” (без опашка и отделен от крилата фюзелаж) и ще може да лети на дозвукови скорости (до 1190 км/ч). Това е значително по-малко от скоростта на Ту-160.  ПАК ДА ще може да бъде въоръжен с всички видове ядрени и обикновени бомби: бронебойни, бетонобойни, касетъчни и т. н.  Първоначално Министерството на отбраната на Русия планираше новият самолет да постъпи на въоръжение още през 2025 г., а изпитателните полети да са приключили през 2020 г. По-късно обаче се разбра, че проектът се отлага и от фирмата възобновяват серийното производство на вече модернизираната версия на Ту-160. Влизащите на въоръжение догодина руски противокорабни ракети “Циркон” се очаква да се превърнат в смъртоносна заплаха за новите британски самолетоносачи, които още даже не са завършени, пише “Индипендънт”. Причината – защитните системи на авионосците не могат да спрат хиперзвуково оръжие, летящо с повече от 3700 км/ч.  “Циркон” използва за двигателя си кислород от атмосферата, а не от отделен резервоар, като така конструкцията на ракетата значително се олекотява. Тя лети със скорост от между 6 и 8 пъти тази на звука.  Радиусът й на действие не е толкова впечатляващ (под 500 км), но може да се изстрелва както от ядрените суперкрайцери от клас “Киров” и подводниците от клас “Хъски”, така и от тежки бомбардировачи.  Тази година руската хиперзвукова противокорабна ракета “Циркон” достигна най-високата скорост, развивана някога от която и да е крилата ракета в историята, съобщава ТАСС. При изпитания тя е достигнала скорост 8 пъти над скоростта на звука или приблизително 9800 км/ч.  С възможен обсег от около 400 км тя ще може да изминава това разстояние само за 2,5 минути. Западните медии се боят, че това ще направи голяма част от военноморския потенциал на НАТО безполезен. Очаква се системата официално да стане част от арсенала на Русия през 2018 година. Русия вече притежава електромагнитно оръжие за борба с безпилотни летателни апарати-дронове.  Главният научно-изследователски и изпитателен център на Министерството на отбраната създаде електромагнитно оръжие “Ступор”, което е способно да подавя и сваля безпилотни летателни апарати.  Прототип на апарата бе представен на щанда на Центъра в рамките на форума “Армия-2017” през август т. г.  “Ступор” е предназначен да унищожава дроновете, включително от хеликоптерен тип, използвани над земни и водни повърхности и във въздуха при обхват от пряка видимост, се посочва в ТТ данните на комплекса.  Оръжието излъчва електромагнитни импулси и е предназначено предимно за потискане и контрол на канала за връзка и управление на БПЛА, който под въздействието на излъчването губи контакт с оператора, води до неконтролиран полет и падане. “Ступор” работи в диапазон от 2 километра в 20-градусов сектор.  Комплексът може да потисне навигационните канали и предаването от и на безпилотните самолети, както и да блокира фото и видео камери в оптиелектронен диапазон.  Зареждането на “пушката” може да става както от мрежата, така и от акумулатора на автомобил. Апаратът не бива да бъде насочван към хора, самолети, превозни средства и животни, отбелязват производителите. Перспективният авиационен комплекс за далечно прехващане (ПАК ДП) МиГ-41, който се предвижда да замени височинния прехващач МиГ-31, ще може да изпълнява задачи и в Космоса, заяви неотдавна генералният директор на Руската самолетостроителна корпорация “МиГ” Иля Тарасенко  Вече работим над него. За нас това е естественото развитие на самолета МиГ-31. Това ще бъде абсолютно нов технологичен самолет. Нови технологии, незабележимост, работа в Космоса, нови скорости, нов радиус казва Тарасенко. Той отбелязва, че всички авангардни постижения ще бъдат реализирани в проекта ПАК ДП.  Доставките за министерството на отбраната могат да започнат в средата на 20-те години.  МиГ-41 ще бъде “абсолютно нов самолет”, а не дълбока модернизация на МиГ-31. Напълно е възможно той да изпълнява задачи и като високотехнологичен безпилотен апарат, смятат специалистите. Руските военни разчитат на постъпване във войските на въздушно-космическата отбрана минимум на пет комплекса С-500 в рамките на държавната програма за въоръжения до 2020 година.  По своите бойни качества тази зенитно-ракетна установка значително ще превъзхожда стоящата на въоръжение система С-400 “Триумф” и чуждестранния й аналог – американската THAAD. По информация от открити източници, далечината на откриване на целта при С-500 ще бъде с 200 км повече, отколкото при С-400, т.е. примерно около 800 км. Както съобщава главнокомандващият ВВС на Русия Виктор Бондарев, тази система ще може да решава задачи по унищожението на оперативно-тактически ракети, на ракети със средна далечина на действие, а също и цели в близкия космос. Експертите изказват различни предположения за това, какви технически характеристики ще притежава този свръхмощен и тайнствен комплекс. Но всички са убедени, че С-500 рязко ща засили мощта на руската въздушно-космическа отбрана.  Най-новата ЗРС ще позволи да се решават задачи както на противоракетната отбрана, така и на противосамолетната, т.е. в рамките на една система да се обединява решението на две задачи.  С-500 “Триумф-М” освен всичко друго може да унищожава хиперзвукови крилати ракети, чиято крайцерска скорост достига до 5 500 км/ч и повече, съобщават руски медии.  ", "date": "2017.11.04", "title": " Руска хипер ракета стресира Запада\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8%d0%bd%d1%81%d0%bf%d0%b5%d0%ba%d1%82%d0%b8%d1%80%d0%b0-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd/", "text": "Премиерът Бойко Борисов инспектира тази сутрин строителството на четирилентовия път Поморие – Ахелой. Той каза, че това е един от най-опасните участъци, като през последните години там са станали катастрофи с 40 убити и 80 пострадали. Заедно с премиера бяха председателят на Управителния съвет на Агенция „Пътна инфраструктура“ инж. Дончо Атанасов, министърът на регионалното развитие и благоустройството Николай Нанков, кметът на Община Бургас Димитър Николов. Дончо Атанасов каза, че независимо от метеорологичните условия през зимните месеци, новият път трябва да бъде готов до началото на летния туристически сезон на 2018 година. Ще се направи и рехабилитация на старото трасе Поморие – Слънчев бряг.   До началото на туристическия сезон трябва да бъде готов и обхода на Ахелой. Неговата първа копка бе направена преди два дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.04", "title": " Борисов инспектира строителството на четирилентовия път Поморие – Ахелой (СНИМКИ и ВИДЕО)"}
