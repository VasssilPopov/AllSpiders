{"url": "https://trud.bg/%d0%b1%d0%b8%d0%b2%d1%88%d0%b0-%d0%bf%d0%be%d1%80%d0%bd%d0%be%d0%b7%d0%b2%d0%b5%d0%b7%d0%b4%d0%b0-%d0%bd%d0%b0%d0%bf%d0%b8%d1%80%d0%b0-%d0%b4%d0%b0-%d1%81%d1%82%d0%b0%d0%b2%d0%b0-%d0%bf%d1%80%d0%b5/", "text": "Бившата порнозвезда Елена Беркова (32 г.) стана поредната дама, която обяви намерение да се кандидатира за президентските избори в Русия догодина, съобщиха московски медии. Брюнетката от северозападния град Мурманск, която по-рано се бе пробвала и на кметските избори в Сочи, публикува видеоклип в профила си в инстаграм с новите си амбиции. Беркова, майка на 2 деца, обещава да въведе смъртно наказание за сексуален тормоз, тъй като й омръзнало от хора като холивудския продуцент Харви Уайнстийн. В “програмата” й влизат затягане на правилата за развод при подаване на молба от мъжа, въвеждане на сексуално възпитание в училищата и забрана за носене на поли, по-дълги от 40 см. Беркова е четвъртата дама с амбиции за президентските избори в Русия.", "date": "2017.11.03", "title": " Бивша порнозвезда напира  да става президент на Русия\t\t\t"}
{"url": "https://trud.bg/%d1%80%d0%b0%d1%81%d1%82%d0%b5-%d0%bf%d0%be%d0%b4%d0%ba%d1%80%d0%b5%d0%bf%d0%b0%d1%82%d0%b0-%d0%b7%d0%b0-%d0%bd%d0%b5%d0%b7%d0%b0%d0%b2%d0%b8%d1%81%d0%b8%d0%bc%d0%be%d1%81%d1%82%d1%82%d0%b0-%d0%bd/", "text": "Хиляди каталунци излязоха протест в Барселона срещу задържането на 8 регионални министри, уволнени заради стремежа на областта към независимост от Испания, предаде Би Би Си. Министрите, които бяха изправени пред Висшия съд в Испания, бяха обвинени в бунт, противодържавна дейност и злоупотреба с държавна средства, похарчени за организиране на референдума за независимост на 1 октомври. Девети обвиняем бе пуснат под гаранция, тъй като напуснал пленарната зала в Барселона преди гласуването на декларацията за независимост преди седмица. Процесът срещу тях ще продължи на 9 ноември В четвъртък вечерта хиляди граждани се събраха пред регионалния парламент с флагове на Каталуня и с плакати с надпис „Свобода за политическите затворници“. Подобни протести имаше и в други градове в областта, която тази седмица мина под прякото управление на Мадрид. Испанската прокуратура се опитва да получи европейска заповед за ареста на експрезидента на Каталуня Карлес Пучдемон. Заедно със свои съратници той избяга в Белгия, откъдето настоя за освобождаването на бившите си министри, „задържани в нарушение на основните демократични принципи“. Преди това Пучдемон заяви, че ще се върне в Испания, само при гаранции за справедлив процес. Ако обаче бъде издадена европейска заповед за ареста му, Брюксел ще трябва да го предаде на Мадрид.", "date": "2017.11.03", "title": " Расте подкрепата за независимостта на Каталуния (ИНФОГРАФИКА)\t\t\t"}
{"url": "https://trud.bg/%d0%b4%d1%8a%d0%bb%d0%b3%d0%b8-%d0%be%d0%bf%d0%b0%d1%88%d0%ba%d0%b8-%d0%bf%d0%be-%d1%81%d0%b2%d0%b5%d1%82%d0%b0-%d0%b7%d0%b0-%d0%bd%d0%be%d0%b2%d0%b8%d1%8f-iphone-x/", "text": "Технологичния гигант Apple пусна в продажба последния модел от поредицата в няколко държави, сред които Съединените щати, Франция, Великобритания и Германия. Новият iPhone ce различава коренно от всички мобилни устройства на Apple, излезли през последните 10 години. Новото при iPhone X e, че липсва бутон Ноmе, устройството използва лицев скенер, a екранът заема изцяло предната страна на телефона, информира БНТ.", "date": "2017.11.03", "title": " Дълги опашки в няколко държави за новия iPhone X"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%ba%d0%be%d0%b2%d0%b0%d1%87%d0%b5%d0%b2-%d0%bd%d1%8f%d0%bc%d0%b0-%d0%bd%d0%b0%d0%bf%d1%80%d0%b5%d0%b6%d0%b5%d0%bd%d0%b8%d0%b5-%d1%81%d1%80%d0%b5%d1%89%d1%83/", "text": "Няма напрежение срещу участието на Патриотите в коалицията. Европредседателството ни не е заплашено по никакъв начин. Това каза евродепутатът и заместник-председател на групата на Европейската народна партия Андрей Ковачев по   в коментар на искането на ДПС за  . Това правителство заяви още от първия ден на създаването си, че е проевропейско правителство и не прави компромиси с ценностите, добави той – „Опозиция – това й е работата – да сваля управляващите, това е така в цял свят, така че те си търсят всякакъв повод за такива опити”. Във връзка с   Мария Захарова, че Червената армия е помогнала за спасяването на българските евреи, евродепутатът заяви, че не може да повярва, че тя не знае основна част от историята, а именно, че съветската армия се е намирала на хиляди километри по времето, когато царят, правителството и обществеността решават да преустановят депортацията на евреите от старите територии на Царството. „Може би мислят, че с такава митология могат да привлекат хората, които са по-податливи на тази хибридна пропагадна, но това е самият говорител на външното министерство, затова е непонятно за мен и се надявам, че ще има журналист на следващия брифинг на г-жа Захарова, за да попита на какво се дължи това изявление“, допълни Ковачев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.03", "title": " Андрей Ковачев: Няма напрежение срещу участието на Патриотите в коалицията"}
{"url": "https://trud.bg/%d0%bc%d0%b5%d0%b6%d0%b4%d0%b8%d0%bd%d0%bd%d0%b8%d1%8f%d1%82-%d0%b4%d0%be%d0%ba%d0%bb%d0%b0%d0%b4-%d0%b7%d0%b0-%d0%b0%d0%b5%d1%86-%d0%b1%d0%b5%d0%bb%d0%b5%d0%bd%d0%b5-%d1%81%d0%bb%d0%b5%d0%b4-203/", "text": "Съвсем скоро ще е наличен окончателният доклад на БАН, който да даде отговор за съдбата на евентуалната ни втора атомната електроцентрала – тази в Белене. В момента е готов само междинен доклад, който представя един от възможните сценарии. Това заяви министърът на енергетиката Теменужка Петкова по  . По думите й в този междинен доклад се посочва, че след 2035 г. на територията на нашия регион ще има дефицит на енергийни мощности, а ние не трябва да разглеждаме България като самостоятелен пазар на електроенергия, а да гледаме на регионалния пазар като на едно цяло. Тя посочи, че решението за АЕЦ „Белене” предстои да се вземе на базата на подготвяния от БАН доклад, но това става с яснотата, че неговите последствия ще са и за следващите поколения. За нас е приоритет да използваме това оборудване по възможно най-добрия начин, 3 млрд. са инвестирани до момента, посочи тя. Половината оборудване е доставено и е на площадката на АЕЦ „Белене”, а другата половина ще бъде в България до края на годината. Доставеното оборудване се съхранява по възможно най-добрия начин, като се спазват стандартите и указанията на заводите производители, посочи още Петкова. Предстои и изграждането на навеси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.03", "title": " Междинният доклад за АЕЦ „Белене“: След 2035 г. в региона ще има дефицит на енергийни мощности"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d1%81%d1%8a%d0%b1%d1%80%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba/", "text": "Заместник министър-председателят по правосъдната реформа и министър на външните работи Екатерина Захариева запозна посланиците на държавите-членки на Европейския съюз (ЕС) в България с приоритетите на предстоящото Българско председателство на Съвета на ЕС, както и със стратегически позиции на страната ни по глобални въпроси като бъдещето на Европа. Това стана по време на работна среща в Министерството на външните работи, съобщиха от ведомството. „Както добре знаете, европейската перспектива за страните от Западните Балкани е наш основен приоритет – посочи министър Захариева – За това говори и залегналата в нашата програма среща на върха между държавните лидери от ЕС и на шестте страни от Западните Балкани, желаещи да станат пълноправни членове на съюза. Това е първият форум от подобно естество от срещата в Солун през 2003 г.” В неформален тон министър Захариева и посланиците обсъдиха също вижданията на България за предстоящия дебат по многогодишната финансова рамка на ЕС, кохезионната политика, очакванията на София за Механизма за сътрудничество и проверка, както и предложения на европейски функционери кохезионните фондове занапред да зависят от реформи в съдебната система. В срещата участваха също посланиците на Норвегия и Швейцария, както и представителят на Европейската комисия в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.03", "title": " Екатерина Захариева събра европейските посланици на разговор за председателството"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d1%83%d1%87%d0%b8%d1%85%d0%b0-%d0%b1%d0%b0%d0%b1%d0%b8-%d0%b8-%d0%b4%d1%8f%d0%b4%d0%be%d0%b2%d1%86%d0%b8-%d0%ba%d0%b0%d0%ba-%d0%b4%d0%b0-%d1%81%d0%b5-%d0%bf/", "text": "Столични полицаи проведоха среща с възрастни жители на три софийски квартала, за да ги обучат как да разпознават и да се предпазват от телефонни измами. По инициатива на служители от Четвърто РУ- СДВР и със съдействието на представители на читалище „Светлина 1940”, днес се проведе информационна кампания на тема „Как да разпознаем и да се предпазим от телефонни измами”. На нея присъстваха жители на кварталите „Стрелбище”, „Гоце Делчев” и „Иван Вазов”, съобщиха от МВР. В непринуден разговор полицаите представиха пред възрастните хора възможните сценарии, с които си служат телефонните измамници. Обясниха им различните комбинации от поредици телефонни обаждания, за да поддържат заблуждение у жертвата си, както и признаците, по които хората биха могли да разпознаят подобен вид престъпление. Разказаха как полицията действа при изпълнение на служебните си задължения и при провеждане на полицейски операции. За пореден път ги увериха, че служителите на реда никога и по никакъв повод не търсят хората с настояване за даване на пари, че няма институция в страната, която по телефона да поставя подобни условия. „Не давайте пари, поискани по телефона от непознати!“, бе призивът, който полицейските служители отправиха към присъстващите възрастни хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.03", "title": " Полицаи учиха баби и дядовци как да се пазят от телефонни измами"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d0%b1%d1%80%d0%be%d0%bd%d0%b7%d0%be%d0%b2%d0%b0-%d0%ba%d1%8a%d1%89%d0%b0-%d0%bd%d0%b0-%d0%bc%d1%8f%d1%81%d1%82%d0%be%d1%82%d0%be-%d0%bd%d0%b0-%d0%bc%d0%b0%d0%b2/", "text": "Бронзова скулптура ще се издигне по време на българското председателство на Съвета на Европа на мястото на разрушения мавзолей на Георги Димитров в София. Това ще се случи, ако идния четвъртък Столичния общински съвет одобри проекта. Идеята е на Австрийското посолство и е във връзка с културното сътрудничество между двете държави, по време на съвместното ни европредседателство с Австрия през 2018 г. Проектът, наречен “Бронзовата къща”, е дело на българския художник Пламен Деянов. Идеята за бронзовата къща е на десетилетие. Деянов е показвал елементи от произведението си в Шанхай, Европа и Америка. За образец той е избрал “Хрельовата кула” в Рилския манастир. “Бронзовата къща” е висока 14 м., а нейната основа е с размери 7 х 7 м.  Тя е най-голямата скулптура-сграда в света, произведена изцяло и само от масивен бронз. За момента плановете са арт-инсталацията да остане на мястото за година. Тя ще се монтира между 2 седмици и месец. “Бронзовата къща” може да бъде използвана за културни събития. Предстои “Архитектура и градоустройство” да проучи основата, върху която ще се гради инсталацията и да осигури обезопасяването й. Не се знае колко ще струва това. Главният архитект на София Здравко Здравков коментира, че знаковите пространства в София са превърнати в паркинги и изрази надежда, че след приключване на конкурса за 3-та зона на централната градска част ще се определи пространство за временни арт инсталации на модерното изкуство.", "date": "2017.11.03", "title": " Вдигат бронзова къща  на мястото на мавзолея\t\t\t"}
{"url": "https://trud.bg/%d0%ba%d0%be%d0%bb%d0%b5%d0%b4%d0%bd%d0%b8-%d0%b4%d0%be%d0%b1%d0%b0%d0%b2%d0%ba%d0%b8-%d0%bd%d0%be-%d0%bd%d0%b5-%d0%b7%d0%b0-%d0%b2%d1%81%d0%b8%d1%87%d0%ba%d0%b8/", "text": "Правителството обмисля дали да даде коледни добавки за пенсионерите, съобщи в парламента финансовият министър Владислав Горанов. „Дори и да се вземе решение за отпускане на добавки тази година, те едва ли ще бъдат за всички. Прави се анализ. Вероятно към средата на ноември ще имаме резултат от него и ще ви го съобщим”, каза Горанов.  По думите му бюджетът за тази година ще приключи балансирано или на малък излишък. Той обясни, че спекулациите, че има едни 2,5 млрд. за харчене са по-скоро грешна интерпретация. „Излишъкът е резултативна величина към края на октомври“, посочи министърът. „Смятам, че тази година трябва да се подходи малко по-различно, ако се дават коледни добавки. С оглед на това, че групата от пенсионери с най-ниски пенсии, която последните години получава добавки, тази година имат повишение на пенсиите. Това ще бъде обсъдено”, каза по темата министърът на труда и социалната политика Бисер Петков. Той допълни, че дали ще има бонуси, зависи от Министерство на финансите, което трябва да осигури ресурс, защото такъв не е планиран в бюджета за ДОО.", "date": "2017.11.03", "title": " Коледни добавки, но не за всички\t\t\t"}
{"url": "https://trud.bg/%d0%be%d1%81%d0%b5%d0%bc-%d0%be%d1%82-%d0%b4%d0%b5%d1%81%d0%b5%d1%82-%d0%b1%d1%8a%d0%bb%d0%b3%d0%b0%d1%80%d0%b8-%d0%b6%d0%b8%d0%b2%d0%b5%d1%8f%d1%82-%d0%b2-%d1%81%d0%be%d0%b1%d1%81%d1%82%d0%b2%d0%b5/", "text": "Над 82% от българите живеят в собствено жилище, показва анализ на Евростат за състоянието на жилищния фонд в Европейския съюз за миналата година. Болшинството от хората у нас са си купили апартамент или къща без заем – със собствени средства. Такива са 79,9 на сто от собствениците на имоти у нас. Ипотечен кредит са теглили едва 2,6% от българите, показва още статистиката. Лидер по собствени жилища в ЕС е Румъния – там едва 4 на сто от населението не притежава имота, в който живее. България заема седмо място по този показател в ЕС като пред нас са още Литва, Хърватия, Словакия, Унгария и Полша. Заем за покупка на жилище са теглили под 1 процент от румънците, а едва 4% от съседите ни са под наем.  При нас все пак 17,7 % от българите живеят под наем, твърди Евростат. Близо 3% плащат на пазарни цени,  а 14,8 на сто са на регулиран наем или най-често става въпрос за ползването на общински жилища.  И въпреки че голяма част от българите притежават жилище, се оказва, че една трета от имотите у нас са необитаеми. В свой доклад Световната банка обяви, че в България има 3,9 милиона жилища и около 3 милиона домакинства. Те обаче обитават 2,7 милиона имота или един от седем българи живее в жилище, което се споделя от повече от едно домакинство. Често до три поколения – или 6-8 членове на семейството, живеят в малък апартамент от 60 м2. За сравнение в Европейския съюз средно около 70 на сто от хората са собственици на жилищата си, а 30% са наематели. Най-нисък е този процент в Германия и Австрия, където едва половината от населението притежава имот. Сравнително поравно се поделят българите, които живеят в къща и тези в апартамент. Според статистиката около 54,5% от населението у нас живее в къщи, а 45,5% – в апартаменти в блокове. По този показател се различаваме от болшинството държави в Евросъюза, където по-голяма част от населението обитава къщи през 2016 г. Най-висок процент е регистриран в Ирландия – 92,5 на сто от жителите и Обединеното кралство – 85 на сто, следвани от Хърватия – 80 на сто, Белгия – 78 та сто и Холандия – 76 на сто. Най-малък процент хора – под 50 на сто – живеят в къщи в Испания, Естония, Латвия и Литва. Националната статистика показва, че населението у нас в края на миналата година е било малко над 7,1 милиона души. От тях 5,3 милиона българи  или 73 на сто са обитавали жилища в градовете и около 1,8 милиона – 23% – в селата. Броят на селата у нас през миналата година е бил малко под 5 000, като 157 изцяло са били без население, а в 1 148 села у нас са живеели между 1 и 49 души. Повече от три четвърти от апартаментите в България се намират в сгради, които са на възраст над 30 години, а липсата на поддръжка е довела до повреждане на покривите и фасадите, зле поддържани стълбища, коридори и течове. Това се посочва в анализ на Световната банка, поръчан от Министерство на регионалното развитие и благоустройството. Освен това голяма част от жилищния фонд на България се състои от многофамилни сгради от социализма, много от които са изградени от панели. В същото време все повече хора живеят в бедняшки квартали и незаконни селища, колкото и общините, страдащи от липса на финанси, да се опитват да осигурят социални жилища на своите най-уязвими граждани, твърдят от Световната банка. Според експертите й голяма част от жилищния фонд е остарял и лошо поддържан, като част от него е потенциално уязвим за сеизмични щети. За около 42% от едночленните домакинства и за 31% от наемателите на пазарни цени, разходите за жилище са непосилни. Повече от една трета от младите пък не могат да си позволят собствен дом и затова продължават да живеят с родителите си. Общо 1526 разрешителни за строеж на жилищни сгради със 7135 жилища в тях и 934 851 квадратни метра разгъната застроена площ  са издали местните администрации в страната през третото тримесечие на 2017 година. Това е увеличение от 29% на разрешителните и на 44,5% на жилищата, в сравнение със същия период на 2016 година, показват актуални данни на НСИ. Областите София град, Пловдив, Варна и Бургас остават водещи по отношение на строителството, особено на жилища, макар и тенденциите в Бургас да показват забавяне в този сегмент. Най-голям брой разрешителни за строеж на нови жилищни сгради за периода юли-септември 2017 година са издадени в областите София (столица) – 262, Пловдив – 239 и Варна – 154. Отново в област София предстои да бъдат започнати най-много сгради –  2432, следват Пловдив с 1371, Варна – 751 и Бургас – 636. В сравнение с третото тримесечие на 2016 година започнатите нови жилищни сгради се увеличават с 18,3%, жилищата в тях – с 8,4%, а разгънатата им застроена площ – с 14,1%. Строителство на най-голям брой нови сгради е започнало в областите: Пловдив – 165 жилищни и 80 други сгради; София (столица) – 135 жилищни, 4 административни и 27 други сгради; Варна – 85 жилищни и 38 други сгради; Стара Загора – 73 жилищни и 47 други сгради. “България е една от държавите с много висок процент на притежание на лично имущество и е нормално по-голямата част от имотите да са на 40-50-годишна възраст”, обяви за вестника Ирена Перфанова, председател на Националното сдружение “Недвижими имоти”. Тя уточнява, че за ново строителство се говори през последните 27 години, тоест периодът на частния бизнес в строителството и неговия размах.  “Има, разбира се и много имоти, построени преди повече от 50 години и семейства, които са станали собственици на тези имоти преди повече от 50 години. Сред тях можем да включим и жилищата, възстановени по реституция”, категорична е тя. На въпрос какви жилища търсят купувачите  през тази година, експертът обяснява, че те са “в диапазона между 60 000 и 150 000 евро”. Голяма част от собствените жилища, които българите притежават, са в селата и малките градове, коментира пред “Труд” кредитният консултант Тихомир Тошев. Последните години обаче се наблюдава тенденция все повече хора да се пренасят към големите градове, а там много рядко може да се купи имот със собствени спестявания, обясни Тошев. Затова според него тенденцията ще се обърне и все повече хора ще теглят ипотечен кредит за жилище. Спадът на лихвите по заемите за имот също допринася за по-голямото търсене, както и фактът, че след финансовата криза, която засегна и нашата страна, много  българи отлагаха взимането на кредит, но сега вече излизат на пазара, допълни експертът. Тошев прогнозира, че тази година  банките ще отчетат сериозен ръст при ипотечното кредитиране, както и при сделките с имоти. Последно проучване на портала “Моите пари” показа, че се наблюдава завишение на желаните суми сред неползващите ипотечен кредит. Предпочитаните суми са в диапазона от 25 000 до 100 000 лв.  Българите предпочитат да теглят заеми в лева, а не в евро. Основните мотиви за избора им са, че получават доходите си в левове, както и по-ниската цена на кредитите в национална валута.", "date": "2017.11.03", "title": " Осем от десет българи живеят в собствен дом\t\t\t"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8%d0%bd-%d0%b7%d0%b0%d0%b2%d0%b0%d1%80%d0%b8-%d0%be%d0%bf%d0%b5%d0%bb%d0%b0-%d1%81%d0%b8-%d1%81%d1%8a%d1%81-%d1%81%d0%bf%d1%83%d0%ba/", "text": "Сигнал за увреждане на лек автомобил разследват служители на Първо РУ в Пловдив. В четвъртък около 21 часа 23-годишен младеж се оплакал, че на паркинг пред жилищен комплекс на улица “Македония” в район „Южен” са били нанесени щети по управлявания от него “Опел”. При огледа е установено, че колата е със спукани гуми и повредено лаково покритие на цялата дясна част. Работата по образуваното досъдебно производство по чл. 216 от Наказателния кодекс продължава. Според съседи на пострадалия най-вероятно се касае за комшийска война за паркиране пред блока. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.03", "title": " Пловдивчанин завари опела си със спукани гуми и повредено лаково покритие"}
{"url": "https://trud.bg/%d1%81%d1%82%d0%be%d0%b9%d1%87%d0%be-%d0%bc%d0%bb%d0%b0%d0%b4%d0%b5%d0%bd%d0%be%d0%b2-%d0%be%d1%89%d0%b5-1-%d0%b3%d0%be%d0%b4%d0%b8%d0%bd%d0%b0-%d0%b2-%d0%ba%d0%b0%d0%b9%d1%81%d0%b0%d1%80/", "text": "Стойчо Младенов преподписа договора си с „Кайсар“ за още един сезон. Екзекуторът на „Ливърпул“ си стисна ръцете с шефовете на казахстанския клуб два дни преди финалния мач за сезона. В него „Кайсар“ гостува на предпоследния „Тараз“. В зависимост и от резултата от двубоя „Иртиш“ – „Шахтьор“ ще стане ясно дали тимът на Младенов е шести или седми в крайното класиране. „ Миналата есен „Кайсар“ се завърна в местния футболен елит, а откакто Младенов стана треньор, тимът не е падал под седмо място в класирането. Резултатите бяха приети като огромен успех от хората в Кизилорда. Губернаторът й Кримбек Кушербаев дори награди Младенов с личен кон, а преди два месеца заведе отбора на изстрелването на космически кораб на космодрума в Байконур. В първата си година в Казахстан българският треньор веднъж получи наградата за треньор на месеца и четири пъти на кръга.", "date": "2017.11.03", "title": " Стойчо Младенов още 1 година в „Кайсар“"}
{"url": "https://trud.bg/%d0%bf%d0%be%d0%bb%d1%88%d0%b0-%d1%81%d0%b5-%d1%80%d0%b0%d0%b7%d1%81%d1%8a%d1%80%d0%b4%d0%b8-%d0%bd%d0%b0-%d1%84%d1%80%d0%b0%d0%bd%d1%86%d0%b8%d1%8f/", "text": "Повече от 38 000 души подписаха онлайн петиция в протест срещу решение на френски съд за премахване на кръста от статуя на покойния папа Йоан-Павел II в Бретан, Западна Франция, предаде АФП. Текстът на петицията се противопоставя на махането на кръста от обществено място и се подчертават християнските корени на Европа. Истинска драма се разрази миналата седмица, след като висшият административен съд на Франция разреши на властите в Плоермел да махнат кръста от статуята в съответствие със законодателството за светския характер на публичните места. Но решението предизвика силен гняв в католическа Полша, където е роден полският папа-светец и в която религиозните символи не са ограничени от закона.", "date": "2017.11.03", "title": " Полша  се разсърди  на Франция"}
{"url": "https://trud.bg/%d1%80%d0%b0%d0%b7%d1%83%d0%b7%d0%bd%d0%b0%d0%b2%d0%b0%d1%87%d1%8a%d1%82-%d0%bf%d0%be%d0%bb%d0%ba-%d0%be-%d1%80-%d0%bd%d0%b8%d0%ba%d0%be%d0%bb%d0%b0%d0%b9-%d1%86%d0%b0%d0%bd%d0%be%d0%b2-%d0%bf/", "text": " – Терористичният акт, извършен от узбекистанеца Сайфуло Саипов в сряда, вече бе определен като най-тежкият в Ню Йорк от 16 години насам. Отговор на всички въпроси – най-вече подготвени ли са били службите, очаквали ли са го, можело ли е да бъде предотвратен, ще получим по-късно. Но самият пореден акт на тероризъм задава много въпроси не само в Америка. От първите коментари и данни около случилото се е очевидно, че процесът е бил пропуснат. Най-важното е, че извършителят на атаката е поредният узбекистанец или роден в държавата Узбекистан, който участва в терористичен акт през тази година.  – Със сигурност американците вече работят по това. Нека да погледнем на тероризма от тази година. Първият терористичен акт е на 3 април в Санкт Петербург, Русия – извършен от Акбаржон Джалилов – узбек, роден в Киргизия. Там имаше 16 убити и 51 ранени. Разследването съобщава, че той е бил повлиян от радикалните идеи на Ислямска държава и “Фронта ал Нусра”, който е филиал на “Ал Кайда”. Само ден след атентата в Петербург – на 4 април в Стокхолм 39-годишен узбекистанец Рахмат Акилов уби с камион четирима и рани 15. Следващият случай, свързан с гражданин на Узбекистан, бе от миналия месец. Преди няколко дни Абдурасул Джурабоев, живеещ в Бруклин – квартал на Ню Йорк, бе осъден окончателно на максималната присъда от 15 години затвор за подготовка на терористична атака през 2015 г., вкл. опит за убийство на президента Барак Обама. Според съда, когато е пристигнал в САЩ, той не е бил радикален ислямист. След това се е радикализирал онлайн. Т.е. без участието на ходжа, имам и т.н. той се е опитал да стигне до Сирия и да участва във военните действия там, имал е и подготвен билет до Турция.  – Не, затова акцентирам на този случай, който завърши със съдебен процес. Правосъдието в САЩ има възможности и прилага всички възможни методи, за да се докосне до истината. В случая от Манхатън имигрантът от Узбекистан Сайфуло Саипов е ранен, но той със сигурност ще бъде осъден. Президентът Тръмп дори призова за екзекуцията му. Вероятно, информацията, до която ще се стигне, ще бъде подобна и като при узбека от Бруклин – радикализирал се е онлайн, след като е пристигнал в САЩ.  – Терористите използват метод, който вече е доказал своята ефективност. Наистина е ужасно да се види как обезумели хора бягат от страх, а камионът или колата минават през тях. Това граничи с безумието на радикализираните хора, решили да извършат този акт. Те са забележими и плашещи. И най-вероятно подобен тип атентати ще продължат. Защото е трудно да бъдат предотвратени. Докато взривът в Петербургското метро е можело да бъде предотвратен, защото по време на следствието там бе разкрито, че е имало пропуски в руските служби за сигурност. При влизането на атентатора в метростанцията, въпреки че имат метални детектори за откриване на взривове, служителят, който е бил там, е пропуснал да провери. Причината – бил на друго място в този момент. Докато атентат с тези камиони няма как да се предотврати. Терорът няма да спре, трябва да сме подготвени за продължение…  – Извинете, но отвличане на внимание с осем жертви е много жестоко. След като узбекистанец в родния град на Путин извърши атентат – и той имаше същия почерк, нищо че е с бомба в метрото, и жертвите са 16 – не 8, е абсурдно да се мисли в такава посока. За Русия, безспорно задача номер 1 е да ликвидира тероризма и регионите, където той се заражда. А не да го разпространява. Така че въпросът дали е възможна такава постановка от страна на Русия граничи с безумието и е част от модната напоследък хибридна война. Да, фалшивите новини могат да стигнат и дотам, че да посочат и Тръмп, че имал сметка от отвличане на вниманието. Но това вече наистина граничи с абсурда. Каква логика може да се намери в това – президентът на САЩ да убеди някой камикадзе да се жертва в името на неговата кауза?! Всякакви предположения могат да се правят, но трябва да има граница все пак.  – Най-сигурният начин е ако най-големите държави се обединят в общата борба срещу терора. Например, в разгара на бойните действия в Сирия, когато Русия се намеси усилено, имаше предложение, направено от Путин, за по-активно сътрудничество в борбата срещу тероризма. Тогава той посочи, че според данни на руските служби над 2000 граждани от бивши съветски републики, вкл. и узбеки, участват в бойните действия там. И затова е пряк интересът на Русия да потуши това огнище – те се връщат обратно. Случаят с атентата в метрото на Санкт Петербург го показа. Допълнително мога да кажа, че санкциите, които от 3-4 години се налагат от международните организации и САЩ, пречат на сътрудничеството. Да, между ФБР и руската ФСБ има партньорство, но то се влияе изключително много от политиката. Възможно е било за осъдения узбек от Бруклин, за който стана дума, да се изпрати запитване от ФБР до ФСБ, за да се проучат и други узбекски граждани. Задавам си въпроса: А ако има и някакъв център, след като има онлайн вербуване на терористи? И този център, използвайки съвременните технологии на XXI век, дава команди. Може да стане по различен начин – и с имейл, и със смарт телефон, и т.н.  – Права сте. Винаги има начини и могат да се търсят. Ще ви дам пример от България. През 2012 г. бе извършен терористичен акт на летище Сарафово в Бургас. От показаното видео всички видяхме как терористът се разхожда в чакалнята, отива с раничката си до автобуса и там вероятно дистанционно се взривява. Тук има нещо много интересно – този терорист заедно с други двама, които вече са обвиняеми, се опитвали да наемат кола в Поморие. Отказано им е, защото собственикът на автокъщата се усъмнява в личната карта. Така те не успяват да вземат кола под наем и затова отиват на друг вариант. В историята няма “ако”, но в разузнаването има.  – Точно така. Атентатът със сигурност щеше да бъде извършен по друг начин и то с много повече жертви. Говоря хипотетично, разбира се. Те щяха да преследват автобуса и в даден момент да забият колата в него. Тогава щеше да гръмне колата – вероятно с много повече взрив, и целият автобус, пълен с над 40 пътници, щеше да изчезне. Жертвите щяха да бъдат много повече от 6-има. Следващото “ако”, което се задава в разузнаването, щеше да е, ако собственикът на автокъщата се беше обърнал към органите за сигурност, към МВР или към телефон 112 и беше съобщил за съмненията си, заради което е отказал да даде колата? Има ли възможност това да се предотврати – вероятно има.  – Бих искал да ви отговоря положително – че ръководителите на големите държави, политиците и военното лоби ще могат да стигнат до обща позиция за загърбване на реалните политически противоречия в името на борбата с тероризма. Засега обаче няма такива признаци. 2017 година още не е завършила, но вече има печален рекорд с терористични актове. Няма месец без да се случи някое ужасяващо събитие по света. Броят им расте като геометрична прогресия. И те се извършват на знакови места – в цяла Западна Европа, в Русия, в Турция… А в нашата страна ние говорим, че няма. Но да си спомним 2012 година.  – Реална опасност винаги има. Затова тя не бива да се игнорира. Ето, да се върнем на тези узбекистанци, за които говорихме. Напълно е възможно всички те да са минали през България, за да отидат в Турция. Разбира се, възможно е и да не са минали оттук. Но тази възможност винаги съществува. При всички случаи в Турция се вземат силни мерки в борбата срещу тероризма. Тя граничи с Близкия Изток и всички се насочват натам, за да проникнат към Сирия, или пък маршрутът е от Сирия към Европа. Но няма как да не минат през Турция.  – Въпросът е сложен. Ще цитирам какво каза изданието “Ню Йорк таймс” за атентата в Манхатън преди ден. То се опитва да изследва точно този въпрос, за който вие ми питате. Изданието цитира емигрант от Узбекистан, познат с терориста Сайфолу Саипов, който казва за него: “Той беше много добър човек, доколкото го познавам. Той обичаше САЩ, изглеждаше много щастлив и говореше, че всичко е окей. Той не изглеждаше като терорист, но аз не го познавам отвътре, от душата му.” Стана ясно веднага, че терористът е пристигнал в САЩ преди 7 години със зелена карта. Друг негов познат пък твърди, че Саипов въобще не е познавал исляма, а корана – съвсем бегло. Неговата радикализация започва онлайн след това. Излиза, че четейки и ровейки из мрежите, в разни сайтове с проповеди, той се е променил и е станал друг човек.  – Този въпрос си задаваме и в разузнаването – отговорът засега е “да”. Ние по-скоро трябва да насочим вниманието и да вървим по линия на предотвратяването. Когато медиите започват да разследват негови познати, тази система е свързана с дейността на службите за сигурност в други държави – в САЩ, в Европа. У нас обаче това вече е трудно, да не кажа, че изобщо не може да се използва. Ако някой днес твърди, че може лесно да се намери информатор, сигурно не е запознат с реалностите. Зависи и за какво, но ако е за терористичен акт, няма да намериш.  – Защото когато търсиш информатор, който да информира за намеренията за подготовката на терористичен акт на някой си, той знае много добре, че само милиграм информация да изтече и с неговия живот е свършено. След като едно камикадзе е готово да жертва собствения си живот, то той ще ликвидира и информатора.  – А как ще има, като тук има Комисия по досиетата! Тя обяснява, че разкриват само сътрудниците на ДС. Но бъдещият потенциален информатор си казва: те сега разкриват само от ДС, но след години ще дойде ново правителство, нови политици, ще тръгнат да разкриват и нататък… Информаторът залага живота си, когато стане такъв. Дали не си е казал така собственикът на автокъща в Бургаско, отказал да даде кола под наем на терориста от Сарафово? Той де факто го е разкрил още тогава, когато се е усъмнил, че неговата карта може да е фалшива. И може тази да е причината да не е пожелал да съобщи за опасенията си. Ако тази Комисия след време реши да ме разкрие, като нищо ще ме ликвидират. Ето я логиката. Затова Комисията по досиетата наистина трябва да се закрие, за да може органите за сигурност да имат свобода на действие и да действат професионално.", "date": "2017.11.03", "title": " Разузнавачът полк. о.р. Николай Цанов  пред „Труд“: Терорът няма да спре, очаквайте още"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d1%81%d1%8a%d0%b1%d0%be/", "text": "Правителството обмисля дали да даде коледни добавки за пенсионерите, съобщи в парламента финансовият министър Владислав Горанов. „Дори и да се вземе решение за отпускане на добавки тази година, те едва ли ще бъдат за всички. Прави се анализ. Вероятно към средата на ноември ще имаме резултат от него и ще ви го съобщим”, каза Горанов.   Над 82% от българите живеят в собствено жилище, показва анализ на Евростат за състоянието на жилищния фонд в Европейския съюз за миналата година. Болшинството от хората у нас са си купили апартамент или къща без заем – със собствени средства. Такива са 79,9 на сто от собствениците на имоти у нас. Ипотечен кредит са теглили едва 2,6% от българите, показва още статистиката. Лидер по собствени жилища в ЕС е Румъния – там едва 4 на сто от населението не притежава имота, в който живее. Бронзова скулптура ще се издигне по време на българското председателство на Съвета на Европа на мястото на разрушения мавзолей на Георги Димитров в София. Това ще се случи, ако идния четвъртък Столичния общински съвет одобри проекта. Идеята е на Австрийското посолство и е във връзка с културното сътрудничество между двете държави, по време на съвместното ни европредседателство с Австрия през 2018 г. Проектът, наречен “Бронзовата къща”, е дело на българския художник Пламен Деянов. Българинът, пребит от трима турски граничари на наша територия на граничния контролно-пропускателен пункт (ГКПП) Лесово ще заведе дело срещу тях за общо 90 000 лв. обезщетение. Турската страна вече се извинила за инцидента, съобщи вчера вицепремиерът Екатерина Захариева. Както писа “Труд”, в четвъртък главният прокурор Сотир Цацаров нареди пълно разследването на случилото се миналата неделя.   Лидерите на една и съща коалиция ще си „извадят очите“ при обсъждането на бюджета за отбрана за следващата година – коментар на Спирдон Спирдонов       Днес само две овластени политически фигури имат потенциал да изтръгнат страната от безплодната конфронтация – президентът Радев и премиерът Борисов – анализ на д-р Борислав Цеков       Интервю с топ хореографа на „Арабеск“ Асен Наков         Hякoлкo нoви тexнoлoгии на модерни и мощни руски оръжия изправиха на нокти западните анализатори и военни специалисти. Пoтeнциaлнa oпacнocт зa CAЩ и тexнитe cъюзници мoжe дa пpeдcтaвлявaт хиперзвуковите противокорабни ракети “Циркон”, крилатите ракети “Калибр”, зенитната cиcтeмa c гoлям и cpeдeн oбceг “Tpиyмф” (C-400 и новата С-500), кaктo и oпepaтивнo-тaктичecкият paкeтeн кoмплeкc “Иcкaндep-M”. Големият развлекателен съботен хороскоп на „Труд“", "date": "2017.11.03", "title": " Вижте акцентите от броя на „Труд“ в събота, 4 ноември 2017"}
{"url": "https://trud.bg/%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b8-%d0%ba%d1%80%d0%b0%d0%bc%d0%be%d0%bb%d0%b8-%d0%be%d1%82%d0%bd%d0%be%d0%b2%d0%be-%d1%80%d0%b0%d0%b7%d0%b4%d0%b5%d0%bb%d1%8f%d1%82/", "text": "Тази година румънците не се маскираха за Вси Светии. Не защото си имат Дракула, а защото си имат Ливиу Драгня. Лидерът на най-голямата политическа партия отвъд Дунав, Социалдемократите, демонстрира че може да е истинско превъплъщение на злото, като реши да отпразнува 55-я си рожден ден навръх годишнината от трагедията в букурещкият нощен клуб „Колектив”. Вероятно е забравил пожарът, който избухна в заведението през 2015-а, след пиротехническо шоу на рок концерт?! Пламъците скорострелно обхванаха заведението, таванът падна, млади хора загинаха на място или при паниката и блъсканицата в тесните изходи. Други издъхнаха в болницата. Трагедията отне живота на 64 души – младежи между 14 и 16 години. Оказа се, че заведението – бивша добивна фабрика – не отговаря на нормите за безопасност. Срещу собствениците на нощния клуб бяха повдигнати обвинения в непредумишлено убийство. Огненият ад и човешката трагедия родиха колективна революция, която още тлее. Защото премиерът е нов, проблемите са стари, а раната не е зараснала. Докато съпартийците на Драгня се надпреварваха в клиширани пожелания за здраве и успехи за годишнината, а президентът Клаус Йоханис му изпрати букет бели орхидеи (символ на приятелството) в опит да разтопи леда, в социалните мрежи гневни румънци написаха – „Нека Бог ви дари с още 55 години живот, за да върнете парите, които сте откраднал”. Недоволните линчуваха чучело на председателя на Социал-демократическата партия на символична екзекуция пред сграда на булевард „Мирча Елиаде” в румънската столица. И макар че бяха шепа хора за разлика от 2015-а година, когато се събраха хиляди, тръпка полази по гърба на Ливиу Драгня. И го обзе страх. Именно от страх през изминалата седмица съпартийците на Драгня лансираха скандалния проектозакон „Антипротести”. Иницииран от сенатора Виорел Салан – бригаден генерал и бивш шеф на Окръжния инспекторат на жандармеристите в Хунедоара, документът предвижда повече правомощия за жандармерията. Според него полицаите да имат право да използват сила, ако тълпата не им „съдейства”. 124 депутати вече подкрепиха законодателната инициатива. Но все по-малко са тези, които подкрепят Социалдемократите в тяхната управленска програма. Година след изборите, тя прилича на потъващ айсберг. Икономическите мерки, които СДП обеща (това й осигури невиждано добър резултат в урните), отпадат една по една. Увеличението на минималната работна заплата и това на пенсиите не биха могли да бъдат покрити от бюджетните приходи, които са по-малки от разходите. Жертвани бяха и някои публични инвестиции в инфраструктурата, защото изискваха 25 % съфинансиране – пари, които управляващите нямат откъде да вземат. Втората слабост, за която никой не говори по телевизията, е финансовата задлъжнялост. През 2017-а година този процес се ускори. Ожесточи се и тихата война между Ливия Драгня и премиерът Михай Тудосе. Първият се „храни” от политически кризи. Вторият е на ръба да хвърли оставка, само няколко месеца след като положи клетва. А президентът Йоханис предпочита да е далеч от политическите главоблъсканици – във фабриката на „Форд“ в Крайова, за да открие най-новия им произведен модел. За отворилата се пропаст в управлението подсказа и рекордно кратката 6-минутна церемония по назначаването на тримата нови министри – Паул Стънеску на развитието, Феликс Строе на транспорта и Мариус Ника на европейските фондове. Драгня не само не стъпи в Котрочени (президентският дворец в Букурещ), но каза на президента „да не говори повече за СДП, освен ако той самият не се присъедини към партията”. Лидерът на СДП е убеден, че определени институции и хора искат да конфискуват правителството, да изземат функциите му. Дали? Никой не иска тази играчка. Драгня обаче явно е шизофреник. Преди броени дни той хвърли поредната словесна ръкавица към президента Клаус Йоханис, че дърпа конците на Дирекцията за борба с корупцията и нарече органът „душманина“ на Социал-демократическата партия. Какво да очакваме от човек, който признава, че разпуска с Angry Birds?  И така. Отново е ноември. А Румъния се е засилила към пропастта. Дано месецът бързо се изтърколи. Защото през декември традиционно отвъд Дунава се случват чудеса – обединението, Румънската революция, изборът на сашки германец за президент….Какво предстои и ще има ли този път коледно чудо? Времето ще покаже. Публикации в румънската преса от тази седмица, твърдят че управляващата в Румъния Социалдемократическа партия е изготвила законопроект, който тепърва ще разбуни духовете отвъд Дунава. Става въпрос за въвеждането на забрана за румънски граждани да притежават повече от един автомобил за срок от две години. Употребяваните превозни средства, внесени от чужбина, ще могат да се търгуват само от фирми, а частни лица ще могат да сменят собствеността си върху автомобил втора ръка само веднъж на 630 дни. По данни на румънските данъчни служби в страната е много разпространена практикатка физически лица, които не са данъчно регистрирани, да притежават и търгуват с автомобили “втора ръка”. Засечени са случаи с частни лица, които притежават до 10-15 автомобила. Тези хора развиват икономическа дейност, която не е позволена по закон, не е регистрирана фискално и не се декларират приходи от нея, на основание че автомобилите се смятат за лично имущество. Новите мерки имат за цел да се справят с този тип злоупотреби, макар и според мнозина от противниците им да са почти противоконституционни, защото ще ограничат правото на лична собственост на гражданите.  ", "date": "2017.11.03", "title": " Политически крамоли отново разделят Румъния\t\t\t"}
{"url": "https://trud.bg/%d0%bc%d0%b0%d0%bd%d0%b8%d0%bf%d1%83%d0%bb%d0%b0%d1%86%d0%b8%d0%b8-%d0%bf%d0%be-%d0%b2%d1%81%d0%b8%d1%87%d0%ba%d0%b8-%d0%bf%d1%80%d0%b0%d0%b2%d0%b8%d0%bb%d0%b0/", "text": "Най-силният аргумент срещу демокрацията е да прекараш 5 минути в компанията на средностатистически избирател, казал навремето британският премиер Уинстън Чърчил. Преди да напомни, че гореспоменатата демокрация може да се смята за най-лошата форма на управление, само ако изключим всички други познати на човечеството. Въпрос на трактовка, предполагам, ако познавате двете сентенции по друг начин. При всички положения за никого няма съмнение, че историята ги е проверила и доказала. И продължава да го прави. Напоследък все повече, по света и у нас. Така и с невероятния шарж, в който се оказва че се превърнал преди година американският демократичен процес, съдейки от разкритията, изнесени в публичното пространство зад Океана последните дни. Атентатът в Манхатън от вторник измести основателно фокуса на американското обществено внимание от тях, но несъмнено много скоро всички погледи отново ще са насочени натам. И не без основание. От едната страна са скандалите, свързани с възможните директни контакти на хора от близкото обкръжение на президента Доналд Тръмп с (полу)официални представители на Кремъл. За мнозина международни наблюдатели примката около врата на президента на САЩ се затяга все повече с привличането за обвиняем на бившия началник на предизборния му щаб Пол Манафорт и негов бизнес партньор. Към тях се добави и бившият му външнополитически съветник Джордж Пападопулос, който призна че умишлено е дал неверни показания пред Федералното бюро за разследване (ФБР) за контакти между екипа на Тръмп и представители на Русия. Запознати с механизмите на американското правосъдие изказват открито предположения, че за да направи Пападопулос подобни признания е много възможно да е сключил сделка с ФБР за показания срещу имунитет. Което е възможно трайно да затлачи ситуацията за президента на САЩ.  От другата страна обаче са разкритите от социалните мрежи „Фейсбук” и „Туитър” данни за легално закупените по време на американска предизборна кампания през 2016 г. от подставени руски потребители профили за реклами и публикации, разпространявани от двете платформи. С което цялата тема за намесата на Кремъл в изборите в САЩ се сдоби с крайно комичен аспект. За незапознатите, но наивно отдадени на всекидневно четене на мъдри и не толкова мъдри мисли, постулати, новини и реклами през по-популярния у нас от горепосочените сайтове, кратко въведение в насочения електронен маркетинг. По официалните данни на „Фейсбук“ за втората четвърт на 2017 г. общият брой на потребителите, които имат собствен профил в мрежата, възлиза на 2 млрд., общо персонални и корпоративни. Както и да го смятате си е колкто +/- една трета от човечеството. Сайтът използва различни алгоритми, чрез които подбира и ви предлага различни публикации, т. нар. ви „фийд“ (къде сте, БАН?!). Не винаги виждате всичко публикувано от потребител, който искате да следите, ако даденият потребител, след като е надхвърлил определен брой последователи (или „харесвания“), не е инвестирал конкретна сума пари в услугите, които предлага „Фейсбук“. При корпоративните клиенти (примерно, ако разполагате с „медия“), който иска чрез профила си в гореспоменатата мрежа, да достигне до повече потребители, си плаща за услугата публикациите му да се появяват във безкрайния списък новини на повече и повече хора, независимо дали са избрали да го следват или не. Рекламите на продукти или на самите страници са отделно перо за което всеки може да си плати допълнително. Иначе базовото разпространение на мъдрите ви слова, което осигурява „Фейсбук“, безплатно достига средно на ден до 10% от „приятелите“ ви, на напълно случаен принцип. Пийнете по една вода и да продължим! Изнесените пред подкомисията по престъпност и тероризъм на Сената на САЩ данни от „Фейсбук“ показват, че в резултат на вътрешна проверка на компанията от последните дни са проследени и блокирани близо 3000 профила, създадени от т. нар. руски „тролове“. Същите профили са генерирали близо 80 000 оригинални публикации в периода януари 2015 – август 2017 г. Тези „постове“ са били видени директно от 29 млн. американски граждани и благодарение на „харесванията“, „споделянията“ и другите вече споменати механизми, са достигнали общо до 126 млн. потенциални избиратели (при 323 души население, 235 млн. от които имат право да гласуват). Част от тези „постове“ са били специфично насочени само към жители на най-оспорваните в президентската надпревара щати, като Уисконсин и Охайо. Похарчените за тази кампания суми все още са в сферата на корпоративната тайна, но според данни изнесени от „Фейсбук“ през септември, когато компанията се още се опитваше да минимизира ефекта от възможното си неволно съучастие в изборни манипулации, само един свързан с руски „тролове“ потребител е похарчил над 100 000 долара за 3000 „поста“, достигнали до 10 млн. души в самият изборен ден. Алгоритъмът работи. В социалната мрежа, превърнала се в любима публична трибуна на Доналд Тръмп, „Тиутър“, са били разкрити и деактивирани други 2700 профила, разпространявали злонамерена или вредна информация по време на предизборната кампания. Част от тях дори копирали имена на действащи американски политици, конгресмени, сенатори и дори популярни местни медии, за да залъгват потребителите от чие име идват мненията. От системата на „Фейсбук“ за споделяне на снимки „Инстаграм“ са били изтрити близо 170 регистрации на руски „тролове“, публикували над 120 000 единици информация от юни 2015 г насам. Темите на различните публикации, разпространявани от тези профили по време на предизборната кампания, са несъмнено насочени към всяване на раздор – от организиране на митинги срещу полицейското насилие от името на несъществуващи организации на чернокожи американци, през „Мюсюлмани за Америка“ ви призовават в подкрепа на Хилъри Клинтън“ и „Ако подкрепяте Доналд Тръмп, изпратете ни снимка на детето си, за да я публикуваме“, до „Всички американци да станем в защита на границите ни“. Голяма част от тези профили са проследени до руския Център за интернет изследвания – името говори само за себе си, дори и да не познавате световноизвестната кремълска „ферма за тролове“. И понеже средностатистическия избирател е мързелив читател, това не е всичко. Върху платформата за видео-споделяне „Ютюб“, собственост на гиганта „Гугъл“, са разкрити и деактивирани 18 канала, свързани с руски „тролове“, които са публикували общо 1108 клипове, видени от близо 310 000 души в периода юни 2015 – ноември 2017 г. Англоезичният канал на руската държавна телевизия, „Русия днес“ не влиза в тази група, на базата че отдавна е официално обявен за пропаганден инструмент на Кремъл. Американци, гледайте телевизия на собствен риск! Руснаците, разбира се, отричат да имат каквото и да е общо с цялата история. Няма да се хвалят, я! Американците вече им свалиха шапка индиректно с разкритията си, че ако е имало руска манипулация на изборите за президент на САЩ през 2016 г., тя е била извършена по всички правила на пазарната икономика. В крайна сметка, ако всеки може да публикува каквото си иска във „Фейсбук“ и срещу „едни пари“ посланието му да достигне до всеки – това си е свободата на словото в чиста форма. Ако става толкова лесно, как да не се пробва човек. Даже не ти трябва Кремъл (на теория) да ти даде насока за това! Що се отнася до етиката и морала в една външна намеса в чужд демократичен процес, както се казва, питайте ЦРУ! Другият очевиден въпрос бе зададен от американският сенатор Ал Франкен, към адвоката на „Фейсбук“ Колин Стреч: „И как успя „Фейсбук“, която се гордее с възможностите си да обработва милиарди единици информация и мигновено да ги превръща в лични контакти за потребителите си, да не успее да направи връзката, че тези предизборни реклами се плащат от Русия? Това са само две единици информация – американски политически реклами и руски пари: рубли. Как не успяхте да свържете тези две точки?“ Мълчание и вдигане на рамене – 5 000 000 рекламодатели не се управлявали толкова лесно.", "date": "2017.11.03", "title": " Манипулации по всички правила\t\t\t"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%bf%d1%80%d0%be%d1%87%d1%83%d1%82%d0%b0-%d0%bf%d0%bb%d0%b5%d0%b2%d0%b5%d0%bd%d1%81%d0%ba%d0%b0-%d0%b4%d0%b6%d0%b5%d0%b1%d1%87%d0%b8%d0%b9%d0%ba/", "text": "Прочута джебчийка от Плевенска област бе разкрита от служители на Четвърто РУ на МВР в Пловдив като извършителка на кражби в магазините на Главната улица в града под тепетата. 32-годишната гастрольорка е известна и осъждана за подобни посегателства. По данни на полицията именно тя е отнела с ловкост 400 лева от посетителка в магазин за дрехи на ул. “Княз Александър Първи Батенберг” в Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.03", "title": " Заловиха прочута плевенска джебчийка в Пловдив"}
{"url": "https://trud.bg/%d0%b8%d0%bd%d1%82%d0%b5%d1%80%d0%b0%d0%ba%d1%82%d0%b8%d0%b2%d0%bd%d0%be%d1%82%d0%be-%d0%bf%d0%be%d0%bc%d0%b0%d0%b3%d0%b0%d0%bb%d0%be-%d0%b7%d0%b0-%d0%b4%d0%b5%d1%86%d0%b0-%d0%be%d1%82-4-%d0%b4%d0%be/", "text": "Ново интерактивно помагало по история за ученици от 4 до 8 клас тръгва безплатно на една от големите платформи за видеосподеляне. Дигиталният сериал от комикси бе представен дебютно пред преподаватели от училищата във Варна. Той е наречен „Историята в картинки“ и показва развитието на цивилизацията по днешните български земи, обясни Теодор Роков, експерт в отдел „Археология“ в Регионалния исторически музей, който е сценарист и режисьор на поредицата. Техническата част на проекта е дело на Янко Кутин, а рисунките – на младите художници Елена Митева и Вероника Трайчева. Целта е децата по близък за тях начин да се запознаят с различните епохи – Праистория, Античност, Средновековие и да видят паралела между особеностите на българската култура от езическия и християнския период, обясни Роков. Всеки епизод от комикса трае между 3 и 5 минути. Освен на български език, сериалът ще бъде преведен на английски, немски, френски и руски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.03", "title": " Интерактивното помагало за деца от 4 до 8 клас ще се разпространява безплатно"}
{"url": "https://trud.bg/%d0%bf%d1%80%d0%be%d1%84-%d1%80%d1%83%d0%bc%d0%b5%d0%bd-%d0%b3%d0%b5%d1%87%d0%b5%d0%b2-%d0%bd%d1%8f%d0%bc%d0%b0-%d0%b1%d1%81%d0%bf-%d0%b3%d0%b5%d1%80%d0%b1-%d0%b8-%d0%bf%d0%b0%d1%82%d1%80%d0%b8/", "text": "Няма БСП, няма ГЕРБ, няма Патриоти – който е сгазил закона, трябва да носи отговорност. Проблемът в България е, че от високите етажи на властта не се носи отговорност. Хората искат да видят възмездие. Това каза проф. Румен Гечев от БСП по  . По думите му престъпленията не са по партии и по цветове, а са по определени хора. Когато някой е нарушил закона, не би следвало да има абсолютно никакво значение от коя партия е и откъде е дошъл. Ако фактите относно кмета на Батак Петър Паунов са верни, това е възмутително и трябва да се реагира бързо и адекватно, както и във всички други случаи на търговия с влияние, на корупция, на която сме свидетели почти през ден, каза проф. Гечев. Ситуацията в България става нетърпима. Корупцията ни е прояла на всички нива и съвсем основателно българинът няма доверие в никого. Съдебната система не си върши работата очевидно. Има закони, много добре разписани, но не се прилагат, смята професорът. Относно вота на недоверие към правителството, който БСП смята да поиска, проф. Гечев коментира, че решението на ДПС да го подкрепи е много добро. „Едва ли ще има някой, който да подкрепи корупцията”, каза той. Корупцията винаги се търси при управляващите и те от ден през ден влизат в корупционни скандали, особено Министерство на здравеопазването – те ще влязат в рекордите на Гинес, там е като Виенско колело, министрите карат по няколко месеца, посочи политикът. Във връзка със Закона за вторичното разграбване на КТБ – проф. Гечев каза, че това няма да спре корупционните практики. По думите му ние още не можем да се с правим с първичното разграбване и всякакъв опит нещо да се спаси е добре дошъл. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.03", "title": " Проф. Румен Гечев: Няма БСП, ГЕРБ и Патриоти – който е сгазил закона, трябва да носи отговорност"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%bd%d0%b0%d1%80%d0%ba%d0%be%d0%b4%d0%b8%d0%bb%d1%8a%d1%80-%d0%be%d1%82-%d1%81%d0%b5%d0%bb%d0%be-%d0%b3%d1%80%d0%b0%d0%b4%d0%b8%d0%bd%d0%b0-%d0%bd%d0%b0/", "text": "24-годишен жител на пловдивското село Градина е привлечен като обвиняем за притежание на наркотици. Вечерта на 31 октомври на булевард “България” в областния град служители на моторизирано звено “Сигма” установили, че младежът държи два пакета със съмнително съдържание. При последвало претърсване в обитавано от него жилище пък била открита суха зелена листна маса. Експертна справка показала, че иззетите вещества са 12 грама амфетамин и над 104 грама марихуана. Извършителят бил отведен за едно денонощие във Второ РУ на МВР-Пловдив, където по случая е образувано бързо производство. С постановление на Районната прокуратура му е удължена мярката му за задържане до 72 часа и му повдигнато обвинение за престъпление по чл. 354а от Наказателния кодекс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.03", "title": " Спипаха наркодилър от село Градина на булевард „България” в Пловдив"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8%d1%82%d0%b5-%d0%be%d1%82-%d1%82%d1%80%d1%83%d0%b4-%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%b8%d0%b7%d0%b2%d1%8a%d1%80%d1%88%d0%b8%d1%82%d0%b5/", "text": "Извършители на палеж на два леки автомобила са установени и задържани в хода на образувано досъдебно производство в РУ на МВР – Труд. Разследването, извършено под ръководството на прокуратурата, започнало веднага, след като на 26 октомври постъпил сигнал за горящи леки автомобили “Ситроен” и “Мерцедес” пред частен адрес в пловдивското село Трилистник. След приключване на огледите служителите започнали работа по версия за умишлено запалване на колите и в резултат на предприетите оперативни действия съвместно с колегите им от отдел “Криминална полиция” в Пловдив влезли в дирите на двама мъже. С полицейска заповед за срок до 24 часа са задържани 27-годишен жител на Трилистник и пловдивчанин на същата възраст. Пълното документиране на случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.03", "title": " Полицаите от Труд разкриха извършителите на палеж на „Ситроен” и „Мерцедес” в пловдивско село"}
