{"url": "https://trud.bg/%d0%bc%d0%b2%d1%80-%d0%bf%d1%80%d0%b0%d0%b2%d0%b8-%d0%ba%d1%80%d0%b8%d0%b7%d0%b8%d1%81%d0%bd%d0%b8-%d1%86%d0%b5%d0%bd%d1%82%d1%80%d0%be%d0%b2%d0%b5-%d0%bf%d0%be-%d0%b3%d1%80%d0%b0%d0%bd%d0%b8%d1%86/", "text": "МВР ще строи кризисни центрове по границата – в района на Елхово и Любимец, предаде  . Преди месеци проектите предизвикаха протести, заради страховете на местните, че там ще бъдат настанявани бежанци. От министерството подчертаха, че центровете ще бъдат ползвани при бедствия и критични ситуации. Двете площадки ще струват близо 8 млн. и 400 хил. лева, а парите са от ЕК. И двете ще се правят вътре, в поделенията на МВР и ще са под охрана. Планирано е да са зад стоманобетонни огради, с вътрешни КПП-та и осветени с прожектори. „Теренът тук, в Елхово е на територията на граничната полиция и е 27 декара, а вторият – в Любимец е 16 декара. Площадките ще са оборудвани с ток, вода и канализация, ще има изградени комуникации. В Елхово обаче искат повече яснота за новите центрове. Всички виждаме,че темата с бежанците е пиперлива. Ние не сме имали проблеми с такива хора и мисля,че е спокойно на този етап“, обясни кметът на Елхово Петър Киров. От МВР уверяват, че ще ползват и двете площадки не само при и кризи, а и за тренировъчна дейност. „Ако онагледим дори със ситуацията в Албания – там хората ,които останаха без подслон нямаше къде да отидат и как да бъдат настанени. Т. е това е възможност на МВР и на държавата да увеличи капацитета си за адекватна реакция при някаква криза“, обясни Николай Николов – директор на служба „Миграция“ към МВР. Площадките могат да се използват за тренировки и при кризи, смятат и от Граничната полиция. „Имаше миналата година един пожар – пак в района на Елхово. Където изгоряха за щастие само къщи, които бяха необитаеми. Възможно е да възникнат и други кризи. Може да бъде използвана и чисто за различна тренировъчна дейност. Защото теренът е достатъчно голям, за да каца хеликоптер -като резервна площадка…“, посочи и главен комисар Светлан Кичиков – директор на Гранична полиция. В момента миграционният натиск в района е нулев. А от общината признават, че дори и по време на бежанската криза през 2014-та мигранти не са имали свободен достъп до града. От МВР заявиха още, че ситуацията по границата е спокойна. До момента у нас са направили опит да влязат около 1000 души, но 820 от тях вече са върнати обратно от миграционните служби. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.14", "title": "\n\t\t\tМВР прави кризисни центрове по границата с Турция\t\t\t"}
{"url": "https://trud.bg/%d1%81%d0%b0%d1%89-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%be%d1%82%d0%bb%d0%be%d0%b6%d0%b8%d1%85%d0%b0-%d0%b2%d0%bb%d0%b8%d0%b7%d0%b0%d0%bd%d0%b5%d1%82%d0%be-%d0%bd%d0%b0-%d0%b4/", "text": "САЩ официално отложиха влизането в сила на допълнителни мита за Китай. Това се посочва в изявление на представителя по търговски преговори, публикувано в базата данни на Федералния регистър, предава ТАСС. „В съответствие с указанията на президента, търговският представител на САЩ взе решение да промени мерките, предприети като част от разследването по член 301 (Търговски закон от 1974 г., който предвижда възможни санкции срещу „несправедливи търговски партньори“-бел. ТАСС) и да преустанови влизането в сила на 15 декември на допълнителни такси от 15% за определени стоки от Китай“, се казва в текста. Търговският представител на САЩ Роберт Лайтхайзер заяви пред журналисти, че в рамките на търговските преговори президентът Доналд Тръмп се съгласи да се откаже от допълните мита върху китайски стоки, което трябваше да се случи на 15 декември. Той също така обясни, че споразумението през януари месец вероятно ще бъде подписано от търговските представители на двете страни, а не от държавните ръководители, както беше планирано по-рано. Според Лайтхайзер постигнатите споразумения ще увеличат американския внос в Китай с 200 млрд. долара за двугодишен период, а търговският дефицит на САЩ ще намалее. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.14", "title": "\n\t\t\tСАЩ официално отложиха влизането на допълнителни мита срещу Китай\t\t\t"}
{"url": "https://trud.bg/%d0%bc%d0%b0%d1%80%d0%b8%d1%83%d1%81-%d0%ba%d1%83%d1%80%d0%ba%d0%b8%d0%bd%d1%81%d0%ba%d0%b8-%d1%81%d1%82%d0%be%d1%8f%d0%bd%d0%ba%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5/", "text": "Срамота е да се заменят думи в „Под игото” За мен киното свърши с последния филм на Бергман Чистата, земна любов ни е дадена като предчувствие за небесната – Мариус, на 21-ви декември ще представиш сборен моноспектакъл „Мариус – 50” в зала „Арена Армеец”. Какво ти споделят хората, които вече са имали възможността да го гледат в Пловдив и Варна?  \n– Това е сбор от всички мои 11 моноспектакли през годините – от „Дон Жуан” до „Черното пиле”. За отзивите ми е трудно да говоря, защото още съм в предпремиерно настроение, но за мен беше много важно, че във Варна, където се качих на сцена за първи път още 10-годишен, се получи докосване с публиката и достигане до душите на хората. Много ме развълнуваха думите на едно момиче, което ми призна, че иска да стане артистка: „Разбрах всичко, което каза – всяка една дума!” Видях просълзените є очи, начина, по който тя го произнесе и дълбочината, до която бе стигнало в сърцето є – това за мен беше изключителна рецензия. – Как се възстановяваш след такова представление?  \n– Нямам нужда да се възстановявам, защото на сцената ти даваш енергия, но също така я получаваш от хората и има съпричастност. В средата, в която живеем, не знам откъде хората намират сили за такова уважение към изкуството. Голямо благодаря на публиката – на хората от България, защото аз играя само тук и основно за българи. Като знам какъв е животът, се покланям пред тяхното желание за духовност, за будност и надежда. Тези хора са убедени, че е важен животът на душата, на семейството, а не всичко останало… От това аз съм просто потресен – от публиката! – Твоят филм „Засукан свят” по разказа на Хайтов също предизвика голям интерес… \n– Премиерата е през февруари, а преди това беше показан само за „Киномания”. Винаги съм имал голям респект към Хайтов, защото от дете съм свидетел на начина, по който въздействат на народа филмите по негов сценарий като „Козият рог” и „Капитан Петко войвода”. Още като започнах да чета „Диви разкази”, разбрах, че това ще бъде следващата ми работа. В „Засукан свят” сякаш чух гласа на дядо ми Стоян. Това беше ключ към този разказ, който е като обобщение на историята на малкия българин от XX век. Моят дядо е участвал във войните и в почти всичко, през което преминава и героят. Имах усещането, че сякаш съм репетирал тази роля цял живот. Това е моят втори филм и той е подкрепен от НФЦ и реализиран с прекрасен екип. Сценарист е Емил Бонев, а аз съм му съсценарист. Оператор е Иван Тонев, който е и продуцент на филма, а художник е уникалният Георги Тодоров-Жози. – Научи ли се в този „засукан свят” да разпознаваш кое е за добро и кое за лошо и вярваш ли, че скоро ще дойде „бистрата вода”? \n– Да, научих се, това е задължително за човек на тази възраст. Стана благодарение на вярата ми, която имам от дете, но вече съм повече в църквата и благодарение на хората там и начина, по който тя действа чрез Светия дух, имам като че ли повече познание – кое е за добро и кое не. Иначе бистрата вода непрекъснато идва, но като цяло съм повече песимист за България и за българския народ, който е много притиснат, измъчван и подложен на много директиви от чужди страни, а терорът над него продължава. – Разделихме се с легендите Стефан Данаилов и Стоянка Мутафова. Какви са най-ярките ти спомени с тях? \n– Най-напред, ще ги запомня, разбира се с техните роли. Мисля, че те са прекрасни и невероятни актьори, а също така при тях го има и съчетанието между талант и характер, което е много важно. Имал съм щастието да работя с тях. През 2000-та година Стефан Данаилов ме покани да поставя като режисьор един дипломен спектакъл на негови студенти във ВИТИЗ. Поставих „Годежът” на Метерлинк в „Сатирата”, а тогава той поиска и да играе със своя клас на сцената. Няма да забравя как се просълзяваше, когато репетираше със студентите – не само на репетициите, но и на спектаклите, той имаше този дар на сълзите. Работата с него беше фантастична, Бог да го прости, а Стефан идваше на репетиции преди всички и мога да кажа, че в него видях нещо, което на мен винаги ми е липсвало – един много смело впуснат в живота човек, но всъщност в себе си той беше като едно дете. А Стоянка също е гениален артист, с много голяма палитра и способност да направи много и различни роли. – През февруари участва в честването на 70-годишния творчески юбилей на голямата ни актриса… \n– Да, тя много ме обичаше, тогава изпълних „Песента на шута” и имах едно специално написано писмо до нея. След това, тя каза за мен думи, които рядко актьори казват за други актьори и няма да забравя това. Стоянка е човек от класа, бездна! Като млад артист ходех при нея в гримьорната просто да я гледам какво прави преди спектакъл и да се уча на движения, на ходене, на говорене, дори на мълчание зад кулисите. Дори сега – на последните є спектакли като „Госпожа стихийно бедствие” също ходех да се уча. Веднъж тя ми каза: „Ти си много „злобен” човек, като мене, а това е най-важното в театъра – ако не си злобен, няма да оцелееш!” Стоянка е и много умен, начетен човек, тя може да ми говори както за изкуство, така и за Фройд. Мисля, че нейните роли трябва да се запазят и във НАТФИЗ да има часове, в които те да се прожектират на младите. – Какво мислиш за превода на „Под игото”? \n– Това е срамота! Не знам какво са сменили, но просто всеки учител е длъжен да си направи труда, за да предаде на децата какво означава всяка една дума, за да могат тези деца да ги знаят, а след това да предадат и на техните деца. За мен това е престъпление. Езикознанието и всички тези книги трябва да останат така, както са ги написали и аз неслучайно запазвам всички думи на Хайтов, дори тези, които хората не могат да ги разберат съвсем. Където позволява, казвам какво означава дадена дума и това е – няма друго! – Какво мислиш за съвременното комерсиално кино, пълно с екшън, насилие, голота и специални ефекти? \n– Нищо не мисля – за мен киното свърши с последния филм на Бергман „Фани и Александър”. След Чаплин, Фелини, Тарковски и Бергман това вече не е киноизкуство, а нещо друго… – Мерилин Монро е сред твоите екранни любимки, въпреки че често е подценявана като актриса? \n– Тя не може да бъде подценявана, защото е една от големите актьорски маски в света, колкото и да не им се иска на много актьори. Чарли Чаплин например е първият завършен образ в киното и той е нещо като комиксов герой, само като видиш „Скитникът” и вече знаеш за какъв характер става въпрос. Мерилин Монро е втората такава ярка маска и първата сред жените в киното. Да ме извинят тези, които я подценяват, но това с две роли да си завладял света е красноречиво, а дори само „Някои предпочитат горещо” е достатъчно. Мерилин е съществото, което предизвиква всякакъв тип чувства – не само плътски, а и самата чиста любов в земния є вид – как изобщо може да бъде подценявана?! След нея идва Марлене Дитрих, а днес такава е Мадона. Друго разпознаваемо лице-маска е Майкъл Джексън, а за нас, българите, такъв е Тодор Колев, който също постигна това да бъде маска, както и Парцалев и Стоянка… – Откриваш ли сред днешните актьори някой с подобна харизма? \n– У нас има много таланти като например Велислав Павлов и Деян Донков, който е изключителен театрален актьор. Много харесвам също Иван Бърнев и Ани Пападополу. Гениални артисти за мен са Мая Новоселска, Мария Сапунджиева и Кръстю Лафазанов. Сред световните актьори, според мен няма по-добри от Антъни Хопкинс и Мерил Стрийп. – Работил си с Лили Иванова и си участвал в клипа є „Ти не си за мен”. „Открадна” ли си нещо от нея? \n– Ами аз много обичам Лили Иванова. Мисля, че песента е много хубава и клипът също. Малко е краен, но тя го хареса и фактът, че не го спря, за мене означава много. Много съм благодарен и за това, че имах възможността да запиша за нейния концерт това стихотворение – „Защо те обичам толкова много, а ти толкова малко мене…” и че по някакъв начин можахме да бъдем заедно на сцена. Иначе от Лили не може да се открадне – тя има изключителен талант и най-важното – притежава отдадеността към професията, смъртоносна отдаденост, просто болезнена. Калоянчев ми е разказвал – Бог да го прости, че е била същата и като млада. Останах приятно изненадан от това какво чувство за хумор има и колко радостен и комуникативен човек е. – Най-забавният ти спомен с твои състуденти от НАТФИЗ? \n– Сещам се, че във ВИТИЗ със сегашната Касиел Ноа-Ашер, която тогава беше Десислава Спасова, имахме интересни отношения. Например, когато излизахме да играем пред Коко Азарян и пред Тодор Колев, тя всеки път правеше някакви различни неща от репетираните и се стигаше до там, че аз просто подивявах. Аз много треперех, как ще се представя пред тях двамата, а заради тези неща се излагах и тогава от страх се е стигало до бой. Спомням си, че даже почнах да є блъскам главата в едно шкафче, а тя се смееше и викаше: „Не ме боли, не ме боли”. Беше ме докарала почти до изстъпление! (Смее се.) – Категоричен ли си, че повече няма да записваш песни, въпреки успехите досега? \n– Не съм категоричен, защото и сега в моноспектакъла имам и нов клип на „Ти-ри-ри-рам”. Хората много го харесаха, защото в него някак си съизмервам сегашния Мариус с тогавашния. Моят продуцент Кирил Кирилов ме накара да го направя и съм му благодарен за това. Той, понеже е в друга възрастова група, ми дава хубави съвети и виждам, че това работи. – Твоят музикален албум се казва „Любовна война”. Война ли е любовта за теб, или би я описал по друг начин? \n– Тогава наистина беше така, защото аз бях на 26-27 години, когато излезе този албум и бях много влюбен в един човек и просто воювах за любовта му. Беше любовна война, но в земния смисъл на думата – тази светската любов, но тя вече не съществува за мен и отдавна изчезна от живота ми. Преживях я във взаимност, когато точно му беше времето и беше много хубаво, но свърши и така и трябва. Любовта, ако е взаимна – може би е дадена като дар на хората, за да я усетят като далечен повей и предчувствие за небесната любов, но само ако е чиста. – Любовта не е ли най-голямото вдъхновение в изкуството? \n– Не. Много големи хора казват, че ако няма любов по време на процеса, не става. Аз не мога така – аз трябва да имам любов, между мен и това, което правя, между произведението и публиката. Има ли човек до мен, това вече е абсурд и всичко става на ръба, даже когато се съчетават нещата. Според мен трябва по едно нещо да прави човек, но има и хора, които се влюбват, женят се и остават заедно до края. Аз съм виждал това при баба ми и дядо ми, както и при майка ми и баща ми, но там няма шега – няма залитания, няма флиртове. Има такива хора и сега, убеден съм, но ние, които не можем така и не ни се е случвало така, ще си носим последиците. – Виждаш ли спасение от озлоблението и агресията наоколо? \n– Няма спасение без Господ, без вяра нищо няма! Сега може да кажат: „Ти ли се намери да говориш за това?” Ами, аз се намерих. Разбира се, православната църква си върши чудесно своята работа и всеки, който иска да потърси Бога, ще го намери при всеки свещеник, при когото отиде. Всичко е както трябва и разбира се, църквата не трябва да слиза при хората, а хората трябва да отидат да я търсят. не „Вяра и общество”, в което се говори много на тези теми. – Най-ценният житейски урок от твоите учители Крикор Азарян и Тодор Колев? \n– Последните думи на Крикор към мен бяха: „Моля ти се, само големи автори, никакъв компромис с материала, нищо непроверено през векове и през години.” Това бе завещание към мен по телефона, когато той вече беше много болен. А Тодор е един учебник, само като погледнеш целия му живот, да не говорим за филмите му… Имах и щастието той да ме допусне да му стана приятел и дори да играе в мое представление. Самото му посещение в живота ми е школа за мен. – Вярваш ли в ангели и случват ли ти се чудеса? \n– Как може да не вярваш! Човек, още при кръщението си получава ангел-хранител и той е с тебе винаги. На мен са ми се случвали чудеса, но това е нещо много лично. – Какво пожелаваш за Новата година на всички българи? \n– На децата пожелавам да почитат, слушат и уважават родителите си. На родителите – да имат сили да запазят семействата си и да устоят на външния натиск, а на вярващите – колкото се може по-рано да въвеждат децата си в църквата. Нашият гост \nМариус Куркински се наложи като един от най-талантливите актьори и режисьори на театралната сцена. Още като ученик във Варна играе в театър „Щурче” на братя Райкови, където си партнира с Мария Сапунджиева и Лилия Маравиля. По-късно с Лилия стават и състуденти в един от най-звездните випуски на ВИТИЗ заедно с Камен Донев, Стефан Вълдобрев, Стефка Янорова, Койна Русева, Касиел Ноа-Ашер, Ева Тепавичарова и др. Мариус е носител на две награди „Икар” за главна мъжка роля в моноспектаклите „Сътресение” и „Български разкази”. Печели и „Икар” за поддържаща роля като Клавдий в „Хамлет”. Новият сборен моноспектакъл на Мариус вече се превърна в събитие и бе гледан от 2000 души в Пловдив и от над 3000 във Варна – скоро предстои и софийската му премиера. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.14", "title": "\n\t\t\tМариус Куркински: Стоянка трябва да се изучава в НАТФИЗ\t\t\t"}
{"url": "https://trud.bg/%d0%ba%d0%be%d0%b3%d0%b0-%d0%b6%d0%b5%d0%bd%d0%b0-%d1%81%d0%b5-%d0%b8%d0%bd%d1%82%d0%b5%d1%80%d0%b5%d1%81%d1%83%d0%b2%d0%b0-%d0%be%d1%82-%d0%bc%d0%b8%d0%b5%d0%bd%d0%b5%d1%82%d0%be-%d0%bd%d0%b0-%d0%ba/", "text": "Между влюбени: \n– Скъпа, сърцето ме боли, като танцуваш с други! \n– Мен пък ме болят краката, като танцувам с теб. *** Иванчо счупил поредния прозорец в училище. \nДиректорът решил да го накаже: \n– Ето ти една четка и една кофа боя, заминавай да боядисваш – до обяд да си боядисал всичките прозорци на първия етаж! \nПо обед Иванчо влиза в кабинета на директора и казва: \n– Шефе, остана още малко боя. Да взема ли да боядисам и рамките? *** При психиатъра: \n– Добър ден! Кажете, от какво се оплаквате? \n– Докторе, имам чувството, че говоря, а никой не чува какво казвам! \n– Казах добър ден!! Кажете, от какво се оплаквате?! *** Напоследък, паметта ми почва да ми изневерява. Също така, като че ли паметта ми почва да ми изневерява. *** Никога не вярвайте на мъж, който твърди, че той командва вкъщи. Най-вероятно лъже и за други неща. *** Художници седят на брега на морето и рисуват пейзажа. Минава японско семейство туристи. Бащата казва поучително: \n– Деца, виждате ли как се мъчат хората, като си нямат фотоапарат? *** – Скъпи, майка ми не те харесва. \n– Хехе! Нашите ми обещаха нова кола, ако се откажа от теб. *** Ало! Обаждаме се от зоопарка. Тъща ви падна при крокодилите. \n– Чии са крокодилите? \n– Наши са. \n– Вие си ги спасявайте тогава! *** Между приятели: \n– Защо ти е изподрано лицето? \n– Ти ерген ли си? \n– Женен съм. \n– Тогава защо питаш? *** Стар коцкар отишъл на лекар. Лекарката била млада и хубава. Но тъй като била настинала и едвам говорела, му казала шепнейки: \n– Влезте, затворете вратата и полегнете на кушетката. \nОгледал се той и също шепнешком попитал: \n– Да заключа ли? *** След две седмици меден месец, влюбена двойка влиза в ресторант. Келнерът се приближава към тях. \n– Скъпи, ти знаеш какво би ми се искало. \n– Да, любима, обаче не е лошо човек понякога да похапва. *** Старец влязъл в аптеката и казва на доста висок глас: \n– Дайте ми един презерватив! \nАптекарката се изчервява и му казва тихо: \n– Господине, тия работи са за ухото! \n– Абе, на мен не ми е за ухото – изкрещява той. *** Между съпрузи: \n– Какво си ме зяпнала? Не си ли виждала как се мие кола? \n– Виждала съм, но ти никога не си ми търкал гърба с такава обич. *** Човек слиза да изхвърли боклука и среща по стълбите съседа си: \n– Абе, комши, тая ваш’та котка, що мяука така зловещо? \n– А твойта котка не мяука ли, като я къпете? \n– Не. \n– А като я изстисквате? *** Разговор между колеги: \n– Ще можеш ли да работиш, ако си изпил един литър водка? \n– Да! \n– А два? \n– Да! \n– А три? \n– Какво се заяждаш?! Нали виждаш, че си работя! *** – Знаеш ли, Лили, като гледам световното по футбол, забравям всичко наоколо! \n– Аз съм Валя… *** Паднала е гъста мъгла. Шофьор се лепва за една кола и си кара спокойно. В един момент първата кола спира, спира и той. Шофьорът на първата кола я изгасва, слиза, оглежда я, после започва да рови в багажника. Вторият шофьор губи търпение: \n– Извинявайте, ще пътувате ли? \n– Не, аз съм в гаража си. *** При доктора: \n– Моля отидете до прозореца и извадете максимално навън езика. \nПациентът съвестно се изплезва, но забелязва, че докторът дори не го е погледнал и пише рецепта. \n– Но докторе, вие дори не ми погледнахте езика! \n– Ааа, това с езика беше да дразня данъчното отсреща. *** Пиян мъж се прибира в къщи в три и половина през нощта. Жена му започва да крещи: \n– Как смееш да се прибираш толкова късно, бе?! Три и половина през нощта ! \nМъжът спокойно отговаря: \n– Не викай, ма! Кой ти е казал, че се прибирам?! Минавам само да си взема китарата… *** Разярена съпруга буди мъжа си посред нощ: \n– Пешо, вчера бях оставила две бутилки ракия в хладилника. Защо сега има само една? \n– Щото не съм я видял… *** – Значи врачката ти предсказа, че жена ти ще те напусне? \n– Е, не го каза чак толкова ясно, но ми рече, че всичко в моя живот щяло да вземе добър обрат… *** Лежат в леглото мъж и жена. Телефонът звъни. Вдига жената: \n– Да, скъпи. Добре, мили. Разбира се, скъпи. Добре, скъпи, не се притеснявай! – и затваря. \nМъжът в леглото: \n– Кой беше? \n– Съпругът ми. Каза, че ще закъснее. Играе карти… с тебе! *** Учителката предупреждава учениците: \n– И да не забравите утре за контролното. Само смъртен случай може да оправдае отсъствието ви. \nЕдин от учениците попитал: \n– А ако съм сексуално изтощен? \n– Тогава ще пишеш с другата ръка. *** Между съседки: \n– Не смея да се прибера в къщи! Казах на мъжа си, че го напускам. Като излизах, чух от кухнята гръм. И сега не зная дали се е застрелял или си е отворил бутилка шампанско… *** Майка казва на детето си: \n– Не ходи толкова на дискотека, ще оглушееш! \n– Да мамо, вече обядвах. *** Пустиня. Изтощен турист се лута, вече накрая на силите си. Среща местен и пита: \n– Извинете, къде наблизо има оазис, вода, сянка? \nМестният отговаря спокойно: \n– Вървите направо, все направо и следващия петък завивате надясно… *** Щастлив слушател се обажда до водещия радиопредаване: \n– Ало, намерих чанта с документи и пари на Петров. \n– Бъркате, тук не е бюро за намерени вещи. \n– Не бе, пуснете една песен за него. *** На изпит професорът казва на студент: \n– Вие сте като хубав филм! \n– В какъв смисъл? \n– Ще трябва да ви видя пак. *** – Позволявам си да ви напомня, г-н съдия, че през лятото спасих съпругата ви от удавяне – казва подсъдимият. \n– А оттогава други престъпления извършили ли сте? *** Жена се подава на вратата на аптеката и пита: \n– Случайно да имате лекарство за отслабване? \n– Имаме, но защо не влезете? \n– Не мога… *** – Това е просто… ужасно! Как можеш да си търсиш спътницата в живота с помощта на компютър! – казва баща на сина си. \n– А ти как си се запознал с мама? \n– Нормално, спечелих я на покер. *** Цигане моли баща си: \n– Тате, ще ме вземеш ли от детската градина? \nБащата: \n– Не мога! На училище съм, помоли мъжа ти! *** – Мамо, мамо, кучето ми нагриза обувките! \n– Ами тогава ще трябва да го накажем. \n– Аз вече го наказах. Изпих му млякото от паничката! \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.14", "title": "\n\t\t\tКога жена се интересува от миенето на колата?\t\t\t"}
{"url": "https://trud.bg/%d0%ba%d0%b8%d1%82%d0%b0%d0%b5%d1%86-%d0%bd%d0%b0%d0%bb%d1%8f-15-%d0%bc%d0%bb%d0%bd-%d0%b2-%d0%b3%d0%b5%d1%80%d0%be%d0%b9-%d0%bf%d1%80%d0%b8%d1%8f%d1%82%d0%b5%d0%bb-%d0%b3%d0%be-%d0%bf%d1%80%d0%be/", "text": "Китаец бе даден на съд от свой приятел, след като продаде героя му в играта Justice Online и така му нанесе загуба от над милион долара. Ли Моу вложил близо 10 милиона юана в развитието на персонажа си с множество покупки в играта. В един момент той го предоставил на свой приятел Ли Моушенг, който го продал за 500 долара. \nСлучаят стигна до Окръжния съд в Хоня, провинция Съчуан. Моушенг се оправдал, че бил замаян от прекалено многото време, прекарано в игри и объркал командите – вместо да върне героя на собственика му, той го продал на борсата в играта. \nИсторията прилича на типичния сценарий, при който богат играч купува редица качества и придобивки на персонажа си в дадена игра, за да го направи по-силен. „Китът“, както се наричат подобни „инвеститори“, обикновено дава подобрения герой на друг участник, който да играе с него, за да трупа още активи. Така персонажът става още по-силен и ценен, а заслугата за това се поделя между двамата като обикновено „китът“ се отплаща финансово на играча за времето и уменията му. \nИменно такава история разказали Моу и Моушенг пред съда. Богаташът признал, че играел много рядко с героя, а Ли го правел през цялото време. Той влязъл във владение на персонажа, а когато дошло време да го върне, поискал пари от собственика, който преди това му го дал безплатно. \nМоу веднага повдигнал обвинения както към Моушенг, така и към компанията NetEase, която се занимава с преобразуването на виртуалните валути и предмети, използвани в игрите, в истински пари. \nСъдът постановил персонажът на бъде върнат на първоначалния си собственик, който обаче трябва да обезщети с 90 000 юана (около 13 000 долара) играча, който го купил на безценица. Освен това съдът предупредил всички участници във видео игри за опасността, която крие прекалено голямото време, прекарано в игри. \nВ Китай вече приемат и закони, които урегулират онлайн гейминга. Деца под 18 -годишна възраст нямат право да играят повече от 90 минути в работните дни и 3 часа през уикенда. Забранено е и на лица под 16 г. да харчат повече от 200 юана месечно за покупки в игрите. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.14", "title": "\n\t\t\tКитаец наля $1,5 млн. в герой, приятел го продаде за 500\t\t\t"}
{"url": "https://trud.bg/%d0%b8%d0%bc%d0%bf%d0%b5%d1%80%d0%b0%d1%82%d0%be%d1%80-%d1%81%d0%b5%d0%bf%d1%82%d0%b8%d0%bc%d0%b8%d0%b9-%d1%81%d0%b5%d0%b2%d0%b5%d1%80-%d0%bd%d0%b0%d0%ba%d0%b0%d0%b7%d0%b2%d0%b0-%d0%bf%d0%bb%d0%be/", "text": "Глобявал градовете, които не застанали на негова страна Ето че дойде времето за археологическия обзор на 2019 г. И тази година българската археология имаше сериозни постижения като разкопките в праисторическото селище в Провадия, в римски градове като Нове, в старите български столици и т. н. Аз обаче избирам античното наследство на красивия Пловдив, което от години е в полезрението на обществеността. Става дума най-вече за Голямата базилика в Пловдив. Но днес ще говорим не за нейната уникална архитектура или за великолепните є мозайки, а за излезлите на бял свят през 2019 г. забележителни надписи, хвърлили нова светлина върху историята на Града под тепетата. Някъде към средата на юни в медиите гръмна новината, че в Пловдив е открит най-старият текст, където се споменава думата „театър”. Нашият вездесъщ през последните години епиграф Николай Шаранков успя да извлече информацията от трите запазени реда на иначе осемредовия надпис. Той датира текста в началото на II в. и по времето на император Траян или най-късно при Хадриан. Надписът е благодарствен и е бил посветен на виден гражданин на Филипопол, както се е наричал Пловдив през Античността. Вероятно е бил вграден в постамента на монументална статуя. Тук учените си припомниха пикантни истории за онези далечни времена. Така например в епохата на император Хадриан (117-138) във Филипопол е изграден големия стадион, който и днес буди възхищение у посетителите на Пловдив. Тогава градът очаквал височайшата визита на императора от Рим. Тъй като се знаело, че владетелят обичал да гледа атлетически състезания заедно с любовника си Антиной, гражданите строят дългия 240 м стадион. Не беше изминал и месец, когато от Пловдив дойде новината за поредната сензация. Във вътрешния двор (атрий) на Голямата базилика археолозите попаднаха на друг надпис, издялан върху внушителна като размери каменна стела. След разчитането му от Николай Шаранков стана ясно, че той е с изключително значение за миналото на Пловдив. Надписът е направен през 255 г. и разказва за един драматичен период от историята на Филипопол. Освен това той потвърждава изказаната от археолозите хипотеза, че преди християнската църква на това място е имало езически храм, свързан с култа към римските императори. В текста се изброяват имената на 44-имата участници в ритуалите по култа на почитания в Тракия бог Дионис. Всъщност това е своеобразна секта, изпълнявала тайни мистерии, а надписът дава информация кой каква длъжност е заемал в това общество. „Например, има човек, който трябва да държи изображението на бога – обясняват учените. Или друг, който държи жезъла на бога, трети пък е облечен в животинска кожа. Има и такъв, който смесва виното.” Заедно с филипополските мисти са дадени имената на римските императори Публий Лициний Валериан и Галиен Август. Най-важният момент в текста е свидетелството за опитите на гражданите на Филипопол да го възстановят след опустошителното нашествие на варварите готи през 251 г. Тогава прекрасният град е разграбен и опожарен, а десетки хиляди негови жители са избити. А 44-имата последователи на Дионис вярват, че техният бог и новите римски императори ще помогнат Филипопол да възвърне великолепния си вид, който е притежавал преди катастрофата. Но с това изненадите от Пловдив през 2019 г. не свършиха. През октомври археолозите попаднаха на поредния уникален надпис, открит този път в северната част на римския Форум. Той е изсечен върху каменна плоча, от която днес са запазени осем реда. Отново Николай Шаранков бе човекът, проникнал зад завесата на събития, случили се във Филипопол през II в. Най-общо в текста се говори как градът е наказан от височайшата власт в Рим с глоба, защото е подкрепил конкурента на действащия император в предшествалата борба за трона. „Тази част на паметника е свързана с култа към императора – обобщава епиграфът. Затова надписът е изложен там – да се чете от всички граждани като обект за почит към жив бог”. По същество надписът представлява императорско писмо в отговор на молбата на Съюза на тракийските градове (Койнона), която е отнесена в Рим от двама пратеници. От текста научаваме и имената на тези вестоносци – Филип и Цецилий Церелий. Именно на тях е възложена задачата да отидат във Вечния град и да отнесат наложената на Филипопол глоба. Съответно на двамата трябва да бъдат изплатени разходите по пътуването. Името на императора не е запазено върху стелата, но Шаранков е убеден, че става дума за Септимий Север. За него е известно, че глобявал градовете, които не застанали на негова страна по време на борбата му с другия претендент Песцений Нигер. По време на междуособиците конкурентът е базирал силите си в древната мегарска колония Византион, предшественика на бъдещия Константинопол. Някои от градовете в Тракия заемат грешната страна в конфликта и след победата на Септимий Север трябва да изкупят вината си. Очевидно Филипопол е сред тези грешници и е необходимо да си плати глобата. Ученият допуска, че тя е била поета от някой виден гражданин, който и друг път е поемал разходи, за да спаси столицата на провинция Тракия. От запазената част на текста не се разбира стойността на глобата. По аналогия с други съгрешили градове, като Никополис ад Иструм в днешна Северна България, обаче Шаранков предполага, че сумата е била около 700 000 сестерции. Откритите в Пловдив надписи добавят нови щрихи към древната история на Града под тепетата. Заедно с великолепните архитектурни паметници като Театъра, Стадиона, Голямата базилика те вдъхват живот в миналото на един от най-важните и представителни градове на Римската империя.   Каменната библиотека на града Проучвателката на Римския форум на древния град Мая Мартинова разказва, че неговата северна част е най-представителна и досега там са открити над 20 надписа, като четири са върху постаменти на императорски статуи. Тя оприличава този участък на своеобразна каменна библиотека, разказваща за историята на Филипопол. Из текста на надписа от 255 г.: „За победата, здравето и вечното просъществуване на императорите Публий Лициний Валериан и Галиен Августи и за целия им дом, за свещения сенат и за римския народ и за Съвета на народното събрание на Филипопол и на тракийския предводител Дионис посветиха оцелелите мисти, когато водач на мистериите и пожизнен жрец беше Аврелий Мукиниад, син на Мукиан. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.14", "title": "\n\t\t\tИмператор Септимий Север наказва Пловдив с глоба\t\t\t"}
{"url": "https://trud.bg/%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d1%82%d0%b0%d0%bd%d0%b5%d0%b2%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0%d1%82%d0%b0-%d1%87%d1%83%d0%bc%d0%b0-%d0%bf/", "text": "Последната половин година за мен е най-тежката в професионален план. Но това не трябва да е оценка за това каква година изпраща българското земеделие. Това каза пред   министърът на земеделието Десислава Танева. В сектора на зърнопроизводството изпращаме една добра година. Въпреки сушата достигаме рекорди добив на пшеница. Министърът не пропусна обаче да отбележи като събитие за 2019 година кризата с африканската чума по свинете. „Африканската чума по свинете все още не е отминала“, каза министърът. Предстоят още предизвикателства, но Танева очаква през 2020 година да сме по-подготвени. При дивите свине продължава да се извършват отстрели всяка седмица. Около 2 300 свине се отстрелват всеки уикенд. Положителни проби за АФЧ има в цяла Източна България, до границите с Гърция и Турция. „137 000 свине у нас бяха убити през тази година. Щетата от миналата година подлежи на бързо възстановяване“, увери Танева. Значително ще бъдат завишени мерките за биосигурност. Все още във всички проби не се установява наличие на антитела, което показва, че става въпрос за начален стадий на това заболяване. За началото на годината е подготвена нова информационна кампания за това как хората могат да се предпазят. „Ако всички са стриктни щетите ще бъдат минимални“, категорична е министър Танева. „Месото със салмонела е с полски произход. В момента на пристигане на нотификация за проблемът, продуктът вече е на пазара. Това месо пристига от страна от Европейския съюз. Ясен е операторът, който го внася и БАБХ прави проверка на българския пазар. Цялата наличност се изземва. Положителното тук е, че не е за директна консумация този внос, а след термична обработка няма риск за здравето на хората“, обясни тя. През 2019 години не липсваха и скандали в Държавен фонд „Земеделие“. Министър Танева е на мнение, че са реагирали и са отговорили на обществените очаквания. Направена е проверка на 100% от всички проекти за къщи за гости, които са били в мониторинг. „Програмата приключи наистина добре за България. Всичко, което се събере по актовете, ще бъде приход за националния бюджет.“ От 16 октомври до 20 декември Държавен фонд „Земеделие“ ще изплати общо над 1 милиард лева на българските земеделски производители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.14", "title": "\n\t\t\tДесислава Танева: Африканската чума по свинете все още не е отминала\t\t\t"}
{"url": "https://trud.bg/%d0%bc%d0%be%d0%bc%d0%b8%d1%87%d0%b5%d1%82%d0%be-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%be-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0%d1%82/", "text": "14-годишното момиче, което пострада тежко при   на булевард „Никола Вапцаров“ в петък вечер, е в стабилно състояние. Детето е претърпяло операция през нощта в „Пирогов“, съобщи тази сутрин д-р Явор Пукалски, ортопед-травматолог от спешната болница, цитиран от Дарик. Момичето има тежко счупване на подбедрицата. Приета е в „Пирогов“ и с комоцио. Тя е била оперирана по спешност и към тази сутрин се възстановява, контакта е. Опасността за живота е изключена, заяви д-р Пукалски. Момичето остава под наблюдение, за да се следи общото ѝ състояние, тъй като следствие на пътнотранспортно произшествие, усложнения могат да се появят в последствие. В рамките на медец лекарите очакват 14-годишното момиче отново да е на крака и да се движи спокойно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.14", "title": "\n\t\t\tМомичето, пострадало при катастрофата с джип, е в стабилно състояние\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%83%d1%81%d0%bf%d1%8f%d1%85%d0%bc%d0%b5-%d0%b4%d0%b0-%d0%bf%d1%80%d0%b8%d0%b2%d0%bb%d0%b5%d1%87/", "text": "Радвам се, че започвайки с нашето председателство, а и с този форум сега, поставихме темата за Западните Балкани в центъра на вниманието и в Европа, и в САЩ. Това каза премиерът Бойко Борисов на Годишен форум за устойчивост на Западните Балкани на Международния републикански институт на САЩ.  „Говоря от името на Балканите, да направим така, че да ни обърнат внимание. Повече от 10-15-20 г. , ето и косовският министър на вътрешните работи сега е тук, Балканите не предизвикват интерес. Не предизвикваха интерес, защото ние сами си го правихме – войни, масово унищожение, разпаднаха се държави в кратък период и Балканите отново станаха барутен погреб, незаслужаващи внимание. Радвам се, че със започването на нашето председателство и слагайки темата Западни Балкани, въобще взаимоотношенията на Балканите, многото процеси, които след това последваха, трайно, включително и с днешното мероприятие, поставиха тази тема в центъра на вниманието и на европейските колеги, и на колегите от САЩ. Надявам се скоро Северна Македония да е вече 30 член на НАТО, да покаже разликата в развитието си, и в същото време очаквам с повече разум останалите държави, които искат да се присъединят към ЕС и НАТО, много внимателно да си премерват поведението и стъпките. Разкрачената поза не е полезна за никого. Или си в НАТО, или не си в НАТО. Или си в европейското семейство, или не си. Да, може да се дават примери с Австрия или Швейцария, но това са процеси, договорени след войната и то с Великите сили, да ги наречем така. Трудно е на Балканите да има такава държава, която да играе такава роля, колкото и да ни се иска. Всеки иска военен неутралитет и по възможност мощна банкова система. Само че не зависи от нас самите на Балканите. Вече има дата за среща на върха на ЕС и Западните Балкани по време на председателството на Хърватия в Загреб и съм изключително щастлив, че колегата Пленкович не се поколеба и също сложи тази гореща тема, защото дори и днес между Хърватия и Словения, Сърбия и Косово, можем да кажем и Босна и Херцеговина, че процесите са приключили и че всичко е наред. Но темата стои. България ще я сложи още два пъти на масата през следващата година. Това е като са домакини на Берлинския процес заедно с колегите от Северна Македония. Това е изключително важен процес, защото в него участват премиерите на Великобритания, независимо от Брекзит, Борис Джонсън ще участва в този процес, канцлерът на Германия, канцлерът на Австрия, премиерът на Полша, премиерът на Италия. Един изключително сериозен форум, на който и лидерите на Западните Балкани и външните министри ще участват. Но днес поздравявам още веднъж колегата Маринов, Републиканския институт, и да благодаря на всички вас, експерти, министри, които сте дошли тези няколко дни в София, защото голяма част от вас са тези работни пчелички, които могат да направят този процес изпълним. С краля на Йордания вече сме определили датите 27 и 28 май процесът АКАБА ще бъде в София. Много от вас, които прецените, всички сте поканени, ще получите поканите, но знаете, това е един огромен форум – екстремизмът, контраекстремизмът, радикализмът. Защото на Балканите това е една изключително тънка линия. Защото ние винаги сме си живеели мирно, обичаме се и по линията на радикалния ислям, и по линия на религията, да не накърним ничии чувства, защото и в България има мюсюлмани български, изключително толерантно си живеем с тях, даже мога да кажа че това е принос на всички политически партии в България за тази етническа толерантност, която имаме в последните 30 г.“, каза още Бойко Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.14", "title": "\n\t\t\tПремиерът Борисов: Успяхме да привлечем вниманието към Балканите (ВИДЕО)\t\t\t"}
{"url": "https://trud.bg/%d1%80%d0%b5%d0%b2%d1%8e-%d0%bd%d0%b0-%d1%88%d0%b0%d0%bd%d0%b5%d0%bb-%d1%81%d1%8a%d0%b1%d1%80%d0%b0-%d0%b7%d0%bd%d0%b0%d0%bc%d0%b5%d0%bd%d0%b8%d1%82%d0%be%d1%81%d1%82%d0%b8/", "text": "Някои от дизайнерите отдават почит на роклите от джаз-суинговите 20-те години на изминалия век В Париж се проведе ежегодното шоу Metiers d’Art на Chanel, което френската марка показва от началото на 2001 година насам в различни краища по света. През последните три години Chanel направи мастърските си ревюта в Ню Йорк, Рим, Единбург. Този път локацията беше родният Париж. Това е и първото дефиле, което новият творчески директор на къщата след смъртта на Карл Лагерфелд – Виржини Виар, подготви самостоятелно и представи за марката. Шоуто Metiers d’Art 2019/2020 на класическата френска модна къща Chanel този път предлага по-скромна, но емблематична алтернатива на своя класически силует. В духа на приближаващото ново десетилетие някои от дизайнерите отдават почит на роклите от джаз-суинговите 20-те години на изминалия век. На шоуто в големия културен и изложбен център Гран Пале присъстваха много дългогодишни приятели на марката и нейните музи. Лили-Роуз Деп, която дойде с майка си Ванеса Паради, Пенелопе Крус, Кристен Стюарт, Марион Котияр, София Копола, Маргарет Куели, Клеманс Поези и други звездни дами седнаха в предните редове в залата. Сред моделите, които дефилираха на подиума, бяха Алеся Кафелникова, Кая Гербер и Джиджи Хадид. Пенелопе Крус обърна погледите към себе си Обаянието на Пенелопе Крус бе толкова голямо, че тя отново събра всеобщото внимание на голямото модно дефиле, без да є се налага да се качва на подиума. 45-годишната актриса с гореща кръв накара светлините на прожекторите и фотообективите да се насочат към нея още с появата й. Пенелопе изглеждаше невероятно, а присъствието є добави допълнителен блясък на вечерта, съобщават модни спецеве, присъствали на събитието. Съпругата на Хавиер Бардем носеше впечатляваща рокля с V-образно деколте и с ръкави над лактите, с която засвидетелства уважението си към Chanel. Черният тоалет изглеждаше така, сякаш се състоеше от две отделни части, но всъщност бе една дреха. Завършвайки външния си вид, хубавицата се бе спряла на черни велурени сандали на висок ток, дамска чанта с бяла декорация и изящни обеци с перли. На събитието Кристен Стюарт и Лили-Роуз Деп също седнаха на първия ред. Актрисата, превъплътила се в образа на Бела от “Здрач”, бе облечена в тоалет на Chanel, представен от българската манекенка Бел /Белослава/ Хинова на тазгодишната Седмица на модата в Париж. Дъщерята на Джони Деп пък се бе спряла на черно-бяла рокля с голи рамене. Бижутата, които бе сложила, бяха големи, тънки обеци тип халки и деликатно колие. Сценографията копира бутика на улица “Камбон” Модното събитие Metiers d’Art има за цел да постави под светлината на прожекторите артистичните партньори, които изработват елементите от линията. Креативният директор на компанията Виржини Виар успя да създаде истински вълнуващо шоу, в което се включиха Кая Гербер, Джиджи Хадид и други топмодели. В колекцията си Виар бе заложила на много аксесоари, изчистен дизайн и на класическия костюм, удобен за носене в града. Сценографията копира бутика на Chanel на парижката улица “Камбон” с известното стълбище с огледала. Малко помощ Виржини получи от американската режисьорка и сценаристка София Копола, която даде идея за пресъздаването на кинематографичния интериор. Създадено в началото на 20-те години, кубисткото огледално стълбище, където Шанел е гледала ревютата си незабелязана и застанала на петото бежово стъпало, се е превърнало в една от емблемите на Къщата. Самата колекция Metiers d’Art се създава благодарение на малките парижки работилници, които работят за Шанел. Например, копчета се правят в студиото Desrues от 1965 г., в Lemarie пък изработват перата и сложни апликации по дрехите, в Lognon майсторят плисираните платове, а в Lesage – ръчно бродираните тъкани. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.14", "title": "\n\t\t\tРевю на Шанел събра знаменитости\t\t\t"}
{"url": "https://trud.bg/%d0%ba%d0%b0%d1%82%d0%b8-%d0%bf%d1%80%d0%b0%d0%b9%d1%81-%d0%be%d1%81%d1%82%d0%b0%d0%bd%d0%b0-%d0%b1%d0%b5%d0%b7-%d1%80%d0%be%d0%b7%d0%be%d0%b2%d0%b8%d1%8f-%d1%81%d0%b8-%d0%b4%d0%b6%d0%b8%d0%bf/", "text": "Нашумялата британска моделка Кати Прайс остана без розовия си Range Rover. Уникалният автомобил бе изкупен от автокъща, която ще го стегне и лъсне, за да го продаде с печалба. Търговците очакват цената му да се вдигне над 250% заради известната бивша собственичка. 41-годишната силиконова бомба води бурен живот и непрестанно гастролира в светските хроники, където често е снимана с розовата си кола. Напоследък обаче Кати Прайс е затънала в дългове и явно това е причината да се раздели със знаменития си Range Rover за 75 000 лири. Той е тунингован изцяло по неин вкус, като е боядисан в специален цвят Барби-розово, а седалките са облечени с розова плюшена тапицерия. Точно преди година светската „лъвица“ катастрофира леко с джипа си и му строши предната броня. Инцидентът се случил посреднощ след парти за рождения ден на нейния приятел, с който здраво се скарали. Полицията арестува шофьорката заради употреба на алкохол. Преди това тя бе лишена от книжка за половин година заради превишена скорост. Кати Прайс всъщност притежава не един, а два автомобила Range Rover с розов цвят. Първият е от предишния модел и се предполага, че още е нейна собственост. Тя се е разделила с по-новата кола, чиято цена е и по-висока на пазара втора ръка.   Британски медии твърдят, че моделката вече е поръчала следващия си автомобил от същата марка, но трябва да се измъкне от финансовите затруднения, за да го плати. Тя има слабост към високите скорости и към пилоти от моторните спортове. Една от многобройните й връзки беше с Ралф Шумахер по времето, когато той караше за „Уилямс“ във „Формула 1“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.14", "title": "\n\t\t\tКати Прайс остана без розовия си джип\t\t\t"}
{"url": "https://trud.bg/%d1%81%d0%b0%d1%83%d0%b4%d0%b8%d1%82%d1%81%d0%ba%d0%b0-%d0%b0%d1%80%d0%b0%d0%b1%d0%b8%d1%8f-%d0%bc%d0%b0%d0%bc%d0%b8-%d0%b3%d0%b5%d0%b9%d0%bc%d1%8a%d1%80%d0%b8-%d1%81-%d0%bd%d0%b0%d0%b3%d1%80%d0%b0/", "text": "Саудитска Арабия все повече се утвърждава като домакин на големи спортни и шоу събития. След като прие епизод от кеч шоуто „Разбиване“ с участието на боксовата звезда Тайсън Фюри, а след това посрещна и мача за световната титла в тежка категория между Антъни Джошуа и Анди Руис, сега консервативната монархия се отваря и за гейминга. \nПред уикенда е новото издание на PUBG Mobile Star Challenge, най-голямото състезание в света на мобилната игра, която буквално превзе света от издаването си миналата година и вече е свалена от над 600 милиона потребители. Домакините предоставят тлъст награден фонд от над 330 000 долара, а в надпреварата ще участват 32 тима – 16 местни и 16 чуждестранни. Сериозният залог обаче едва ли ще остави някакви шансове на местните ентусиасти срещу световните майстори… \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.14", "title": "\n\t\t\tСаудитска Арабия мами геймъри с награден фонд\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b4%d0%b2%d0%b5-%d1%82%d0%b5%d0%b6%d0%ba%d0%b8-%d0%ba%d0%b0/", "text": "През нощта и рано сутринта са станали две тежки катастрофи в Пловдивско с двама загинали, предаде  . Първият инцидент е станал на пътя Съединение – Цалапица. В 00:30 ч. „Пежо“ излиза от Съединение и при ляв завой се удря в мантинелата. Пада в напоителен канал и на място е загинало 21-годишно момиче. Втората катастрофа е от 6:30 ч. тази сутрин на пътя Розино – Кърнаре. Лек автомобил са е ударил в дърво. Шофьорът е 51-годишен мъж от Карлово, екип на Спешна помощ е установил смъртта. Образувани са досъдебни производства по случаите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.14", "title": "\n\t\t\tДвама души са загинали при две тежки катастрофи в Пловдивско\t\t\t"}
{"url": "https://trud.bg/duke-nukem-forever-e-%d0%bd%d0%b0%d0%b9-%d1%82%d1%8a%d0%bf%d0%b0%d1%82%d0%b0-%d0%b8%d0%b3%d1%80%d0%b0/", "text": "Геймърските издания редовно правят класации за най-добра игра на годината или десетилетието, но рядко някои се сеща за най-глупавите. Просто е – ако играта ти се стори тъпа, просто не се занимаваш с нея и я забравяш. Но журналистите от „PC Gamer” направиха класация за най-глупавата игра за всички времена. \nОбщо 22 игри намериха място в подреждането, а за „№1“ бе избрана Duke Nukem Forever 2011, римейк на класическия шутър. Но докато оригиналът е велик за времето си, то опитът за „второ издание“ е тотална издънка. Дизайнът куца, а противниците на героя са ужасно глупави. Оказва се, че да я играеш просто не е интересно. \nВторото място е на мобилния спин-оф Deus Ex: The Fall. Тук пък проблемът е в лошата анимация и изключително неудобното управление по екрана. Трета пък е Velvet Assassin, чието главно „достойнство“ е, че главният герой е специален агент Виолета Шабо – брюнетка с къса прическа и малки гърди. Сред останалите провали пък са игри с нелепи сюжети като Hatred (Омраза), в която героят трябва да трепе обикновени хора на улицата. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.14", "title": "\n\t\t\tDuke Nukem Forever e най-тъпата игра\t\t\t"}
{"url": "https://trud.bg/%d1%85%d0%b8%d0%b1%d1%80%d0%b8%d0%b4%d0%bd%d0%b8%d1%8f%d1%82-%d1%81%d0%bf%d0%be%d1%80%d1%82/", "text": "В понеделник международната спортна бюрокрация за пореден път капитулира пред Русия. Ръководителят на Световната антидопингова агенция (ВАДА), сър Крейг Рийди, обяви, че Русия като държава ще бъде изключена за четири години от всички международни състезания, но същите тези спортисти, които са били част от руската гигантска допинг машина, ще могат да участват в състезанията, ако те докажат своята чистота. \nТова решение на ВАДА предизвика възмущение. Членът на агенцията, параолимпийката Виктория Агар, го нарече „подигравка над системата“ и „безгръбначно“. Боб Келър, ръководител на „Глобални спортисти“, заяви, че решението „подкопава доверието във ВАДА“. \nТова предизвика възмущение и в Русия, но от друга страна. Чиновниците-спортисти започнаха да обясняват на руското население, че всичко това са зли машинации на Запада. В тази връзка е необходимо да се внесе известна яснота във въпроса какво представлява руския спортист. А именно, че става въпрос за държавен служител, зависим от бюджета. \nТой е част от гигантската държавна корпорация под кодовото име „Държавен спорт“, която съществува точно по същите причини, заради които съществуват и други руски държавни корпорации. А именно, за да цицат бюджетни пари, от които ръководството на корпорацията живее добре и красиво. \nВсички тези държавни корпорации, включително и нашият условен „Държавен спорт“, нямат други задачи. Останалите задачи са пиар и начин да се оправдае цицането на бюджетните пари за добър живот или в краен случай като инструмент за получаване на пари. \nПо-голямата част от руските спортисти не заработват своята прехрана. Всички тези универсиади, спартакиади и дори понякога и олимпиади, в които участват, не се изплащат и не им носят доходи. Техните спортове не са зрелищни. От гледна точка на здравословния начин на живот, тяхното съществуване е също е безсмислено. Тези спортисти не водят здравословен начин на живот. Напротив, те водят разрушителен начин на живот, напомпван с допинг и изтощителни многочасови тренировки от най-ранна възраст, които пречат на пълноценното им образование и развитието на техния интелект. Те са бюджетни държавни служители като лекарите и учителите, само че са по-лоши. Защото лекарите и учителите наистина са необходими за лечение и преподаване, а спортистите са протеиновия пълнител за гигантската спортна инфраструктура и бюрокрация като школи, стадиони, басейни и комисии, комисии, комисии. \nОнези спортисти с руски произход, които сами печелят своите пари, или мълчат за Путин като Анна Курникова, или като най-скъпият руски легионер в историята на НХЛ, Артемий Панарин, открито го критикуват. \nТова уродливо образование наречено „любителски“ спорт всъщност съществува благодарение на бюджета, а това от своя страна е възможно благодарение на съществуването на международната спортна бюрокрация, която е една от най-корумпираните и безполезни бюрокрации на съвременното човечество. \nПостоянното разширяване на състезанията за сметка на незрелищния и безинтересен спорт и фарисейското изискване за „любителския“ статус на участниците има значение само за спортната бюрокрация. Но това се превръща в гигантски подарък за всички авторитарни режими, които не могат да осигурят нито икономическо развитие на страните си, нито висок стандарт на живот или каквито и да било качествени медицински услуги. И искат да компенсират тези недостатъци за сметка на условната корпорация „Държавен спорт“. \nПреди около десет години бях в компанията на прекрасно момиче, но с глава, пълна със слама, и тя се хвалеше, че, Русия побеждава всички. „Ето, Дима Билан спечели Евровизия, а в спорта бием всички“. \nВ спорта, победата сама за себе си не означава нищо. Нищо не се променя нито в Русия, нито в света, от това, че някой си Пупкин побеждава вместо Смит в някакви състезания по кърлинг. Никой освен тези, които пряко участват в тези три минути в края на вечерната тв програма и които наистина знаят какво е кърлинг. \nНа тв зрителите се внушава, че хвърлянето на чук, петобоят, биатлонът и т.н. е един вид хибридна война. И служителите на корпорацията „Държавен спорт“, тоест самите спортисти, с охота участват във всичко това. Те пиеха своите вредни за здравето коктейли и говориха в многобройните си интервюта как се борят за своята родина. И веднага след като някой от тях получи възможност да заработи за себе си в търговски план, като Курникова или Панарин, спираше да се сражава за своята родина. \n„Да се сражаваме за Родината“ беше такъв евфемизъм, заради който чиновниците от спорта получават все повече власт и все повече пари за да набират своята армия от бойци, заредени с нискокачествена руска химия. И тях искрено ги утешаваха с думите „всеки го прави“. Но забравиха, че всъщност всеки прави това, но като частно лице. \nРазликата между американския или френския спортист, който на свой собствен риск приема допинг, и между руската държавна допинг система е точно същата както между частния рисков фонд, който инвестира и прави грешки, и между руската държавна компания, която налива пари в умишлено непечеливш проект с цел да ги „изцица“. Или както се казва в един известен анекдот: „Всички пикаят в басейна, но само вие го правите от кулата“. \nЗа да може ВАДА да си затвори очите си за руското пикаене в басейна, Кремъл трябваше да направи едно просто нещо. А именно – да уволни всички настоящи спортни началници, и да назначи други. И да предостави на разположение на ВАДА злочестата база данни на Московската антидопингова лаборатория, която тя поиска, и която всъщност вече има от избягалия в САЩ Родченков. И това е всичко. Но, както вече казахме, международната спортна бюрокрация е страхлива и корумпирана. И тя се нуждаеше от извинение, за да спре скандала. Но руската спортна бюрокрация не би могла да продължи с това, тъй като, както вече беше споменато по-горе, спортистите в Русия всъщност не съществуват, за да покажат на Запада „къде зимуват раците“. Спортистите съществуват, за да оправдаят съществуването на спортната бюрокрация. И именно спортната бюрокрация в този случай взима решенията и тя не може да вземе решението за собственото си уволнение. (Превод за „Труд“ – Павел Павлов) \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.14", "title": "\n\t\t\tХибридният спорт\t\t\t"}
{"url": "https://trud.bg/%d1%81%d1%82%d0%b0%d0%b1%d0%b8%d0%bb%d0%b8%d0%b7%d0%b8%d1%80%d0%b0%d0%bd%d0%be-%d0%b5-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5%d1%82%d0%be-%d0%bd%d0%b0-14-%d0%b3%d0%be%d0%b4%d0%b8%d1%88/", "text": "Стабилизирано е състоянието на 14-годишното момче, ударено от кола на НСО в четвъртък вечерта на столичния бул. „Драган Цанков“, но не са преминали всички опасности. Това каза за   говорителят на болница „Св. Анна“ Антон Луков. В понеделник на момчето му предстои първата операция – ще я направи един от водещите лицево-челюстни хирурзи – д-р Константин Димов. Все още се разследват причините за тежкия инцидент. Разследването е поверено на Военната прокуратура, тъй като става въпрос за служител на НСО. В колата не е имало пътник. За шофьора се разбра, че е младши сержант с 4-годишен стаж и не е преминал през необходимата подготовка да вози охраняеми лица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.14", "title": "\n\t\t\tСтабилизирано е състоянието на 14-годишното момче, ударено от кола на НСО\t\t\t"}
{"url": "https://trud.bg/%d0%b4%d0%bd%d0%b5%d0%b2%d0%b5%d0%bd-%d1%85%d0%be%d1%80%d0%be%d1%81%d0%ba%d0%be%d0%bf-%d0%bd%d0%b0-%d0%b0%d0%bb%d0%b5%d0%bd%d0%b0-%d0%b7%d0%b0-%d1%81%d1%8a%d0%b1%d0%be%d1%82%d0%b0-14-12-2019/", "text": "ОВЕН Общуването с непознати или малко познати хора е неблагоприятно в почивния ден. На работното място ще имате успех, ако сте разумни. Възможни са финансови успехи. Деловите разговори и срещи са успешни. Денят е благоприятен за смяна на работата, ако сте уговорили всичко предварително и само се местите от едното на другото място. Бъдете решителни. Не са изключени закономерни усложнения в семейните отношения, заради нежеланието ви да отстъпите пред исканията на близките си. Не допускайте да ви изнудват за покупки преди празниците, дори и ако брачната ви половинка се опитва да ви лиши от секс. ТЕЛЕЦ Очаквайте запознанства в почивния ден, час от които ще са ви полезни в годините пред вас. Работата ви и умението да се справяте с всичко ще бъде отчетено от ръководството и ще получите парично възнаграждение. Проведете отлаганите делови разговори. Подпишете важните документи и договори. Радвате се на закрилата на Съдбата. Имате много обожатели, но сте влюбени до уши само в един, а днес имате възможност да споделите чувствата си. Бъдете искрени и не премълчавайте. Няма как да сте щастливи в леглото и да си доставите сексуални удоволствия, ако непрекъснато проявявате претенции към партньорите си. БЛИЗНАЦИ Вашата чувствителност ще ви изиграе лоша шега, ако не овладеете емоциите си в почивния ден. Склонни сте да отмъщавате на колегите си за трудностите. Очаквайте подобряване на материалното си състояние. При необходимост потърсете помощ. Пътуванията зад граница са нежелателни или ако са неотложни не сядайте зад волана. Ваши роднини се опитват да ви създадат проблеми с брачната половинка. Не допускайте тяхната намеса, ако бракът ви е стабилен. Сексуалните ви отношения са хармонични. Вечерта отново ще летите в облаците на любовната омая, ако сте необвързани защото ще ви предложат брак. РАК Не избързвайте и работете със съзнанието, че ако сте разумни ще успеете въпреки почивния ден. Бъдете практични. Едва следобед се отдайте на новите си занимания. Проведете важните делови разговори и срещи. Не отказвайте предложения за доходна работа, която ще завършите до края на деня. Приходите не са ви излишни, а и няма да усетите умора. Личните ви отношения за пореден път са затруднени. Трудно ще избегнете проблемите в семейните отношения или разногласия с партньорите си, ако пренесете лошото си настроение и в дома си. Постарайте се да се заредите с оптимизъм. ЛЪВ Избягвайте разправиите у дома и на работното място. Обърнете внимание на новите изгодни предложения, без да давате положителен отговор в почивния ден. Справяте се успешно със задълженията си. Не надценявайте силите и възможностите си и не разчитайте на добрия случай. Изгодата от направените предложения е нереална. Рискувате да се провалите в личните отношения заради недоверие в чувствата си. Денят е идеален за пътувания. Вечерта организирайте приятно гостуване или пътувайте с близките си, за да се разтоварите и се отдайте на почивка след любимите си хора. ДЕВА Очаквайте заслужени финансови постъпления в този почивен ден. Няма да липсват и професионални трудности, изискващи задължителен анализ на работата ви до момента. Заемете се с рутинните си задължения. Не правете прибързани изводи на работното място, ако не сте уверени в правотата си. Избягвайте критиката към вашите колеги. Бъдете умерени в критиката и ако след като се приберете заварите бъркотия в дома си, заради мъст, че не сте си у дома в почивния ден. Не спорете с интимната си половинка. Не вярвайте на интригите, с които се опитват да ви накарат да изневерите, отдавайки се на секс с малко познати партньори. ВЕЗНИ Възползвайте се от благоприятната възможност в почивния ден да оформите важни документи, свързани с желанието ви да започнете частен бизнес. Не споделяйте какво сте постигнали, за да не ви попречат. Очаквайте подкрепата на партньорите си. Не проявявайте раздразнение, ако видите, че планираното се осъществява по-бавно от очакваното. Вечерта организирайте приятно гостуване или пътувайте. Не се надявайте на запознанство с подходящата половинка, въпреки опитите да ви оженят преди настъпването на Новата година. Няма да бъдете щастливи. СКОРПИОН Не се включвайте в обсъждане на съвместни финансови операции. От вас се изисква особена предпазливост по отношение на запознанствата в този почивен ден. Възможни са срещи с неприятели. Търсете начин да стабилизирате собствените си позиции. Отложете деловите срещи и разговори и не подписвайте финансови документи. Бъдете предпазливи. Следобед се очертават разправии с вашите близки, заради обещания, които не сте изпълнили и сте породили ревност у партньорите ви. Решили са, че сте им изневерили, заради отсъствието ви от дома в почивния ден. СТРЕЛЕЦ Ако нещо не върви по план в почивния ден ставате досадни и раздразнителни. Трудностите няма да ви попречат да жънете професионални успехи. Промените, които ви предстоят са и положителни. Отложете деловите срещи и разговори. Не разчитайте на късмета си. Не е желателно да сте прибързани. Не са изключени трудности в личните отношения, ако през целия ден сте извън дома си и пренебрегвате любимите си. Грозят ви не малко разногласия с партньорите ви. Не сте в настроение за сексуални удоволствия. Не премълчавайте нежеланието си, защото сексът няма да ви достави наслада. КОЗИРОГ Бъдете активни в почивния ден и работете упорито, но със засилено внимание. Жънете неочаквани материални успехи. Пазете се от кражби. Пътуване ще ви се отрази добре. Не очаквайте помощ от деловите си партньори. Само ще загубите време в очакване и ще си създадете допълнителни проблеми. Посветете вечерта на семейството си. Близките ви очакват от вас повече внимание, а също не и приятна емоция, ако ги заведете на ресторант и се повеселите. Не пропускайте да се отдадете на интимни мигове с брачната си половинка или любимите си хора. Сексът ще ви се отрази добре. ВОДОЛЕЙ Въпреки желанието на вашите колеги да ви помогнат, неприятностите в този почивен ден са породени от емоции. Направете необходимите промени на работното място. Деловите разговори ще ви ядосат. Новите предложения може да ви донесат покровители и приятелска подкрепа. Не бързайте да осъществите замисленото. Привидно чувствата ви са споделени и хармонични. Не са изключени неочаквани промени в личните отношения, заради изневяра, която сте разкрили неочаквано и ви е наранила дълбоко и непоправимо, но ви станало ясно защо интимната ви половинка няма желание за сексуални удоволствия. РИБИ Прибързаността ви води до грешки от сутринта. Бързо ги отстранете. Проведете планираните разговори, без да подписвате договорите. Обмислете ги още веднъж. Денят е почивен и не е добър за делово пътуване. Дразни ви намесата на хора, които са добронамерени и искат да ви помогнат. Нека след работа времето ви принадлежи на семейството и на любимите ви, на приятни емоции и спокойни разговори. Бързо и почти безпроблемно сложете край на подтискащите ви конфликти в семейството и се отдайте на сексуални удоволствия. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.14", "title": "\n\t\t\tДневен хороскоп на Алена за събота, 14.12.2019\t\t\t"}
