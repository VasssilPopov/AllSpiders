{"url": "https://trud.bg/%d0%b1%d1%81%d0%bf-%d0%bd%d1%8f%d0%bc%d0%b0-%d0%b4%d0%b0-%d0%ba%d0%be%d0%bc%d0%b5%d0%bd%d1%82%d0%b8%d1%80%d0%b0-%d0%b4%d0%bd%d0%b5%d1%81-%d0%b8%d0%b7%d0%b1%d0%be%d1%80%d0%bd%d0%b8%d1%82%d0%b5-%d1%80/", "text": "Направи ни впечатление ниската избирателна активност, каза пред „Позитано“ 20 депутатът от БСП Георги Свиленски в първи коментар на изборната загуба. Данните от екзитполовете са твърде разнопосочни. Няма да коментираме резултатите, преди да приключим нашето паралелното преброяване, обясни Свиленски. Утре ще има заседание на Изпълнителното бюро на партията, след което пресконференция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " БСП няма да коментира днес изборните резултати\t"}
{"url": "https://trud.bg/%d1%85%d0%b0%d0%bc%d0%b8%d0%bb%d1%82%d1%8a%d0%bd-%d1%81-%d0%bf%d0%be%d0%b1%d0%b5%d0%b4%d0%b0-%d0%b7%d0%b0-%d0%bd%d0%b8%d0%ba%d0%b8-%d0%bb%d0%b0%d1%83%d0%b4%d0%b0/", "text": "Люис Хамилтън посвети на починалия Ники Лауда поредната си победа от сезона във Формула 1. Легендарният австриец бе „неизпълнителен директор“ на тима на „Мерцедес“ в последните години.  „Помня първото му обаждане през 2012-а, почти не бяхме говорили дотогава, а той направо ме покани в тима – призна петкратният световен шампион. – Без него още щях да имам само една титла.“  Британецът стартира от първа позиция в Гран при на Монако, но това не му донесе безпроблемен успех по тесните улици на Княжеството. Хамилтън се наложи да покаже голяма част от пилотското си майсторство, за да завърши състезанието начело, въпреки че караше с малотрайните меки гуми. Съотборникът му Валтери Ботас този път пропусна да донесе двойна победа за „сребърните стрели“, тъй като спука гума при лек сблъсък с Макс Верстапен („Ред Бул“) и допусна пред себе си Себастиан Фетел („Ферари“). Финландецът в крайна сметка завърши трети.  Второто място бе лека утеха за „скудерията“, тъй като другият пилот на тима Шарл Льоклер мина през серия инциденти преди да отпадне със спукана гума. Лудия Макс пък притискаше Хамилтън в продължение на 60 обиколки, но така и не успя да намери пътя към първото място. Верстапен атакува в 76-ата обиколка, но Люис го затвори с лек контакт между колите им. Малко по-късно холандецът бе наказан заради удара с Ботас, което го прати от второ на четвърто място.", "date": "2019.05.26", "title": " Хамилтън с победа за Ники Лауда"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d0%bc%d0%be%d0%bd%d1%82%d0%b0%d0%bd%d0%b0-%d1%80%d0%b0%d0%b7%d0%bf%d0%b8%d1%82%d0%b2%d0%b0-%d1%82%d1%8a%d1%80%d0%b3%d0%be%d0%b2%d1%86/", "text": "Журналистическо разследване разкри нови схеми на изборни дилъри в района на Монтана. В село Лехчево дни преди изборите подставено лице се среща с мъже, представящи себе си като опитни в търговията с гласове, съобщи  . Казва им, че представлява партия, участваща в евровота. Офертата им не закъснява. „Аз си имам мои структури. Аз съм се занимавал 25 години. Медковец, Ракево. Отивам там и върша работа. Готово“, заявява Методи, известен в Лехчево като Близнака. Той е шофьор на училищен автобус, но започва активно звънене по телефоните за събиране на вот. Търси помощ за гласове от други точки в района. В офертата за продажба на гласове се включва и племенника на Методи – Милен, който твърди, че „държи“ още гласове. Голяма част от жителите на Лехчево вече били купени от други партии. „Всеки гледа да дръпне сега и парите са дадени. Тука са дадени, абсолютно… не от вчера, от оня ден са дадени парите“, разкрива Милен. Накрая се достига до уговорка за 50 лева на човек. Както и бонус от 20 лв. за дилъра за всеки осигурен глас. Предварително се дават и пари за допълнителни разходи. Списъци не се водят и се говори не за гласове, а за картофи. Полицията в Монтана води разпити.", "date": "2019.05.26", "title": " Полицията в Монтана разпитва търговци на гласове"}
{"url": "https://trud.bg/%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd%d0%b0-%d1%81%d0%b5%d0%b1%d0%b0%d1%81%d1%82%d0%b8%d0%b0%d0%bd-%d0%ba%d1%83%d1%80%d1%86-%d0%bf%d0%b5%d1%87%d0%b5%d0%bb%d0%b8-%d0%b5%d0%b2%d1%80/", "text": "Австрийската народна партия на канцлера Себастиан Курц печели 34,5% на европейските избори, според първи екзит пол в страната. Това е със 7.5% повече от резултата, който политическата формация получи преди 5 години. Това означава, че партията на Курц ще получи 7 от 18-те места, които се полагат на Австрия в Европейския парламент. Втора партия, с 23,5%, е Социалдемократическата партия. Бившите коалиционни партньори на канцлера – крайндясната Партия на свободата, получава 17,5%, като губи 2% спрямо предишните избори. Това става само дни след големия корупционен скандал с бившия вицеканцлер Хайнц-Кристиан Щрахе. Зелените получават 13,5%, а партията Нова Европа (НЕОС) – 8%. Секциите в Австрия затвориха в 17 часа местно време. Официалните резултати ще бъдат съобщени в 23 часа, когато ще приключи гласуването в Италия. Утре ще бъдат преброени и гласовете на хората, които са гласували по пощата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Партията на Себастиан Курц печели евроизборите в Австрия по предварителни данни"}
{"url": "https://trud.bg/%d0%b1%d0%bb%d0%b8%d0%b7%d0%be-28-%d1%81%d0%b0-%d0%b3%d0%bb%d0%b0%d1%81%d1%83%d0%b2%d0%b0%d0%bb%d0%b8%d1%82%d0%b5-%d0%be%d1%82-%d0%bf%d0%b8%d1%80%d0%b8%d0%bd%d1%81%d0%ba%d0%be-%d0%ba%d1%8a%d0%bc-1730/", "text": "77 958 жители на Благоевградска област са гласували до 17.30 часа, което представлява 27,75 % от имащите право на глас, а те са 280 972 души. По прогнози на РИК през следващите 3 часа най-вероятно още 10% от избирателите ще упражнят правото си на глас. „Към настоящия момент най-висока избирателна активност отчитаме в Община Белица, където от общо 7 963 до 17.30 часа са гласували 4 245. Веднага след това се нарежда Община Банско, където имащите право да гласуват са 10 777, от тях своя глас са дали 5 498“, каза председателят на РИК-Благоевград адв. Бусаров. Той добави, че според обобщените данни най-малко са гласувалите в Община Петрич, където от 47 161, гласувалите са 10 188. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Близо 28% са гласувалите от Пиринско към 17,30 часа"}
{"url": "https://trud.bg/%d1%85%d0%be%d1%80%d0%b0%d1%82%d0%b0-%d0%bf%d0%be-%d1%81%d1%8a%d0%b2%d0%b5%d1%81%d1%82%d0%bd%d0%b8-%d0%be%d1%82-%d1%84%d0%b8%d1%80%d0%bc%d0%b8%d1%82%d0%b5-%d0%bf%d1%80%d0%b8-%d0%b7%d0%b0%d0%b5%d0%bc/", "text": "Расте финансирането в левове Гражданите са по-съвестни от фирмите при връщането на заемите си. В края на 2018 г. делът на лошите кредити на домакинствата намаля до 8,9%, докато проблемните заеми за нефинансовите предприятия имат дял от 13,3%, сочат данните на БНБ. Като цяло през 2018 г. продължи тенденцията към подобряване на качеството на активите на банките, които нарастват със 7,8 млрд лв. (+8%) до 105,6 млрд. лв. За година брутният размер на лошите кредити намалява с 1,5 млрд. лв. (-18,1%). С увеличението на доходите и печалбите хората и фирмите изплащат по-редовно заемите си. Наред с това банките приложиха редица мерки за намаляване на проблемните кредити като преструктуриране, отписване на несъбираеми заеми, продажба на кредити и др. Най-голямо намаление на необслужвани кредити е отчетено при тези с просрочие над 1 година, а техният дял в общата сума на лошите заеми намалява до 54,4% (при 57,8% година по-рано). Успоредно с намаляването на проблемните заеми, общият размер на отпуснатите кредити нарасна със 7,5 млрд. лв. (+9,2%). В резултат в края 2018 г. делът на лошите заеми в общия размер на отпуснатите кредити намалява с 2,6 процентни пункта до 7,6%. Друга съществена тенденция при банковото кредитиране е по-бързото увеличение на отпуснатите заеми в левове. Във валутната структура на кредитите делът на левовите нарасна до 58,3% (при 53,3% година по-рано), а делът на тези в евро намаля от 42% до 36,5%. Делът на заемите в други валути остава малък – 5,3% (при 4,7% година по-рано). Любопитно е, че се увеличава делът на заемите, които банките отпускат на чуждестранни граждани и фирми. В края на 2018 г. предоставеното на български граждани и фирми финансиране има дял от 85,3%, а отпуснатите средства на чуждестранни лица имат дял от 14,7%. Година по-рано съотношението е било 86% на 14%, сочат данните на БНБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Хората по-съвестни от фирмите при заемите\t"}
{"url": "https://trud.bg/%d0%b5%d1%82%d0%be-%d0%ba%d0%b0%d0%ba-%d0%b2%d1%8a%d1%80%d0%b2%d0%b8-%d0%b3%d0%bb%d0%b0%d1%81%d1%83%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b5%d0%b2%d1%80%d0%be%d0%b2%d0%be%d1%82%d0%b0/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Ето как върви гласуването на евровота по-малко от три часа преди края на изборния ден"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b9%d0%be%d1%82%d0%be%d0%b2%d0%b0-%d0%b2-%d0%b5%d0%b2%d1%80%d0%be%d0%bf%d0%b0-%d1%82%d1%80%d1%8f%d0%b1/", "text": "„Гласувах за знаещите и грамотни хора, които трябва да изпратим в Европа, а не хора, които вдигат само лозунги. Гласувах за хора със силна воля и кураж да променят Европа, които владеят най-голямото изкуство – да търсят и намират съюзници. Няма значение от коя страна идваш – малка или голяма, важното е да знаеш какво искаш и как да го отстояваш.“ Това заяви вицепрезидентът Илияна Йотова пред журналисти, след като гласува на изборите за български представители в Европейския парламент. Според вицепрезидента е необходима промяна в европейските политики и тяхното съдържание. „Трябват по-координирани политики в сферата на сигурността, на отбраната, на миграцията“, изтъкна Илияна Йотова. „На прага сме на приемането на следващата Многогодишна финансова рамка на съюза. От това как ще бъдат разпределени средствата зависи как ще се развива Европа през следващите пет години“, заяви вицепрезидентът. Илияна Йотова е категорична, че по-лоша от липсата на реформа в Европейския съюз е инерцията, в която той се намира в момента. На въпрос ще успее ли България да се пребори с „акулите“ в ЕС, вицепрезидентът посочи, че това зависи от 17-те българи, които ще изпратим в Европарламента, от правителството и позициите, които отстоява в Съвета, от следващия български еврокомисар. „Надявам се следващият български еврокомисар да бъде резултат от публичен дебат, а не кабинетно решение, от което след това да се срамуваме“, заяви Илияна Йотова. Вицепрезидентът посочи, че би било добре той да отговаря за разширяването, предвид успешното Българско председателство на Съвета на ЕС. „България е най-добрият посредник между ЕС и страните от Западните Балкани“, отбеляза Илияна Йотова. Вицепрезидентът призова всички, които не са гласували, да дадат своя глас, защото „трябва да имаме самочувствието, че ние променяме Европа“. Илияна Йотова посочи негативната кампания срещу ЕС като фактор много граждани да не гласуват АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Вицепрезидентът Йотова: В Европа трябва да изпратим грамотни хора, със силна воля за промяна"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d1%8f%d1%82-%d1%81%d1%8a%d1%87%d0%b5%d1%82%d0%b0%d0%bd%d0%b8%d0%b5%d1%82%d0%be-%d0%bd%d0%b0-%d0%b0%d0%bd%d1%81%d0%b0%d0%bc%d0%b1%d1%8a%d0%bb%d0%b0/", "text": "Старши треньорът на националния ансамбъл по художествена гимнастика Весела Димитрова е внесла няколко промени в съчетанието с пет топки на тима си. Причината е, че съдиите не признавали някои от елементите за трудност в досегашния вариант.  Момичетата й изиграха новата версия на съчитанието тристранен приятелски турнир в Шмиден (Германия) с отборите на домакините и Гърция. Лаура Траатс, Ерика Зафирова, Симона Дянкова, Мадлен Радуканова и Стефани Кирякова получиха оценка от 26,800 точки, а на три обръча и два чифта бухалки останаха с 25,700 т. заради неточности при изпълнението.", "date": "2019.05.26", "title": " Променят съчетанието на ансамбъла"}
{"url": "https://trud.bg/%d0%bf%d1%80%d0%b8%d0%b5%d1%85%d0%b0-%d0%bd%d0%b0%d1%88-%d0%b2%d1%80%d0%b0%d1%82%d0%b0%d1%80-%d0%b2-%d0%b7%d0%b0%d0%bb%d0%b0%d1%82%d0%b0-%d0%bd%d0%b0-%d1%81%d0%bb%d0%b0%d0%b2%d0%b0%d1%82%d0%b0/", "text": "Легендарният вратар на българския национален отбор Константин Михайлов бе официално приет в Залата на славата на Международната федерация по хокей на лед. 54-годишният Михайлов бе почетен на церемония преди срещите за медалите на световното първенство в Словакия.  „За мен е голяма чест да стоя днес тук заедно с такива величия, това е признание не само за мен, но и за българския хокей“, заяви българинът, който е участвал в рекордните 28 шампионата на планетата.  Късно снощи бе финалът на световното между Канада и Финландия, а преди това бе мачът за третото място, в който участваха Русия и Чехия.", "date": "2019.05.26", "title": " Приеха наш вратар в Залата на славата"}
{"url": "https://trud.bg/%d0%bd%d0%b0%d1%82%d0%b0%d0%bb%d0%b8-%d0%b4%d0%be%d1%80%d0%bc%d1%8a%d1%80-%d1%81%d1%8a%d0%b2%d1%8a%d1%80%d1%88%d0%b5%d0%bd%d1%81%d1%82%d0%b2%d0%be%d1%82%d0%be-%d0%b5-%d1%81%d0%ba%d1%83%d1%87%d0%bd/", "text": "Английската провинция ме прави щастлива Най-невероятната снимачна площадка, на която съм имала привилегията да бъда несъмнено е тази на “Игра на тронове” в Дубровник, Хърватия Страшно съм запалена и по покера. Имам си покер дружинка. Повечето момчета от моя покер кръг са математици, които разчитат на теорията на вероятностите по време на игра Силните женски образи невинаги са интересни Натали Дормър е удивително красива и атрактивна британска актриса. Тя е позната по целия свят със своите качествени роли на “дами с корсети” в иконични костюмни драми. Публиката я познава като Ан Болейн от “Династията на Тюдорите” и Марджъри Тайрел от “Игра на тронове”.  Дормър е превъзходна изпълнителка, която олицетворява идеята за аристократична британска елегантност и класа. Днес тя продължава да бъде една от най-търсените и горещи актриси на планетата с лице и тяло, които още дълго време ще ни радват от големия и малкия екран. – Натали, как гледате на скандалите и протестните движения, които доминират публичния разговор в Холивуд и са ангажирани с каузата за повече силни женски образи в киното и телевизията?  – Истината е, че силните женски образи невинаги са интересни. Аз лично вече със сигурност не съм заинтригувана от идеята да играя силна и безстрашна жена. За мен актьорското предизвикателство се крие в изиграването на една жена, която е ужасена и трябва да превъзмогне своя страх. Важно е приключението, пътуването. Куражът не е в липсата на страха, а в неговото надмогване. Що се отнася до половите динамики и разговора за тормоз. Момичетата също са способни да тормозят и да се държат отвратително. Но те го правят по-подривно и незабелязано. Не са толкова директни и лесни за посочване и дефиниране. При момчетата тормозът е по-видим и елементарен, по-физически. При момичетата е на по-психологическо ниво. Но със сигруност е необходима и реформа в начина, по който се възприемат актрисите в нашите среди. Понякога силата на една жена е твърде силно обвързана с нейния външен вид и чувственост. – Какво научихте за Ан Болейн, докато снимахте “Династията на Тюдорите”?  – Знае се, че Ан Болейн не е била красавица. Тя е била по-скоро особнячка със силна чувственост и много време се отделя на описание на нейните очи. Това всъщност изпраща страхотно послание към всички жени, защото не всичко в живота се свежда до цялостната естетика. Болейн е била интригуващ образ. Днес нейната история привлича силно много модерни жени по страшно интересен начин. Тя е била независима, имала е мнение и дух, което по онова време е било нечувано. Един от уроците тук е, че съвършенството е скучно. Да бъдеш различен, да не изглеждаш като другите, да не си копие и реплика на някой модел – това е триумф на човешката природа. Ако всички бяхме симетрични и перфектни, животът щеше да бъде ужасно скучен. – Разкажете малко повече за работата си в “Игра на тронове”?  Неописуемо усещане, което винаги ще нося със себе си. Наистина исторически сериал. Най-невероятната снимачна площадка, на която съм имала привилегията да бъда несъмнено е тази на “Игра на тронове” в Дубровник, Хърватия. Страната е изумително красива и впечатляваща с процъфтяващи водни спортове. Красиво, красиво място.Специалната магия на сценария на “Игра на тронове” се крие в написването на образите. Те не са безстрашни, но трябва да преодолеят страховете си. – Коя е любимата Ви роля?  – Не бих могла да избера една голяма роля, която да дефинира моята кариера или да бъде означена като моят пробив. Бих искала да мисля, че всички роли, които съм изиграла са важна част от мен. – Какво търсите сега в професионален план?  – Играла съм мното роли на елегтни и рафинирани дами и понякога ме привлича идеята да направя нещо радикално различно и да се пооцапам малко, образно казано. Също така старателно избягвам сценариите, в които момичето просто се хвърля на врата на мъжа. Играла съм подобни роли и в един момент си казах, че е време да мина напред. – Кои са капаните на славата?  – Постоянното вглеждане във външния вид, в личния живот. Често ме обвиняват в наглост и снобизъм, казват и пишат, че вечно изглеждам самодоволна. Но това е само защото моето лице е устроено така – просто устата ми изглежда така сякаш постоянно се подсмихвам самодоволно. Един път един PR специалист дори ми каза да не прекалявам с усмивките на червения килим. Аз му отвърнах, че така си изглеждам и нищо не мога да направя по въпроса. – Какво дете бяхте?  – От малка съм запленена от творческия процес и играта. Като момиченце много обичах да позирам с токчетата на майка ми, да си слагам нейните поли и рокли и да си пея “Материално момиче” на Мадона като вместо микрофон използвах четката си за коса. – Имате ли любими хобита и занимания?  – Пътуването е важна част от моя живот и занимание, което ме обогатява. Пътуването притежава капацитета да разширява съзнанието. Най-вълнуващо е да се започне от рано, когато си още млад и неопитен. Виждаш другите култури, как живеят, предизвикваш сетивата си, опитваш различни кухни. Бих искала да отида до Хималаите, да посетя Непал, да се кача на легендарната хималайска Darjeeling влакова линия. Работата ми дава възможност да посещавам много страхотни градове. Когато съм на снимки или на прес тур винаги си отделям поне няколко часа да разгледам. Затова съм безкрайно щастлива, когато професионалните ми ангажименти ме отведат на места като Барселона, Мадрид, Рим, Париж, Стокхолм, Берлин, Ню Йорк. Задължително посещавам поне по една галерия или музей в свободното си време. Друго нещо, което ме радва и изпълва с усещане за удовлетворение и пълноценност е природата. Английската провинция ме прави щастлива. Красивият залез над Британската природа – това за мен означама дом. Страшно съм запалена и по покера. Имам си покер дружинка. Повечето момчета от моя покер кръг са математици, които разчитат на теорията на вероятностите по време на игра. Аз нямам техния математически мозък и се осланям на своя инстинкт. Но наскоро открих, че играта на покер има дълга история в моя род и може би дори вече се е превърнала в част от генетичното наследство на семейството ми. Друга моя страст е йогата. Поддържам се с йога и много тичане. Два пъти съм участвала в Лондонския маратон.", "date": "2019.05.26", "title": " Натали Дормър: Съвършенството е скучно\t"}
{"url": "https://trud.bg/%d0%b0%d0%bb%d1%84%d0%b0-%d1%80%d0%b8%d1%81%d1%8a%d1%80%d1%87-%d0%bf%d0%be-%d0%b1%d0%b8-%d1%82%d0%b8-%d0%b2%d0%b8-%d0%b3%d0%b5%d1%80%d0%b1-33-%d0%b1%d1%81%d0%bf-23/", "text": "По предварителни прогнози на „Алфа рисърч“, обявени от Би Ти Ви, 32,8% получава ГЕРБ, 23,1% – „БСП за България“, 13,6% – ДПС, 6,8% – ВМРО-БНД, 5,9% – „Демократична България – обединение“, 3,9% – „Воля – българските родолюбци“. При такива резултати според агенцията разпределението на мандатите за евродепутати от България ще е 7 за ГЕРБ, 5 за БСП, 3 за ДПС и по един за ВМРО и „Демократична България“. Според данните, близо 40 процента от българите са посочили предпочитан кандидат в предложената от партията листа, гласувайки с преференция. Разместванията обаче тепърва ще станат ясни. Вероятните имена на новите евродепутати са: Мария Габриел, Андрей Ковачев, Андрей Новаков, Ева Майдел, Асим Адемов, Александър Йорданов, Лиляна Павлова (ГЕРБ); Елена Йончева, Сергей Станишев, Петър Витанов, Цветелина Пенкова, Иво Христов (БСП); Мустафа Карадайъ, Делян Пеевски, Илхан Кючюк (ДПС); Ангел Джамбазки (ВМРО) и Радан Кънев (Демократична България). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " „Алфа рисърч“ по Би Ти Ви: ГЕРБ – 33%, БСП – 23%\t"}
{"url": "https://trud.bg/%d1%81%d1%8a%d1%80%d0%b1%d0%b8%d1%8f-%d1%83%d0%ba%d1%80%d0%be%d1%82%d0%b8-%d0%bb%d1%8a%d0%b2%d0%be%d0%b2%d0%b5%d1%82%d0%b5/", "text": "Националния отбор по волейбол за мъже отстъпи с 2:3 (-22, 24, -18, 21, -20) на Сърбия във втората контрола между двата тима в Белград. Мачът се игра при закрити врати и продължи близо 2 часа. Най-резултатен за „лъвовете“ бе Тодор Скримов, който завърши с 18 точки, а Розалин Пенчев добави 17 т. Душан Петкович пък отбеляза 19 т. за сърбите.  Ден преди това момчетата на Силвано Пранди победиха същия съперник с 3:1. Това ляха последни проверки за тима преди Лигата на нациите.  В мачовете не участва новият европейски клубен шампион с италианския „Кучине Лубе“ (Чивитанова) Цветан Соколов, който получи по-дълга почивка от селекционера. Вчера от руския „Зенит“ (Казан) официално обявиха, че диагоналът ще премине в редиците им през следващия сезон.", "date": "2019.05.26", "title": " Сърбия укроти „лъвовете“"}
{"url": "https://trud.bg/%d1%80%d0%b8%d0%ba-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%ba%d0%be%d0%bd%d1%82%d1%80%d0%be%d0%bb%d0%b8%d1%80%d0%b0%d0%bd-%d0%b2/", "text": "Сигнал за контролиран вот в пловдивското село Йоаким Груево проверява 17-а Районна избирателна комисия в Пловдив-област. Жалбата е за организирано извозване на избиратели до урните, съобщи  . Според председателя на Секционната избирателна комисия, която е подала сигнала извозването на хора до урните започнало след 10:00 часа. На няколко курса, мъж с един и същи автомобил докарвал гласоподаватели и ги изчаквал да дадат своя вот. „Възрастни хора бяха, които нямат роднинска връзка с шофьора, който ги води. За мен това е контролиран вот“, каза Янка Котева, председател на 15 СИК в с. Йоаким Груево. След като Котева заснела мъжа и номера на колата, той отправил заплахи към нея. Жената веднага подала сигнал до полицията и те извели мъжа от двора на училището. Застъпници на различни партии отричат, хора да са били извозвани контролирано до урните. „Ами, има хора, които са недъгави нещо, сакати това-онова, не могат да се предвижат сами. И затова трябва да има придружител, който да ги закара за урните“, обясни Митко Раков, застъпник. Четири са секционните комисии в Йоаким Груево. Освен този сигнал, избирателният ден в селото преминава нормално.", "date": "2019.05.26", "title": " РИК проверява сигнал за контролиран вот в Йоаким Груево"}
{"url": "https://trud.bg/%d0%b7%d0%b0%d0%bc%d1%8a%d0%ba%d1%8a%d1%82-%d0%b2-%d1%80%d0%b0%d0%b2%d0%b0%d0%b4%d0%b8%d0%bd%d0%be%d0%b2%d0%be-%d1%81%d1%8a%d1%81-%d1%81%d1%80%d0%b5%d0%b1%d1%8a%d1%80%d0%b5%d0%bd-%d0%bc%d0%b5%d0%b4/", "text": "Родната атракция пребори 2000 конкуренти Замъкът “Влюбен във вятъра” в Равадиново спечели поредно престижно международно отличие. Атракцията грабна сребърната награда за архитектурно вдъхновение в годишната класация на Международната организация за архитектурен дизайн със седалище в САЩ. В състезанието участваха 2000 проекта от цял свят. Журито в конкурса бе от 42-ма специалиасти от 22 страни. “Надали има друг проект който повече да заслужава наградата, след като повече от 20 г. камък по камък се изгражда една мечта, превърнала се в любимо място на хиляди туристи и гости от България и света”, се казва в поздравителното писмо на президента на организацията Кенджо Онг, към собственика и архитект на замъка Георги Тумпалов. Церемонията за официалното награждаване ще се състои на 13 юли в Замъка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Замъкът в Равадиново със сребърен медал\t"}
{"url": "https://trud.bg/%d0%b1%d0%b8%d0%bb%d0%b5%d1%82%d0%b8%d1%82%d0%b5-%d0%b7%d0%b0-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b0%d1%82%d0%b0-%d0%bb%d0%b8%d0%b3%d0%b0-%d1%83%d0%b4%d0%b0%d1%80%d0%b8%d1%85/", "text": "До недействителни суми достигнаха цените на билетите за финала в Шампионската лига „Ливърпул“ – „Тотнъм“. Ценните пропуски отдавна бяха изчерпани, а сега се продават през специални за целта сайтове. В последните дни те поскъпнаха от 5200 до 10 500 евро. Преди година билетите за двубоя „Реал“ (Мадрид) – „Ливърпул“ се котираха между 1200 и 3400 евро при препродажбата в интернет. Сега обаче цените са коренно различни най-вече поради факта, че в Англия има истерия заради малкия брой билети, разпределени между феновете на „червените“ и „шпорите“ – по 16 613. Очаква се обаче привържениците от Острова да бъдат в пъти повече в опит да се доберат до трибуните на „Уанда Метрополитано“ в Мадрид. В Англия вече пресметнаха и печалбите на двата клуба при триумф. На „Анфийлд“ очакват да приберат рекордните 113 млн. евро при победа. А титла за „белите“ ще им донесе 105 млн. евро. Разликата в сумите идва от различните резултати, постигнати от двата отбора в груповата и елиминационната фаза. И докато истерията около финала в Шампионската лига се очаква тепърва да ескалира, то в Лига Европа такава най-вероятно няма да има. Финалистите „Челси“ и „Арсенал“ бяха принудени да върнат над 6000 билета на УЕФА заради липса на интерес. Причината – далечната дестинация Баку.", "date": "2019.05.26", "title": " Билетите за Шампионската лига удариха 10 хил. евро"}
{"url": "https://trud.bg/%d0%b0%d0%bb%d0%b5%d0%ba%d0%be-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2-%d0%b1%d0%b0%d0%b9-%d0%b3%d0%b0%d0%bd%d1%8e-%d0%bf%d1%80%d0%b0%d0%b2%d0%b8-%d0%b8%d0%b7%d0%b1/", "text": "Като го забърка в политически страсти, Демократическата партия уби Щастливеца Партиите са гибелни за хората на духа. Мамят светлите умове в своите редици, употребяват ги и изхвърлят омерзените жертви. В някои случаи дори ги убиват! Щастливеца Алеко Константинов има нещастието да влезе в Демократическата партия. През 1894 г. на власт е Народната, известна като партията на милионерите. Води ги Константин Стоилов, който заради скромния ръст носи удължен цилиндър. Да се извиси над електората. На 11 септември са насрочени избори за Народно събрание. Демократите тикат Алеко в свищовската листа. Народняците изправят срещу него Атанас Данков, прочутият Данко Харсъзина. “До урните да бъдат допуснати само наши!”, нарежда Стоилов в обиколката си из страната. В нощта срещу вота народняците организират ударен отряд от власи и цигани. Вино и ракия палят бабаитлъка на шайката, призвана да осигури изборна победа. Заранта в центъра започват да се стичат избиратели. “По едно време – хроникира Алеко – откъм Крайната махала се зададе с музика начело една тълпа от пияни чудовища, с кървави от всенощно пиянство очи, предвождана от А. Данкова, Няголовци, Копоевци и подобни тям личности, лишени от граждански и политически права за позорни престъпления.” Харсъзина печели със смазващ резултат и стяга бохча за парламента. Щастливеца също се прибира в София да облече Бай Ганю в депутатски одежди. Знаменитият фейлетон “Бай Ганю прави избори” е посветен на Цветан Радославов – авторът на националния химн “Мила родино”. На 11 май 1897 г. Алеко Константинов е в един файтон със съпартиеца Михаил Такев. Двамата са на агитационна обиколка. Баща на политическата демагогия у нас, Такев е изумителен лъжец. “Той беше обещал пред едно публично събрание, че ако вземе властта Демократическата партия, първата й работа ще бъде да построи мост в селото”, разказва журналистът Петър Карчев. “Та за какво ни е мост, господин Такев, щом като нямаме река?”, попитал внедрен в тълпата агент провокатор. “Тя е най-лесната работа, гражданино – ще ви прокараме и река!”, хладнокръвно обещал ораторът. Народняшка засада причаква файтона край пазарджишкото село Радилово. Залп разкъсва нощната тишина. Някои от екзекуторите твърдят, че мишената бил Такев, но други заявяват: “Всички искахме да убием!” И хамалите са наши, и циганите, и Данко Харсъзина е наш Бочоолу, я иди повикай Гуня Адвокатина да дойде тука да ни напише едно възвание – Не ми дрънкайте много-много, аз ви казвам, че трябва да изберем правителствени! – извика бай Ганю и удари силно по масата. – А бе как ще изберем правителствени, откъде ще изкопаем избиратели? Ами че ти бе, бай Ганю, нали си уж либерал – осмели се да възрази Бочоолу. – Кой ти каза, че съм либерал! – попита строго бай Ганю. – Как кой ми каза? Ами че не помниш ли колко консерватори си пердашил, колко си ги псувал, как да не си либерал? Не знаеш ли – ти сам каза, – че даже на Иречека си се хвалил, че си либерал? – възразяваше Бочоолу. – Ей че си прост! – отговаря със снизходителна усмивка бай Ганю. – Че какво, като съм казал на Иречека, дума дупка прави ли! А бе, ахмако, че аз един Иречек ако не метна, кого ще метна? – Имаш право, твоя милост! Бочоолу, налягай си парцалите, недей го опява! – обади се Гочоолу. – И аз съм консерватор. – Ами че аз на гроб камък ли съм! Аз съм пък хептен консерватор – изтърси Дочоолу, – я стани и ти бе, Бочоолу, един консерватор, че да ги пипнем онези, да не могат да мръднат. – Добре, ама не зная управителят с кои ще бъде – отговаря Бочоолу. – Управителят ли? С нашите, разбира се – съобщава бай Ганю, – и околийският е с нашите. Постоянната комисия не е законна, ама кой ще му дири законност, тя е наша. Бюрото е наше. Градският съвет е наш. Кметът малко шава, ама ще му отрежем куйрука. Общинските съвети по селата не са утвърдени нарочно, разбирате ли? Ако бъдат с нас – ще ги утвърдим, ако не – на дяволите. Пак ти казвам – колкото за управителя, нямай грижа, той е наш. – Ами хамалите? – любопитствува Бочоолу. – И хамалите са наши, и циганите, и Данко Харсъзина е наш… – Ами че той нали беше затворен за кражба? – учудва се Бочоолу. – Е-хе, ти патки пасеш. Пуснахме го ний него. Нали той ни спечели хамалите. Отишъл при тях онзи ден, събрал ги, че като им скръцнал със зъби, те замръзнали по местата си, като им изръмжал: “Зъбите ви ще разкъртя, ако не изберете бай Ганя!” – и хамалите кандисали. Пазарил ги Данко по два лева на човек и срещу изборите цяла нощ ядене-пиене. – Страшен хайдучага, брей! – И за колко мислиш! За 50 лева. Ходил при онези да иска 100 лева, те го изпъдили, нахокали го. Ще го видиш сега в неделя – кокалите им ще смаже! – казва самодоволно бай Ганю. – Бочоолу, я иди повикай Гуня Адвокатина да дойде тука да ни напише едно възвание, кажи му: “Бай Ганю те вика.” Щом Бочоолу излезе, бай Ганю си сниши главата и с един таинствен глас се обърна към другарите си: – Мълчете си! Това диване до самия ден на изборите ще го лъжем, че ще го направим депутат, ще напишем колкото за лице няколко бюлетини с неговото име, а другите бюлетини ще ги напишат писарите в Градския съвет и от Окръжното управление. Сега чувайте ме: министърът иска аз непременно да бъда депутат. Ти, Гочоолу, искаш ли? – Е, че иска ми се, бай Ганю – отговаря Гочоолу. – Че и мен ми се иска – обажда се Дочоолу. – А бе иска ти се тебе, ама, право да ти кажа, хептен си се омаскарил пред хората. Защо ти трябваше да излизаш толкова налице; кой кряскаше по мегданите: “Да живей великият патриот!”, “Долу гнусният тиранин!”’ “На бесилката Климента”, “Да живее Климент!” – Ами че нали все заедно бяхме бе, бай Ганю, защо си кривиш душата? – Заедно, ама нашето излизане все шито-крито. Най-сетне, нейсе, като искаш толкова – добре, ще те избера. Туй, че селяните те мразят и чергите си им продал с твоя пусти фаисчилък… – Колкото за туй, недей приказва, бай Ганю, нали зная и ти каква си стока – дума предпазливо Дочоолу. Бай Ганю е готов да кипне, но в това време влиза Гуню Адвокатина. Бай Ганю му разправя като какво трябва да бъде възванието. Гуню сяда до масата, зема перото и се задълбочава в мисли. По поръчка на бай Ганя слугата донася едно шише мастика. Гочоолу, Дочоолу и бай Ганю пият, Гуню пише. След половин час е готово следующето ВЪЗВАНИЕ КЪМ ИЗБИРАTЕЛИTЕ НА НАШАТА ОКОЛИЯ Пред вид на голямата важност и значение, което предстоящите избори за народни представители имат за настоящето и бъдещето на нашето отечество, нашите граждани, на брой повече от 700 души, събрахме се днес в двора на училището в Парцал махлеси и като обсъдихме въпроса по кандидатурите на лицата за представители, останахме съгласни и единодушно решихме да препоръчаме на г. г. избирателите от нашата околия за народни представители съгражданите си: Ганю Балкански, търговец, известен в цяла България. Филю Гочоолу, търговец с капитал. Танас Дочоолу, търговец с винена индустрия. Именно същите тия лица, които и комитетът на Народната партия беше ви препоръчал с възванието си от 27 август на миналий месец. Като обявяваме това наше единодушно решение на останалите г. г. избиратели от града и околията ни, които имат присърце доброто на Отечеството, материално подобрение на земеделеца, облекчение положението на данъкоплатеца, с една дума, интересите на нашата околия, приканваме ги да гласоподават в избора на 11-й того за горните трима наши съграждани, в които имаме пълно доверие, че те с достойнство ще представят страната ни в Народното събрание. Г. г. Избиратели, Представена ви е вече от няколко граждани една листа с имената на Никола Търновалията, Лулчо Докторов и Иваница Граматиков, лица не от Нашата среда, лица чужди за Нас, които нямат и не могат да имат Нашето доверие. Може би ще се явят и други, които да ви убеждават да гласувате за техни кандидати. Съветваме ви, г. г. избиратели, да не се мамите на хубавите им думи, и не се вдавайте на техните ласкания, и не вярвайте на разни пръскани от тях слухове и измислици за някакви си окръжни телеграми и прочее. Никола Търновалията е родом от гр. Търново и затова той от инат за бълхата изгаря юргана. Лулчо Докторов е цял-целеничък Задунайская Губерния, а Иваница Граматиков никой не го познава и nota bene, той е руски възпитаник, следователно предател на нашето мило Отечество. Г. г. Избиратели,  Ний сме убедени, че горните лица, т. е. долните:  Ганю Балкански,  Филю Гочоолу,  Танас Дочоолу,  които имат пълна преданост и коленопреклонна вярност към ПРЕСТОЛА И ДИНАСТИЯТА НА НЕГОВО ЦАРСКО ВИСОЧЕСТВО ЛЮБИМИЙ НИ КНЯЗ ФЕРДИНАНД I-Й и които вярно ще поддържат днешното ни патриотическо правителство воглаве със сегашния президент-министър, ще спечелят вашето доверие. – Браво бе, Гуню – провикна се бай Ганю, – ти си бил цял Бисмарк. – Че ти за прост ли ме мислиш? – обажда се самодоволно Гуню. – Сега иди и дай това в печатницата да го напечатат с едри букви, ей таквиз! – Ами пари? – Няма пари, ти му кажи тъй да го напечата, ако не, кажи му, че ще речем на Градския съвет и на другите канцеларии да не си печатат книжата у него. Разбра ли? Хайде сега – командува бай Ганю.", "date": "2019.05.26", "title": " Алеко Константинов: Бай Ганю прави избори"}
{"url": "https://trud.bg/%d1%82%d0%b5%d0%b6%d0%ba%d0%b8-%d0%b7%d0%b0%d0%b4%d1%80%d1%8a%d1%81%d1%82%d0%b2%d0%b0%d0%bd%d0%b8%d1%8f-%d0%bf%d0%be-%d1%82%d1%80%d0%b0%d0%ba%d0%b8%d1%8f-%d0%b8-%d1%85%d0%b5%d0%bc%d1%83%d1%81/", "text": "Интензивно е движението по автомагистралите (АМ) „Тракия“ и „Хемус“ в посока София. Това съобщиха от пресслужбата на ОДМВР – София. Колоната от автомобили в района на тунел „Витиня“ е около 1.5 км. При възможност шофьорите могат да използват алтернативните маршрути: на АМ „Тракия“ в посока Бургас е Подбалканският път I-6, а на АМ „Хемус“ в посока Монтана и Видин – проходът „Петрохан“ и Искърското дефиле. По трасетата са разположени допълнителни екипи на ОДМВР – София, които следят за безопасността на движението и спазване на въведените забрани и ограничения. С цел недопускане струпването на автомобили в тунелите на автомагистрала „Хемус“, при необходимост трафикът периодично се пренасочва от служителите по пътен контрол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Тежки задръствания по „Тракия“ и „Хемус“, около 1,5 км е опашката край тунел „Витиня“"}
{"url": "https://trud.bg/%d0%b0%d0%ba%d1%82%d1%8c%d0%be%d1%80%d1%8a%d1%82-%d1%84%d0%b8%d0%bb%d0%b8%d0%bf-%d1%82%d1%80%d0%b8%d1%84%d0%be%d0%bd%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4/", "text": "Чувствам се врачанин, защото съм живял 7 месеца в този град, казва Ран от „Момчето си отива” Паметник на големия кинорежисьор Людмил Кирков бе открит на 24 май в родния му град Враца. Кирков е автор на едни от най-обичаните наши филми като „Момчето си отива” (сниман е във Враца заедно с продължението му „Не си отивай), „Оркестър без име”, „Матриархат”, „Селянинът с колелото”(също сниман във Враца) и много други. Барелефът бе открит от актьора Филип Трифонов – изпълнил култовата роля на Ран в „Момчето си отива”, и от кмета на града Калин Каменов. Автор на проекта е младият и много талантлив скулптор Милен Каменов.  Ето какво сподели Филип Трифонов пред „Труд”. -Г-н Трифонов, 47 години след 1972 година, когато са снимките на филма „Момчето си отива”, какво е чувството сега?  – Чувствам, че много бързо върви времето. Естествено, че Враца – градът, в който снимахме филма, сега е различен, променил се е. Преди малко бях в училището, където бяха част от снимките на филма – „Козма Тричков” (бел. авт. – тогава се казваше „Димитър Благоев”)… – Пред училището беше култовата сладкарница „Тинтява”, в която Тинчето – в ролята великолепната Невена Коканова, продаваше боза от 6 стотинки. Сега обаче сладкарницата я няма…  – А, там си е, само дето вече е магазин за българско бельо, не е сладкарница (смее се)… – Споменахте по време на откриването на барелефа, че от чешмата-паметник може да потече боза, наистина ли?  – Първо, идеята за чешмата беше да тече боза от нея, но това може да се осъществи по-нататък, а и кметът ме поздрави за идеята и каза, че ще помисли. Сега за откриването потече вода, но после може да пием от чешмата и боза, надявам се. – Като гледам колко ви се радват врачани, все едно сте им съгражданин…  – Има едно поверие, което казва, че ако повече от шест месеца си живял в едни град, ставаш негов жител. Аз съм живял повече от седем месеца тук покрай двата филма и едни други епизоди от моя живот, както и поради причината, че имам баджанак, който е родом от Враца. Така че аз наистина може да се каже, че съм и врачанин. – Прекрасна е идеята паметникът да бъде открит на 24 май, нали?  – Няма по-хубаво от такъв ден като днешния, който преди 75 години се честваше като ден на българската азбука, а не на славянската писменост. Отговорът на този въпрос можем да потърсим в стихотворението на Иван Вазов, в което се казва: „И ний сме дали нещо на света –на вси славяните на книга да четат.” Е, не искат да ни плащат авторски права за азбуката, но в този ден наистина всички славяни показват това внимание. За това няма по-добър ден от 24 май да бъде открит паметник-чешма на Людмил Кирков. – Може би режисьорът ни вижда отгоре и е щастлив, а?  – Искам да не забравя да поздравя от името на Людмил Кирков и всички кинематографисти, които го обичаха, а той беше за обичане. Специално искам да поздравя и да благодаря на скулптора Милен Каменов, чиято идея да пием вода и да се покланяме пред паметника на режисьора, е великолепна. И той сега гледа отгоре и ни се радва. Той заслужава да има такъв паметник. Трябва да споменем и авторите на сценариите на тези филми, режисирани от Людмил Кирков. Страхотна е комбинацията му с Георги Мишев – сценарист на „Матриархат”, „Селянинът с колелото”, „Не си отивай” и „Момчето си отива”, със Станислав Стратиев, който написва сценариите на „Кратко слънце” и „Оркестър без име”. Но ъв Враца има и други известни личности. – Има, разбира се, кои имате предвид?  – Личности като Мара Йоцова – първата Мис България през 1929 г., която се класира в петицата на Мис Европа, Андрей Николов – скулпторът за когото казват, че България е тясна за неговия таланат, и не на последно място Мистър Сенко, който с номера си с отрязаната глава печели наградата на всички илюзионисти в САЩ още през 1961 година. Ако има техни паметници и улици на такива личности, духовният облик на Враца ще стане все по-красив и хората ще идват да правят деца тък във Враца, за да знаят, че поколението им дублира пътя на тези личности. – Дали има друг паметник на режисьор в България?  – Това е първият паметник на кинорежисьор в България. Има единствено паметник на оператора Димо Коларов в Попово. Градът се превърна в едно киноубежише и там всяка година се провежда кинофестивал, на който се дава награда за операторство. Защо това да не е първата крачка към един фестивал, на който да се дава статуетка с наградата на Людмил Кирков и статутката да бъде направена от нашия скулптор Милен Каменов. Искам още веднъж да благодаря на общината и кмета на Враца, на скулптора Милен Каменов. – Спомняте ли си как получихте поканата за участие в този филм?  – Ооо, беше толкова отдавна… Извикаха ме на пробни снимки и ме одобриха, вече бях участвал в един филм… – Вие сте участвали в три филма на Людмил Кирков и винаги имате едни реплики, които и днес се помнят и са сред най-любимите на българския зрител.  – Е, във всеки филм има хубави реплики, зависи от сценаристите, от режисьора също. Някой път Людмил много обичаше да дописва, а и даваше възможост на актьорите да правят това. Така се раждат хубавите реплики. – Сега какво прави Филип Трифонов, имате ли нови предложения за роли?  – Предложение за филм нямам, а и аз съм толкова далече от това нещо. В момента съм на друга вълна и не ме интересува. Честно да ви кажа, не ми се снима във филми сега. Една от причините е, че плащат много малко, а и да се ядосвам сега с някой няма смисъл. Есента ще излезе един филм, който се казва „Моторът” – на режисьора Валентин Гошев, и в него имам участие. – Какво става с българския дух, има ли го още?  – Харесва ми във Враца, на площада видях 10 училища със своите отличителни знаци, има и духова музика и това не е никак малко, детски ансамбъл, истински плазник. Но това го отдавам и на кмета на града Калин Каменов, който изглежда има отношение към образованието. Разбрах, че тук са били 30 учители по програмата „Мария Монтесори”, което е много добре. – На финала на филма „Момчето си отива” Ран хвърля ученическата си барета на един стълб. Ако сега имахте шапка на главата си, къде щяхте да я оставите?  – (Смее се,) В колата, за да не я загубя…", "date": "2019.05.26", "title": " Актьорът Филип Трифонов пред „Труд”: Сладкарница „Тинтява” с боза от 6 стотинки вече е магазин за бельо"}
{"url": "https://trud.bg/%d0%bc%d1%8a%d0%b6-%d0%be%d0%bf%d0%b8%d1%82%d0%b0-%d0%b4%d0%b0-%d0%bf%d0%be%d0%b4%d0%ba%d1%83%d0%bf%d0%b8-%d1%81%d1%8a%d1%81-100-%d0%bb%d0%b2-%d0%bf%d0%be%d0%bb%d0%b8%d1%86%d0%b0%d0%b8-%d0%b8%d0%b7/", "text": "41–годишен мъж е задържан в полицията в Плевен. Снощи, около 21 часа служителите на реда били извикани на адрес за семеен скандал в село Коиловци. За да не съставят протокол за предупреждение по ЗМВР мъжът предложил на проверяващите две банкноти по 50 лева, съобщиха от ОДМВР-Плевен. Извършен е оглед на местопроизшествието. Парите са иззети. По случая е образувано досъдебно производство за престъпление по чл. 304, ал.1 от НК, уведомена е прокуратурата.", "date": "2019.05.26", "title": " Мъж опита да подкупи със 100 лв полицаи, извикани заради семеен скандал"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%be%d1%82%d1%87%d0%b8%d1%82%d0%b0-%d0%bf%d0%be-%d0%b2%d0%b8%d1%81%d0%be%d0%ba%d0%b0-%d0%b8%d0%b7%d0%b1%d0%b8%d1%80%d0%b0%d1%82%d0%b5%d0%bb%d0%bd%d0%b0/", "text": "Франция отчете сравнително висока избирателна активност до обедните часове, съобщава  . До 12 ч. местно време 19,26% от френските избиратели са отишли до урните – това е и най-високото участие до този час за последните четири вота за Eвропарламент. За сравнение през 2014 г. до същия час активността е била 15,7 %, а през 2009 г. – 14,81%. Борбата в страната е между крайнодясната партия „Национален фронт“ на Марин льо Пен и движението „Напред!“ на президента Еманюел Макрон. Френските социолози отбелязват, че днес в страната е Деня на майката, което може да стане повод за по-ниска избирателна активност до края на деня.", "date": "2019.05.26", "title": " Франция отчита по-висока избирателна активност в сравнение с предишните евроизбори през 2014 г."}
{"url": "https://trud.bg/%d1%86%d0%b8%d0%ba-1547-%d0%b5-%d0%b8%d0%b7%d0%b1%d0%b8%d1%80%d0%b0%d1%82%d0%b5%d0%bb%d0%bd%d0%b0%d1%82%d0%b0-%d0%b0%d0%ba%d1%82%d0%b8%d0%b2%d0%bd%d0%be%d1%81%d1%82-%d0%b2-%d1%81%d1%82%d1%80%d0%b0/", "text": "15,47 % е избирателната активност в страната по данни към 13.00 часа. Това съобщи пред журналисти говорителят на ЦИК Александър Андреев. По думите му, гласували са 992 856 избиратели. Най-висока е активността е в Перник – 22,21 %, а най-ниската РИК-24 –София 11,01%, следвана от РИК-Пловдив – 11,28 %. Следващи данни за избирателната активност ще бъдат оповестени към 18.00 -18.30 часа. Регистрираните избиратели по избирателни списъци са 6 355 633. Изборният ден в страната приключва в 20.00 часа, а в чужбина – в 20.00 часа местно време.    ", "date": "2019.05.26", "title": " ЦИК: 15,47% е избирателната активност в страната към 13.00 часа"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b3%d0%bb%d0%b0%d1%81%d1%83%d0%b2%d0%b0-%d0%bd%d0%b0-%d0%b6%d0%b8/", "text": "Министър-председателят Бойко Борисов гласува в Банкя точно в 15,26 часа. „Ние сме Европа и Европа трябва да е такава, каквато на нас ни харесва. Това значи сигурна, просперираща, с високи доходи, със сигурност, справедливост, свобода“, заяви той пред журналисти, след като упражни правото си на глас. Борисов отказа да коментира думите на президента Румен Радев, че трябва да се забрани публикуването на екзитполовете в изборния ден, като заяви, че Радев е бил в ролята на политически лидер по време на предизборната кампания и е работил за БСП. „Той беше активен през цялата кампания и аз го приемам като политически лидер и всяко изказване ще бъде в полза на това най-много да ме глобят за агитация. Не ми цитирайте човек, който през цялата кампания работи за БСП, който и да е той“, каза премиерът. „Това е лицемерие. Не само, че трябва да ги публикуват, а трябва всяка една агенция, която е лъгала през този месец, като излязат резултатите, медиите да пишат коя от тях не е познала резултатите или е давала лъжливи надежди или преднина на еди кой си. Трябва да има справедливост, не може да се лъже така безогледно и да се взимат огромни пари оттук-оттам, за да внушават нещо по време на кампанията. Честността е най-важното нещо. Хубаво е да си има, който си иска. Аз не ги гледам агенциите и днес съм забранил да ми казват резултати“, коментира още Бойко Борисов. „Виждате, че кампания с клевети, злоба и жлъч плаши избирателите“, отбеляза премиерът. На въпрос как ще коментира ниската избирателна активност, която към 13.00 ч. е 15% Бойко Борисов отговори: „Много хора са навън сега. Спряхме тировете, за да могат хората да се приберат и гласуват. Хората имат пари и пътуват“. „Голяма избирателна активност наблюдаваме там където има диктатури“, добави премиерът.", "date": "2019.05.26", "title": " Бойко Борисов за кампанията: Радев работеше за БСП (ВИДЕО и СНИМКИ)\t"}
{"url": "https://trud.bg/%d0%bc%d0%b2%d1%80-%d0%be%d0%b1%d1%81%d1%82%d0%b0%d0%bd%d0%be%d0%b2%d0%ba%d0%b0%d1%82%d0%b0-%d0%b2-%d1%81%d1%82%d1%80%d0%b0%d0%bd%d0%b0%d1%82%d0%b0-%d0%b5-%d1%81%d0%bf%d0%be%d0%ba%d0%be%d0%b9%d0%bd-2/", "text": "Криминогенната обстановка на територията на страната е спокойна, съобщиха от пресслужбата на Министерството на вътрешните работи. Трафикът през ГКПП на границите на страната е с нормална интензивност на пътникопотока. В процеса на осигуряване на пожарната безопасност на обектите, свързани с подготовката и произвеждането на изборите, до този момент не са възникнали произшествия, свързани с произвеждането на изборите. От 10.00 до 14.00 часа днес, звената „Български документи за самоличност“ към СДВР и ОДМВР са издали 155 удостоверения. От 21.05.2019 г. до момента общо издадените удостоверения са 631. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " МВР: Обстановката в страната е спокойна"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%b2%d1%8a%d1%80%d0%b2%d0%b8-%d0%b3%d0%bb%d0%b0%d1%81%d1%83%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b5%d0%b2%d1%80%d0%be%d0%b2%d0%be/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Вижте как върви гласуването на евровота"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d0%bf%d0%be%d0%bc%d0%be%d0%bb%d0%b8-%d0%b7%d0%b0-%d0%b7%d0%b4%d1%80%d0%b0%d0%b2%d0%b5-%d0%b8-%d0%bf%d1%80%d0%be/", "text": "Министър-председателят Бойко Борисов посети църквата „Св. Св. Кирик и Юлита“ в Банкя преди да отиде до избирателните секции, за да даде вота си за Европеския парламент. Това съобщи самият той в официалния си профил във фейсбук. „Преди да отида да гласувам посетих църквата „Св. Св. Кирик и Юлита“ в Банкя. Помолих се за здраве и просперитет“, написа премиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Бойко Борисов се помоли за здраве и просперитет в църквата „Св. Св. Кирик и Юлита“ в Банкя (СНИМКИ)"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d1%81%d0%b5-%d1%80%d0%b0%d0%b7%d0%b2%d0%b8%d0%b2%d0%b0-%d0%b3%d0%bb%d0%b0%d1%81%d1%83%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b5%d0%b2/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Вижте как се развива гласуването на евровота"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d1%83%d0%ba%d0%b0%d0%b7%d0%b0%d1%82%d0%b5%d0%bb%d0%b8-%d0%b7%d0%b0-%d0%b3%d0%bb%d0%b0%d1%81%d1%83%d0%b2%d0%b0%d0%bd%d0%b5-%d0%b7%d0%b0/", "text": "Рационализация на помощните материали, указващи кой номер да бъде зачеркнат в бюлетината, е била въведена в Разградско, където на плочките пред една от селските секционни избирателни комисии (СИК) били залепени материали със съответния номер на партия. „Указателите” били четири на брой и с големина на кибритени кутийки. Вероятно избирателите доста са се затруднили да ги разчетат, заради мини размерите, и суетенето може да е привлякло вниманието на наблюдатели или застъпници, които алармирали друга политическа сила още сутринта в изборния ден. От там сигналът е стигнал до Районната избирателна комисия, чиято проверка потвърдила наличието на такава агитация, която била премахната. Общо седем жалби са постъпили до 15,30 часа в РИК-Разград. На два пъти са подавани сигнали за изземване на мобилни телефони преди гласуване в една СИК. След първия е разпоредено това да престане и вторият сигнал не е бил потвърден. Имало е жалба за присъствие на селски кмет в секция и агитация от негов колега в друго населено място. Посоченото в тях не е било потвърдено при проверките. В РИК са получени запитвания от хора, които били в забранителния списък, защото настоящият им адрес не бил у нас, а в страна извън Европейския съюз. „Те имат постоянен адрес в България, живеят тук от година или повече, но не са минали да се регистрират по съответния ред и сега не могат да гласуват. Правим и писмено запитване до ЦИК по въпроса”, казаха от комисията. Това се отнасяло за хора, които били с настоящ адрес в Турция, САЩ, Дубай. За да гласуват на евровота, обаче, трябвало последните 3 месеца да са били с настоящ адрес в страна членка на ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Хванаха „указатели” за гласуване, залепени на плочки пред избирателна секция\t"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b8-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d0%bd-%d0%b5-%d0%b1%d0%b8%d0%bb-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%bf/", "text": "Македонски гражданин е бил арестуван тази сутрин на граничния пункт Кяфасан на албанско-македонската граница близо до Струга, след като било установено, че е се издирва с международна заповед за арест, издадена от Интерпол по искане от България, пише македонското електронно издание “Плюс Инфо“ . Според албанската полиция става дума за Р.Х. (52), който е издирван за престъпление „нарушение на закона срещу паричната и кредитната система“. „Македонски гражданин Р.Х., жител на Скопие бе арестуван на влизане в Република Албания, тъй като при проверката на документацията в системата беше установено, че е има международна заповед за арест. Заповедта е издадена от офиса на Интерпол, София, по искане на съда в Благоевград, България, за престъпление, за което българският Наказателен кодекс предвижда максимална присъда от осем години“, заявиха от албанската полиция. За по-нататъшни действия е информирана канцеларията на Интерпол в Тирана с цел екстрадирането му в България.", "date": "2019.05.26", "title": " Македонски гражданин е бил задържан по искане на България"}
{"url": "https://trud.bg/%d0%bf%d0%b8%d1%8f%d0%bd%d0%b0-%d1%87%d0%bb%d0%b5%d0%bd%d0%ba%d0%b0-%d0%bd%d0%b0-%d1%81%d0%b5%d0%ba%d1%86%d0%b8%d0%be%d0%bd%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%be%d1%82%d1%81/", "text": "Жена от секционна избирателна комисия в село в община Дупница е била отстранена заради нетрезво състояние, съобщиха от Районната избирателна комисия /РИК/ в Кюстендил. Сигналът е подаден от страна на председателя и от членове на СИК. На място са повикани служители на полицията, които направили тест с дрегер. Резултатите показали е 1,5 промила алкохол. С решение на СИК /мнозинство от две трети/ жената е отстранена. Изборният процес в секцията продължава нормално. Мястото на отстранения член на комисията остава незапълнено, защото са минали две трети от изборния ден, и не може да се замени с друг, казаха от РИК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Пияна членка на секционна комисия отстранена с полиция в дупнишко село"}
{"url": "https://trud.bg/%d0%bc%d0%be%d1%89%d0%bd%d0%b8-%d0%bb%d0%b0%d0%bc%d0%bf%d0%b8-%d0%b8-%d0%b6%d0%b8%d0%b2%d0%b0-%d0%be%d1%85%d1%80%d0%b0%d0%bd%d0%b0-%d0%bf%d0%b0%d0%b7%d1%8f%d1%82-%d1%86%d0%b5%d0%bd%d1%82%d1%80%d0%b0/", "text": "Мощни лампи и физическа охрана ще има от този сезон Централния плаж в Слънчев бряг. Осветлението е монтирано по протежение на цялата ивица и осигурява перфектна видимост от край до край през нощта. Лампите са монтирани на високи пилони – по три осветителни тела на точка и нощем осветяват не само пясъка, но и част от морето и крайбрежната алея. „Изключително сме доволни, че успяхме да реализираме този проект. Осветлението, което вече функционира вечер осигурява не само реда и спокойствието, но и сигурността на туристите. Убедени сме, че то ще подпомогне превенцията и ще послужи като застраховка срещу опити за кражби или други набези“, коментираха от фирмата-концесионер. Според стопаните, туристите ще могат да се разхождат по плажа и през нощта, без да имат никакви притеснения. От десет дни по Централния плаж е назначена и жива охрана. Служителите по сигурността кръстосват пясъка и бдят за спокойствието на първите летовници. Заедно с тях за реда на ивицата следят и мобилни двойки спасители, които ще патрулират до края на месеца. От 1-ви юни спасителите застъпват на редовни смени и в пълен състав по вишките. Те ще бъдат по местата си всеки ден от 8.00 до 18.00 часа. На Централната ивица вече са поставени всички шезлонги и чадъри. „В курорта има вече туристи и ние предсрочно сме осигурили всички условия за техния комфорт и сигурност. Плажът е изряден, медицинският пункт вече е оборудван, пясъкът е обезпаразитен и почистен, а след около седмица поетапно ще заработят и морските атракциони“, коментираха от управата на плажа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Мощни лампи и жива охрана пазят Централния плаж в Слънчев бряг"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%ba%d1%80%d0%b0%d0%b9-%d0%bd%d0%b0-%d0%b5%d0%b4%d0%bd%d0%be-%d0%bb%d1%83%d0%b4%d0%be-%d0%bf%d1%8a%d1%80%d0%b2%d0%b5%d0%bd%d1%81/", "text": "Свърши се! Казвахме, че е по английски. Че е по германски. Драма до последния кръг. Така беше. По англо-германски сензация не стана. „Манчестър Сити” трумфира с титлата. После „Байерн”. Накрая и „Лудогорец”. За преследвачите „Ливърпул”, „Борусия” (Дортмунд) и ЦСКА остана само горчилката, че са били равностойни докрай и пак съперникът се окичва със злато. Турнирът за купата беше от екстракласа. Драматично „Черно море” изхвърли „Левски” още наесен. ЦСКА срази „Лудогорец” в Разград. После отпадна по най-абсурдния начин от „Ботев”. И в първия пловдивски финал „Локомотив” дебютно се окичи с трофея.  Е, не ни стигна! Не ни стигна да бъде интересно до сетния миг. Навръх националния празник 24 май титлата трябваше да се реши. Вместо за футбол три дни се говори за… детектор на лъжата. „Черно море” извади шестима футболисти от групата за гостуването на „Лудогорец”, били играли симулативно срещу ЦСКА при 1:3. А този двубой бе на 4 май! Дотогава всички те са играли. След края в Разград треньорът Илиан Илиев не обвини нито един от шестимата. Само каза, че не са в тима по решение на ръководството. А то? Ни вопъл, ни стон! В официалната страница на „Черно море” последната новина е, че отборът завършил на пето място в крайното класиране.  Обвинените футболисти сами разпращаха на медии снимки от минатия детектор на лъжата. Всички отгори за манипулиране на мач са отрицателни. Тестовете са взети навръх 24 май – когато решението за изваждането им е било факт. В някои медии се твърди, че преди това са били на друг детектор. Но никой от „Черно море” не го казва.  „Явихме се доброволно на полиграф, който сами организирахме – каза 38-годишният Георги Илиев, извикан от новия национален селекционер Красимир Балъков. – Отговорихме точно на въпроси дали сме играли симулативно. Дали сме получавали пари, дали някой се е свързал с нас. На всички отговорите ни са, че сме коректни. Не знам кой целеше всичко това. 21 години съм в „Черно море”. От тях 12 съм в мъжкия отбор. Седем сезона съм бил капитан. Единственото, което мога да кажа е, че това е долна лъжа. Изминаха два дни и две безсънни за мен нощи. Най-важното беше да минем полиграфа и да изчистим имената си.”  Кой какво целеше с всичко това?  Опеняване името на ЦСКА? Безуспешно! Клубът реагира светкавично и атакува мача в Разград, наричайки го „порно”. „На стадион „Българска армия” имаше драма, а в Делиормана – измама”, написа в декларация ръководството на ЦСКА след 1:0 над „Ботев” в последния кръг. „Червените” призоваха всички имащи право на разследване институции да се заемат с въпроса.  Опетняване името на футболистите? Успешно! Едва ли някога ще играят за „Черно море”. А цял живот ще си носят сянката на съмнението.  Опетняване името на „Черно море”? Успешно! Вече върху два мача на отбора са хвърлени съмнения. Първият е срещу ЦСКА. А вторият е загубата с 1:4 от „Лудогорец”, където Илиан Илиев се принуди да пусне 17-годишен вратар и куп юноши.  Опетняване името на „Лудогорец”? Успешно! При първата титла на „орлите” тогавашният елитен „Миньор” пусна срещу тях само деца. И победата със 7:0 беше от безценно значение за златните медали в края. Сега световната агенция „Ройтерс” написа материал със заглавие, че „Лудогорец” е станал шампион срещу тим, който сам се отслабил. А не може ли скъпата селекция на Стойчо Стоев просто да победи един докрай мобилизиран „Черно море”, какъвто беше „Ботев” на „Армията”. Или „Байерн” да се справи с 5:1 срещу „Айнтрахт” на „Алианц Арена”.  Кой загуби?  Загуби българският футбол. Загуби се чарът на един непридвидим сезон, в който класата може да не е била висока, но интригата беше в стил Висша лига. Прочухме се с изваден от елита тим, който направил 0:0 с шампиона. Паднал „само” с 0:1 от вицешампиона и вкарал три гола на третия. Доказателства? Чакаме ги.  Съжаляваме, Цар Футбол, че сме клети твои поданици, а не го заслужаваме! Ти наистина си велик. Заради теб се плащат по 30 000 паунда за финала на Шампионската лига. И заради теб хората обикалят света. Дано някога намериш време да ни покажеш правия път.", "date": "2019.05.26", "title": " Българският край на едно лудо първенство"}
{"url": "https://trud.bg/%d0%b2-%d1%86%d0%b8%d0%ba-%d1%81%d0%b0-%d0%bf%d0%be%d1%81%d1%82%d1%8a%d0%bf%d0%b8%d0%bb%d0%b8-103-%d0%b6%d0%b0%d0%bb%d0%b1%d0%b8-%d0%b8-%d1%81%d0%b8%d0%b3%d0%bd%d0%b0%d0%bb%d0%b8-%d0%b4%d0%be-18/", "text": "103 жалби и сигнали до 18 ч. са постъпили в ЦИК. Голяма част от тях са от избиратели, които не се намират в списъците. Това коментира пред БНТ говорителят на ЦИК Александър Андреев. В тези случаи се дават директни указания, коментира той. Андреев каза още, че проблемите с машинното гласуване няма да се отразят на изборните резултати, защото тези гласове ще бъдат отчетени чрез хартиените разпечатки. Където не могат да бъдат отстранени проблемите, ще може да се гласува с хартиена бюлетина. Относно сигналите за променени адреси на секции, в които хората традиционно са гласували, Андреев каза, че кметовете са тези, които определят местата за гласуване. По думите му чрез страницата на   всеки може да се провери къде се намира секцията, в която трябва да гласува. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " В ЦИК са постъпили 103 жалби и сигнали до 18 часа"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bd%d0%b0%d0%b7%d0%bd%d0%b0%d1%87%d0%b0%d0%b2%d0%b0-%d0%b5%d0%ba%d1%81%d0%bf%d0%b5%d1%80%d1%82%d0%b8%d0%b7%d0%b8/", "text": "Ще бъдат назначени експертизи за изясняване на   край Ихтиман. Това каза на брифинг Наталия Николова, прокурор в Окръжна прокуратура-София във връзка с самолетната катастрофа край Ихтиман, при която загинаха  „Едновременно с това на летището също текат процесуално-следствени действия, разпити на свидетели. Изясняват се причините около инцидента. Днес и в утрешния ден ще бъдат назначени всички експертизи. В какъв период от време ще станат, не мога да се ангажирам, защото не знам колко сложна ще бъде експертизата, която ще бъде комплексна за причините“, поясни тя. Трябва да се провери техническото състояние на самолета, да се проверят всички факти и обстоятелства около самия инцидент“, добави тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Прокуратурата назначава експертизи за авиокатастрофата край Ихтиман"}
{"url": "https://trud.bg/20-%d0%be%d1%82-%d0%b8%d0%b7%d0%b1%d0%b8%d1%80%d0%b0%d1%82%d0%b5%d0%bb%d0%b8%d1%82%d0%b5-%d0%b2%d1%8a%d0%b2-%d1%84%d1%80%d0%b0%d0%bd%d1%86%d0%b8%d1%8f-%d1%81%d0%b0-%d0%b3%d0%bb%d0%b0%d1%81%d1%83%d0%b2/", "text": "Избирателната активност на изборите за Европейски парламент във Франция е по-висока, отколкото на предишни евровотове, съобщава БТА. Към обяд местно време са гласували 19,3 процента от избирателите, по данни на вътрешното министерство. За сравнение, на евроизборите от 2014 г. до този час бяха гласували 15,7 процента, а през 2009 г. – 14,8 процента. Според последните допитвания Националният сбор на Льо Пен е с лека преднина пред партията на Макрон „Република, напред“.", "date": "2019.05.26", "title": " 20% от избирателите във Франция са гласували до обяд\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b3%d0%bb%d0%b0%d1%81%d1%83%d0%b2%d0%b0%d0%bd%d0%b5%d1%82%d0%be-%d0%b1%d1%80%d0%be/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Вижте как продължава гласуването на евровота броени часове преди края на изборния ден"}
{"url": "https://trud.bg/%d1%83%d0%b1%d0%b8%d1%82-%d0%b8-9-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5%d0%b4-%d1%81%d1%82%d1%80%d0%b5%d0%bb%d0%b1%d0%b0-%d0%bd%d0%b0-%d0%bf%d1%80%d0%b0%d0%b7%d0%bd%d0%b5%d0%bd%d1%81/", "text": "Девет човека са пострадали, а един е загинал, при масова стрелба по време на празненство в американския град Чесапийк, щата Вирджиния, съобщава CNN. Стрелбата започнала малко след 21,00 ч. местно време, след като полицаи дошли да проверят сигнал за пътно нарушение. Ранените са транспортирани в три местни болници, а властите продължават със снемането на свидетелски показания за случая. Все още няма информация за извършителя. Патрул на пътна полиция е бил извикан на адреса малко пред това, след подаването на сигнал, че водачи отказват да преместят колите си и възпрепятстват трафика.", "date": "2019.05.26", "title": " Убит и 9 ранени след стрелба на празненство във Вирджиния"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0-%d0%b7%d0%b0%d0%b4%d1%80%d1%8a%d1%81%d1%82%d0%b2%d0%b0%d0%bd%d0%b5-%d0%bd-4/", "text": "Катастрофа между украсен с балони „Мерцедес“ и „Пежо“ предизвика задръстване по Аспаруховия мост в посока Варна. Пътният инцидент станал около 15,10 ч в средата на моста. Сериозно пострадали няма, за преглед е откарано само малко дете, което е пътувало в едната от колите, съобщиха от полицията. Причините за сблъсъка тепърва ще се установяват.", "date": "2019.05.26", "title": " Катастрофа предизвика задръстване на Аспаруховия мост"}
{"url": "https://trud.bg/%d0%bd%d0%b5%d0%b7%d0%b0%d0%bf%d0%be%d0%bc%d0%bd%d0%b5%d0%bd%d0%be-%d0%bd%d0%b8%d1%81%d0%ba%d0%b0-%d0%b0%d0%ba%d1%82%d0%b8%d0%b2%d0%bd%d0%be%d1%81%d1%82-%d0%b2-%d0%b1%d1%83%d1%80%d0%b3%d0%b0%d1%81/", "text": "Рекордно ниска е актевността на гласуване в бургас на тези избори. Около 12 часа тя бе едва 13,79 %. Най- много гласували има в Руен- 25,48%, следват Малко Търново- 25,27% и Приморско- 23,45%.", "date": "2019.05.26", "title": " Незапомнено ниска активност в Бургас\t"}
{"url": "https://trud.bg/%d1%80%d0%b0%d0%b7%d0%b1%d0%b8%d0%bb%d0%b8%d1%8f%d1%82-%d1%81%d0%b5-%d1%81%d0%b0%d0%bc%d0%be%d0%bb%d0%b5%d1%82-%d0%ba%d1%80%d0%b0%d0%b9-%d0%b8%d1%85%d1%82%d0%b8%d0%bc%d0%b0%d0%bd-%d0%b1%d0%b8%d0%bb/", "text": "Малък самолет  зо до Ихтиман днес на обяд. Загинали са мъж и жена. По непотвърдена информация самолетът марка „Мистрал“ е бил вписан в италианския регистър, предаде  . Пандалият самолет е излетял от летището на ихтиманското село Черньово. Инцидентът се е случил към 11,30 часа, когато той е поел към Драганово. Но след като набира височина, В следствие на инцидента загиват мъж и жена, които са били на борда, като телата им са силно обгорени. Тяхната средна възраст е около 50 години. Малко след инцидента към мястото тръгват линейки от Ихтиман и Костенец, които пристигат за около 13 мин., но за съжаление не е имало какво да направят. От самолета е останала буквално само купчина пепел. Към момента мястото на инцидента е отцепено. По информация на експертите до подобни инциденти най-често се стига заради грешки, които допускат летците. За да могат да управляват подобни самолети, те трябва да преминат теоретичен и практически курс, който включва около 30 часа летене. А подобни самолети набират скорост от 120-150 км в час. Като в България има 300 подобни самолета. Какви са причините за този инцидент предстои да разберем. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Разбилият се самолет край Ихтиман бил регистриран в Италия"}
{"url": "https://trud.bg/%d0%b3%d0%b0%d0%bb%d1%8a%d0%bf-204-%d0%b5-%d0%b8%d0%b7%d0%b1%d0%b8%d1%80%d0%b0%d1%82%d0%b5%d0%bb%d0%bd%d0%b0%d1%82%d0%b0-%d0%b0%d0%ba%d1%82%d0%b8%d0%b2%d0%bd%d0%be%d1%81%d1%82-%d0%b2-%d1%81/", "text": "20,4% е избирателната активност в страната към 15 часа. Това каза социологът Първан Симеонов от „Галъп интернешънъл”в ефира на  . Това е с близо 4% по-ниска активност от тази на изборите за Европейски парламент през 2014 г. „Това означава, че ще трябва да гледаме с любопитство последните часове на изборния ден, когато едната хипотеза е, че е възможно връщащите се от почивка хора да гласуват и да има скок на активността, а другата хипотеза е, че така ще се движи до края на изборния ден. Каквото и да се случи, нещата отиват към прогнозите на „Галъп” по отношение на активността. Въпросът е дали до края на изборния ден ще има гласуване, както в секциите по Беломорието, така и за хората, които се връщат”, обясни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " „Галъп“: 20,4% е избирателната активност в страната към 15 часа"}
{"url": "https://trud.bg/%d1%81%d0%be%d1%84%d0%b8%d1%8f-%d0%b4%d0%b0%d0%b2%d0%b0-160-%d0%bc%d0%bb%d0%bd-%d0%bb%d0%b2-%d0%b7%d0%b0-%d0%be%d1%81%d0%b2%d0%b5%d1%82%d0%bb%d0%b5%d0%bd%d0%b8%d0%b5/", "text": "Столичната община е пуснала обществена поръчка на стойност 160 млн. лв. за поддръжка, ремонти и изграждане на публичното осветление на София за следващите 5 години. Сумата от поръчката е разделена по равно на четири позиции, като всяка фирма може да кандидатства до 7 юни само по една от тях. От спечелилите ще се изискват дейности като поддържане и ремонти на осветителните тела и  източници, разпределителните и захранващи електротабла, системата за управление на осветлението и др. Те ще се грижат и за художественото осветление в града, ще контролират фактурираната от електроснабдителното дружество енергия и ще следят за нерегламентирани включвания към уличното осветление. Тяхна задача е и изграждането на ново публично осветление, поставяне на нови, енергоефективни светодиодни тела и разширението на системата за радио управление на уличното осветление.", "date": "2019.05.26", "title": " София дава 160 млн. лв. за осветление\t"}
{"url": "https://trud.bg/100-%d0%bf%d1%80%d0%be%d1%86%d0%b5%d0%bd%d1%82%d0%b0-%d0%b8%d0%b7%d0%b1%d0%b8%d1%80%d0%b0%d1%82%d0%b5%d0%bb%d0%bd%d0%b0-%d0%b0%d0%ba%d1%82%d0%b8%d0%b2%d0%bd%d0%be%d1%81%d1%82-%d0%b2-%d0%b6%d0%b5%d0%bd/", "text": "100 процента избирателна активност отчетоха в секцията, разкрита в единствения у нас женски затвор, в Сливен. 188-ма секция е последна по номерация в списъка за община Сливен. Но всички от 10-те гласоподавателки в списъка са пуснали бюлетина в урната, при това – часове преди официалното приключване на изборния ден, съобщиха от 188-ма СИК. Право на глас са имали жените, които са преведени в затвора, но все още нямат влезли в сила присъди. Кои кандидатски листи са подкрепили, ще стане ясно, след като изборната документация постъпи в РИК и бъдат отчетени резултатите.", "date": "2019.05.26", "title": " 100 процента избирателна активност в женския затвор"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d1%81-%d0%bf%d0%be%d0%b1%d0%b5%d0%b4%d0%b0-%d1%81%d1%80%d0%b5%d1%89%d1%83-%d1%82%d0%b8%d0%bf%d1%81%d0%b0%d1%80/", "text": "Григор Димитров спечели трудно първия си двубой от Откритото първенство на Франция по тенис. Хасковлията победи сърбина Янко Типсаревич с 3-2 сета – 6-3, 6-0, 3-6, 6-7(4), 6-4, за малко повече от 3 часа игра на корт №1 в Париж. Това е втори успех за Димитров срещу този съперник през тази година, след като го преодоля и в първия си мач на Аустрелиън Оупън. Димитров сам си усложни мача, след като поведе с 2-0 сета. Той допусна спад в играта си и трябваше да се стигне до напрегнат пети сет, за да преодолее съпротивата на опитния сърбин. Първият сет предложи няколко пробива в двете посоки, като от тази размяна победител излезе Гришо. При 4-3 той реализира брейк бол и затвори частта на своя начален удар. Това доведе до импулс в неговата игра и той записа още шест безответни гейма в своя полза, което означаваше 2-0 сета и много трудности за Типсаревич. Григор поведе с пробив в третия сет, но се отпусна и допусна рибрейк. Това даде нови надежди на Типсаревич, който започна да показва все по-добра игра. В осмия гейм от сета той проби отново подаването на Димитров и удържа атаките му до края за 6-3 в своя полза. Четвъртата част също предложи възлови моменти, но в крайна сметка се стигна до тайбрек. Там Типсаревич поведе от самото начало и не изпусна инициативата, за да изравни резултата. В петата решителна част и двамата тенисисти бяха предпазливи и гледаха да минимализират рисковете в играта си. Резултатът вървеше гейм за гейм, но Димитров успя да пробие в деветия гейм и така сервираше за мача. Той отрази точка за пробив и след това получи първи мачбол. Българинът го реализира и спечели мача. Следващият му съперник ще бъде №11 в схемата Марин Чилич, който победи с 3-0 сета Томас Фабиано. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Григор Димитров с победа срещу Типсаревич след тричасова битка в Париж"}
{"url": "https://trud.bg/%d0%b8%d0%b7%d1%80%d0%b8%d0%b3%d0%bd%d0%b0-%d0%b2%d1%83%d0%bb%d0%ba%d0%b0%d0%bd%d1%8a%d1%82-%d0%b0%d0%b3%d1%83%d0%bd%d0%b3-%d0%bd%d0%b0-%d0%b8%d0%bd%d0%b4%d0%be%d0%bd%d0%b5%d0%b7%d0%b8%d0%b9%d1%81/", "text": "Вулканът Агунг на индонезийския остров Бали изригна, изхвърляйки лава и скална маса на височина от 3 километра. Поне дузина селища в подножието на планината са засипани с дебела пелена от пепел. Към момента обаче няма данни за жертви и пострадали, информира  . Не е наредена и евакуация в района. Хората обаче бяха посъветвани да стоят на разстояние от вулкана заради опасните токсични газове, които съпътстват изригването. Полетите от и до популярния сред туристите от цял свят остров бяха спрени в петък вечерта заради опасната за двигателите на самолетите вулканична пепел.", "date": "2019.05.26", "title": " Изригна вулканът Агунг на индонезийския остров Бали"}
{"url": "https://trud.bg/%d0%b2%d0%b8%d1%81%d0%be%d0%ba%d0%b0-%d0%b8%d0%b7%d0%b1%d0%b8%d1%80%d0%b0%d1%82%d0%b5%d0%bb%d0%bd%d0%b0-%d0%b0%d0%ba%d1%82%d0%b8%d0%b2%d0%bd%d0%be%d1%81%d1%82-%d0%bd%d0%b0-%d0%b1%d1%8a%d0%bb%d0%b3/", "text": "Висока избирателна активност и повишен интерес към днешните европейски избори има от страна не само на постоянно живеещите българи в Гърция, но и на много български туристи и собственици на имоти, най-вече в Северна Гърция. Както в. „Труд“ съобщи в Гърция са разкрити 13 избирателни секции. Атина 3 секции, Солун, Кавала, Нея Муданя, Никити, Каламата, Родос и 4 секции на КРИТ – Ираклио, Ханя, Ретимно и Йерапетра. Висока е избирателната активност в курорта Неа Муданя на полуостров Халкидики, където гласуват много български туристи. При заявени 70 молби до момента са гласували над 265 души. Същото е положението и в другата избирателна секция там-Никити. Поискани са допълнителни бюлетини, поради недостък на предвидените. В Кавала също активността е голяма. Към 15.00 ч. гласувалите надхвърлиха 400. В Генералното консулство в Солун, към същия час бяха гласували 230 души. В Атина най-голямо е стълкновенето и опашки пред централната секция на площад Карайскаки в секция „Турист-сервиз“, където гласувалите са над 500 души. В посолството в Атина 200 души. Изненадата идва от остров Крит, където за поредна година се отварят 4 избирателни секции. На опашките се редят не само постоянно живеещи българи там, но и български туристи. „От 7.00 ч пред секциите започнаха да прииждат хора с желание да гласуват. Според прогнозите ни интересът е по-голям в сравнение с предишните избори през 2014 г за ЕП. Очакваме избирателна активност около 10%, което е сравнително висок процент за гласуване в чужбина“, заяви председателя на сдружението на българите на о. Крит Петър Анастасов. На остров Родос, където също има българска секция пристигнаха да гласуват българи живеещи в Турция. „Очаквахме по-голяма избирателна активност, но много от българите постоянно живеещи на острова са подали заявление да гласуват и за местните гръцки избори, които се провеждат днес и това автоматично ги изхвърля от възможността да упражнят вот за българските кандидати за ЕП. За сметка на това пристигнаха от Турция българи, които да гласуват“, заяви председателя на българското дружество на остров Родос, Кольо Нанев. Къде можете да гласувате в Гърция за български представители в изборите за Европейски парламент вижте на  .", "date": "2019.05.26", "title": " Висока избирателна активност на българите в Гърция\t"}
{"url": "https://trud.bg/velkov-s-kupa-pred-pogleda-na-balack/", "text": "Костадин Велков спечели втори трофей в рамките на сезона със своя тим „Кемниц“. Бранителят игра пълни 90 минути при успеха с 2:0 над „Цвикау“ във финала за купата на Саксония. Българският триумф пък бе изгледан от легендата на Германия Михаел Балак, чийто първи стъпки във футбола бяха именно с тима на „Кемниц“. На трибуните пък имаше близо 12 000 души. Победата дава право на отбора да играе в турнира за купата на Германия през следващата кампания, когато в редиците вече ще бъде и халфът Георги Сърмов. По-рано този месец „Кемниц“ стана шампион на четвърта дивизия и спечели промоция за трета Бундеслига.  „Много добра победа, надявам се клубът да се развива по същия начин и следващият сезон да бъде също толкова успешен“, заяви след мача Балак.  Веднага след успеха Велков и съотборниците му заминаха за Ибиза, където да отпразнуват впечатляващата кампания.", "date": "2019.05.26", "title": " Велков с купа пред погледа на Балак"}
{"url": "https://trud.bg/%d1%82%d0%be%d1%80%d0%bd%d0%b0%d0%b4%d0%be-%d1%83%d0%b1%d0%b8-%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d0%b2-%d0%be%d0%ba%d0%bb%d0%b0%d1%85%d0%be%d0%bc%d0%b0-%d0%b2%d0%b8%d0%b4%d0%b5/", "text": "Двама души загинаха в торнадо, което разруши хотел в град Ел Рино, щата Оклахома през изминалата нощ, предаде Асошиейтед прес. Телевизия Ей Би Си съобщи, че местните власти изясняват броя на безследно изчезналите. Спасителните операции и издирването продължават. Материални щети са нанесени и на намиращи се близо до хотела каравани и от още няколко сгради. Кметът на града Мат Уайт призова жителите да избягват района, където се е разразила стихията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Торнадо уби двама души в Оклахома (ВИДЕО и СНИМКИ)"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b8-%d0%bf%d0%b5%d1%82%d0%b8%d0%bc%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%b4%d0%b2%d0%b5/", "text": "Трима души са загинали, а петима са ранени при две експлозии в непалската столица Катманду, предадоха световните агенции. Причината за експлозиите все още не е ясна, но са станали в интервал от около час. Не се изключва и вариант за терористичен акт. Заподозряна за експлозиите е отцепила се преди време от управляващата комунистическа партия групировка. Единият взрив е станал в северната част на града, а другият в къща в центъра на Катманду. На второто място са открити брошури на въпросната групировка.Двата района са отцепени от полиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Трима загинали и петима ранени при две експлозии в Катманду"}
{"url": "https://trud.bg/%d0%b1%d1%83%d1%80%d0%b3%d0%b0%d0%b7%d0%bb%d0%b8%d0%b8-%d0%bf%d1%80%d0%b5%d0%b4%d0%bf%d0%be%d1%87%d0%b5%d1%82%d0%be%d1%85%d0%b0-%d0%bf%d0%bb%d0%b0%d0%b6%d0%b0/", "text": "Рекордно ниска бе активността на гласуване в Бургас на тези избори. Около 12 часа тя бе едва 13,79 %. Най- много гласували има в Руен- 25,48%, следват Малко Търново- 25,27% и Приморско- 23,45%. Към 17.30 часа избирателната активност бе съответно: Руен- 42,21%, Приморско- 36, 29%, Царево- 34,54%, Малко Търново- 33,71%, Сунгурларе- 31,13%. В Бургас към този час тя бе 22,91%. В замяна на това плажът на града бе пълен от сутринта. В топлия ден пясъчната ивица бе буквално задръстена с хавлии и мераклии да трупат майски тен. Официално сезонът се открива от 1- ви юни и още няма спасители по вишките, но това не притесни плажуващите, от които само малцина се топнаха във водата.", "date": "2019.05.26", "title": " Бургазлии предпочетоха плажа\t"}
{"url": "https://trud.bg/%d0%bf%d0%be%d1%87%d1%82%d0%b8-26-%d0%b5-%d0%b8%d0%b7%d0%b1%d0%be%d1%80%d0%bd%d0%b0%d1%82%d0%b0-%d0%b0%d0%ba%d1%82%d0%b8%d0%b2%d0%bd%d0%be%d1%81%d1%82-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba/", "text": "54 997 души или 25,69% са гласували към 17,30 ч. в област Велико Търново, съобщиха от РИК. 35,25% е активността в община Златарица в Сухиндол до урните са отишли 34%, в Елена – почти 30%. В най-голямата община – Велико Търново, активността към 17,30 ч. е 25,69%. Най-ниска е активността в община Лясковец – 23,48%. Една жалба е подадена до момента в РИК. Тя е от ГЕРБ – Горна Оряховица, заради софийски жител, гласувал без подадено в срок заявление в горнооряховското село Крушето.", "date": "2019.05.26", "title": " Почти 26% е изборната активност във Великотърновска област към 17,30 ч.\t"}
{"url": "https://trud.bg/%d1%81%d0%bb%d0%b0%d0%b2%d0%b8-%d1%82%d1%80%d0%b8%d1%84%d0%be%d0%bd%d0%be%d0%b2-%d0%b7%d0%b0%d0%b2%d0%b8%d1%88%d0%b5%d0%bd%d0%b8%d1%82%d0%b5-%d1%81%d1%83%d0%b1%d1%81%d0%b8%d0%b4%d0%b8%d0%b8-%d1%81/", "text": "Призова депутатите да проконтролират финансовото министерство и Сметната палата “Всички депутати са част от партиите, които нагло са се облагодетелствали. Нали всички са в кюпа, как ще се киснат сами? Класически “Параграф 22.” Това написа Слави Трифонов във фейсбук в деня за размисъл,   Тази седмица “Шоуто на Слави” изнесе данни, че  . “Мълчанието на партиите по това скандално разкритие всъщност е още едно доказателство, че те са получавали незаконно десетки милиони левове от нашите пари”, посочи шоуменът. Трифонов призова депутатите незабавно да попитат финансовия министър “защо не е спазен законът и защо са раздадени повече пари на партиите” и “да се заинтересуват и как Сметната палата е осъществявала пряко контрола върху субсидиите”. “Сега ще разберем кое стои на върха за българските народни представители – личният финансов интерес на депутатите и партиите или интересът на суверена”, коментира той. През 2018 г. депутатите са получили също над 6 милиона лева към заплатите си, за т.нар. “представителни”, обяви още Слави Трифонов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Слави Трифонов: Завишените субсидии са „Параграф 22″\t"}
{"url": "https://trud.bg/%d0%b1%d0%b5%d0%bd%d0%b7%d0%b8%d0%bd%d1%8a%d1%82-%d0%bf%d0%be%d1%81%d0%ba%d1%8a%d0%bf%d0%bd%d0%b0-%d1%81-32-%d1%81%d1%82%d0%be%d1%82%d0%b8%d0%bd%d0%ba%d0%b8/", "text": "С 32 стотинки е поскъпнал бензин А 95 от 1 януари насам. Това показват данните на специализирания сайт, който следи цените на горивата, Fuelo. В момента бензинът се търгува при средна цена от 2,27 лв/л, а в началото на годината цената му е била 1,95 лева за литър. Цената на горивото почти се е изравнило с това на дизела, става ясно още от данните. Един литър дизел у нас се търгува средно за 2,33 лева за литър, а на първи януари цената му е била 2,14 лв/л или с 19 стотинки по-евтино. По-драстичното поскъпване на горивата започва през месеците март и април, става ясно още от данните. От средата на март дизелът е променил цената си само с 3-5 ст, докато бензинът поскъпва плавно през седмица – две. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Бензинът поскъпна с 32 стотинки"}
{"url": "https://trud.bg/%d1%82%d1%80%d0%b8-%d0%b6%d0%b5%d1%80%d1%82%d0%b2%d0%b8-%d0%b8-%d0%bf%d0%b5%d1%82%d0%b8%d0%bc%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%b4%d0%b2%d0%b5-%d0%b5%d0%ba%d1%81%d0%bf/", "text": "Трима души бяха убити и петима ранени днес при две експлозии в непалската столица Катманду, съобщи БТА. Според непалската полиция причината за експлозиите, станали в интервал от около час, още не е ясна. Заподозряна за взривовете е отцепила се преди време от управляващата комунистическа партия групировка, чиито членове са протестирали срещу арестите на техни поддръжници от властите. Първата експлозия била в северната част на Катманду. В нея са загинали двама души и са ранени четирима. Вторият взрив избухнал в къща с центъра на града. Убит е един човек. Разследващите предполагат, че мъжете в къщата са били свързани с поставената извън закона групировка, която е известна със своите прояви на насилие. На мястото на втората експлозия полицаите са намерили брошури на въпросната групировка.", "date": "2019.05.26", "title": " Три жертви и петима ранени при две експлозии в Катманду"}
{"url": "https://trud.bg/%d1%81%d0%bb%d0%b0%d0%b1-%d1%82%d1%80%d1%83%d1%81-%d0%ba%d1%80%d0%b0%d0%b9-%d1%81%d0%be%d1%84%d0%b8%d1%8f-2/", "text": "Слаб трус е регистриран край София в 18.10 часа, показва справка в сайта на Национален Институт по Геофизика, Геодезия и География (НИГГГГ). Магнитудът на земетресението е 2,2 по скалата на Рихтер. Епицентърът е на 30-ина километра северно от София, в Стара Планина, на дълбочина 14 км.", "date": "2019.05.26", "title": " Слаб трус край София"}
{"url": "https://trud.bg/%d0%bf%d1%80%d0%b5%d0%bd%d0%b0%d1%81%d0%be%d1%87%d0%b8%d1%85%d0%b0-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d0%b1%d1%8e%d0%bb%d0%b5%d1%82/", "text": "С решение на ЦИК и по разпореждане на вицепремиера и министър на външните работи Екатерина Захариева Министерството на външните работи пренасочи допълнителен брой от 100 бюлетини към избирателната секция, разкрита в Неа Мудания,  . Това съобщиха от пресслужбата на МВнР. Причината е огромният интерес на български граждани да гласуват в изборите за Европейски парламент в тази „ваканционна секция“, разкрита за първи път в курортния район на Халкидики. Българските граждани в Гърция могат да гласуват в изборите за членове за Европейски парламент от Република България в общо 13 избирателни секции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Пренасочиха допълнителен брой бюлетини за избирателни секции в Гърция"}
{"url": "https://trud.bg/%d0%ba%d0%be%d1%80%d0%b5%d0%b9%d1%81%d0%ba%d0%b8-%d1%82%d1%80%d0%b8%d1%83%d0%bc%d1%84-%d0%bd%d0%b0-%d0%ba%d0%b8%d0%bd%d0%be%d1%84%d0%b5%d1%81%d1%82%d0%b8%d0%b2%d0%b0%d0%bb%d0%b0-%d0%b2-%d0%ba%d0%b0/", "text": "Мрачната комедия “Паразит” се хареса както на критиците, така и на зрителите и бе посрещната с аплодисменти Антонио Бандерас стана най-добър актьор за ролята си в “Болка и слава” В събота бяха връчени наградите на 72-ия фестивал в Кан. Журито, председателствано от Алехандро Гонсалес Иняриту, в което блестяха предишни лауреати от Кан като Павел Павликовски и Йоркос Лантимос, както и младата холивудска звезда Ел Фанинг, връчи “Златната палма” на корейския филм “Паразит”на режисьора Бонг Джун-Хо. Мрачната комедия на Бонг Джун-Хо, се хареса както на критиците, така и на зрителите и обявяването на “Златната палма” бе посрещнато с възторжени възгласи и аплодисменти на крака. Сюжетът се върти около млад мъж и безработното му семейство, докато те проявяват нездрав интерес към богата фамилия, което води до въвличането на всички в неочакван инцидент. Иняриту обяви, че решението за “Златната палма” е било единодушно. Напълно заслужена бе наградата на Антонио Бандерас за най-добър актьор за ролята му на режисьора Салвадор Майо във филма на Педро Алмодовар “Болка и слава”. “Хората си мислят вероятно, че ние живеем на червения килим, но това не е вярно. Ние страдаме много, правим саможертви и у всеки актьор има много болка. Но има и слава, и това е моята нощ на слава”, заяви Бандерас при получаването на наградата, посвещавайки я на своя ментор Алмодовар – режисьорът, открил го за киното преди близо 40 години, снимал го вече в 8 филма и превърнал го в голямата звезда, която е днес.  Наградата за женска роля отиде при изгряващата английска актриса Емили Бийчъм във филма на австрийската режисьорка Джесика Хаузнер “Малкия Джо”. Там тя играе учен, която създава генетично модифицирано растение, предизвикващо необичайни промени в хората около себе си. Другите награди бяха възприети общо взето като странни – особено тази за режисура на братята Дарден (двукратни носители на “Златна палма”) за неособено убедителния им филм “Младият Ахмед”. Заслужено бяха наградени поне 4 филма, които наистина бяха сред събитията в конкурсната програма: Провокативната френска социална драма “Клетниците”на Ладж Ли си подели Наградата на журито с бразилския паранормален уестърн “Бакурау” на режисьорите Клебер Фильо и Жулиано Дорнейес. Безспорното артистично събитие “Това трябва да е раят” на палестинския режисьор Елиа Сюлейман – филм, заснет почти без диалог – получи само специален диплом (както и наградата на филмовата критика ФИПРЕССИ по-рано през деня), а интригуващата любовна история “Портрет на момиче в пламъци” на режисьорката Селин Сиама бе отличен за най-добър сценарий. “Болка и слава” на Алмодовар е едно от вече сигурните заглавия на тазгодишното 33-то издание на “Киномания” през ноември. Прожекцията му ще бъде на 23 ноември, а билетите са в продажба още от тази сряда – 29 май.", "date": "2019.05.26", "title": " Корейски триумф на кинофестивала в Кан\t"}
{"url": "https://trud.bg/%d0%ba%d0%b0%d1%82%d0%b5%d0%b3%d0%be%d1%80%d0%b8%d1%87%d0%bd%d0%b0-%d0%bf%d0%be%d0%b1%d0%b5%d0%b4%d0%b0-%d0%bd%d0%b0-%d0%bd%d0%be%d0%b2%d0%b0-%d0%b4%d0%b5%d0%bc%d0%be%d0%ba%d1%80%d0%b0%d1%86%d0%b8/", "text": "Две в едно – местни и европейски избори се проведоха в Гърция при изключително висока избирателна активност. Според първите резултати на екзитпол категорично води опозиционната „Нова демокрация“ 32-36% срещу управляващата Сириза 25-29%. Разликата в полза на „Нова демокрация“ предвещава политически сътресения на гръцката политическа сцена. Първите официални резултати ще бъдат съобщени от вътрешното министерство, което отговаря за преброяването на гласовете, около 21,30 часа. Според първи прогнози премиерът Алексис Ципрас едва ли ще избегне предсрочните избори, които лидера на „Нова демокрация“ Кирякос Мицотакис без съмнение ще поиска. Подобна историческа разлика до момента на европейски избори не е регистрирана и за Ципрас ще бъде изключително трудно да избегне предизвикателството. Според информация от правителствения лагер премиерът, който, разбира се, знаеше по-рано резултата, обмисля вариант за предсрочните избори на 23 или 30 юни, като единствено спешно решение, за да се избегне „стратегическото“ поражение на изборите през октомври. При местните избори, които се провеждат успоредно с европейските, ако нито една партия не получи на първия кръг 50+1 от гласовете, ще има балотаж на 2 юни. Припомняме, че на миналите евроизбори седем гръцки партии изпратиха свои представители в Европарламента. Начело бе Сириза с 26,56% и съответно шестима евродепутати, на второ – „Нова демокрация“ с 22,72% и петима европратеници. Трета беше крайнодясната „Златна зора“. Резултати exit poll: Нова Демокрация 32-36% ,  Сириза 25-29%,  Кинал (Пасок) 7-9%  Комунистическа партия 5-7%,  Златна Зора 5-7%,  Гръцко решение (Velopoulos) 2,5-4%,  Варуфакис 2,5-4% АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Категорична победа на Нова Демокрация в Гърция\t"}
{"url": "https://trud.bg/%d0%b5%d0%ba%d0%b7%d0%b8%d1%82-%d0%bf%d0%be%d0%bb-%d0%bc%d0%b5%d1%80%d0%ba%d0%b5%d0%bb-%d0%bf%d0%b5%d1%87%d0%b5%d0%bb%d0%b8-%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%b2-%d0%b3%d0%b5%d1%80/", "text": "Християндемократическият съюз на германския канцлер Ангела Меркел печели евроизборите в страната с 28%, според предварителен екзитпол на ARD. Това обаче е огромна загуба за Съюза на Меркел, който губи около 7% спрямо предишния вот преди 5 години. Големият победител на изборите се очертава да бъдат Зелените, които получават 22%. На трето място остава Германска социалдемократическа партия с 15,5%. След тях се нарежда Алтернатива за германия с 10,5%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Екзитпол: Меркел печели евроизборите в Германия, Зелените са втори"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%81-%d0%bd%d0%b0%d0%b9-%d0%b2%d0%b8%d1%81%d0%be%d0%ba%d0%b0-%d0%b8%d0%b7%d0%b1%d0%b8%d1%80%d0%b0%d1%82%d0%b5%d0%bb%d0%bd%d0%b0-%d0%b0%d0%ba%d1%82/", "text": "В германската столица Берлин стотици се събират на проевропейска демонстрация. Надсловът на събитието е „Аз гласувам за Европа”. Участниците са привърженици на различни  политически сили. Очаква се тази година интересът към евроизборите в Германия да е по-голям. През 2014 г. са гласували 48% от германците. Прогнозите са за по-голяма изборна активност тази година. Към 14,00 часа местно време 29,04% са упражнили правото си на глас. Но не са включени гласовете, пуснати по пощата, което означава, че процентът ще се увеличи. За сравнение през 2014 г. към този час са гласували 20.6%; 2009 г. – 20.2%; 2004 г. – 20.4% и 1999 г. – 21.2% Германците могат да гласуват и с писма. Много от тях са го направили, но първите резултати ще излязат след 18.00 ч. местно време. Социолозите в страната предвиждат победа за партията на канцлера Ангела Меркел, но се очаква тя да загуби огромна част от подкрепата, която имаше на предишните избори. 311 000 българи имат право да упражнят своето право на глас във федералната република. При сънародниците ни също се наблюдава по-висока активност, а повечето гласуващи са млади хора.", "date": "2019.05.26", "title": " Германия с най-висока избирателна активност на евроизбори от 1999 г. насам"}
{"url": "https://trud.bg/26-22-%d0%b5-%d0%b8%d0%b7%d0%b1%d0%b8%d1%80%d0%b0%d1%82%d0%b5%d0%bb%d0%bd%d0%b0%d1%82%d0%b0-%d0%b0%d0%ba%d1%82%d0%b8%d0%b2%d0%bd%d0%be%d1%81%d1%82-%d0%b2-%d1%81%d1%82%d1%80%d0%b0%d0%bd%d0%b0%d1%82/", "text": "26.22 % е избирателната активност в страната към 17.30 ч. Това показва справка в сайта на Централната избирателна комисия (ЦИК). Данните за активността в графиката са подадени от РИК. Всички районни избирателни комисии изпращат до ЦИК събраната чрез общинските администрации информация от СИК и обобщена от РИК за всяка област справка.", "date": "2019.05.26", "title": " 26.22 % е избирателната активност в страната към 17.30 ч."}
{"url": "https://trud.bg/%d0%b2%d0%bb%d0%b0%d0%b4%d0%b8%d1%81%d0%bb%d0%b0%d0%b2-%d0%b3%d0%be%d1%80%d0%b0%d0%bd%d0%be%d0%b2-%d0%b1%d0%be%d1%80%d0%b8%d1%81%d0%be%d0%b2-%d0%bc%d0%be%d0%b6%d0%b5-%d0%b4%d0%b0-%d1%83%d0%bf%d1%80/", "text": "Не мисля, че му е времето на Бойко Борисов да се оттегля, няма такава перспектива скоро. Не виждам в следващите години да се оттегли. Може още много дълго да управлява, каза министърът на финансите Владислав Горанов в първи коментар след категоричната победа на ГЕРБ над БСП на евровота, в отговор на въпрос за бъдещето на управляващата партия след анонса на премиера по време на кампанията, че ще предаде щафетата на млади хора. Кампанията на БСП не беше насочена в това да дава отговори, а целеше да дискредитира политическия модел. За втори пореден път след 2017 г. социологията им даваше предимство, но БСП успяха със своята кампания, която отдалечава хората от политиците, да намалят своя резултат, коментира още Горанов. Твърде рано е да се радваме, но добрият резултат на едни избори дава политическо доверие и перспектива – каза още министърът – Има много неща, които да си правим като изводи от тези избори. Научихме грешките по неправилния начин не за сметка на другия, а за сметка на самите нас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Владислав Горанов: Борисов може да управлява още много дълго"}
{"url": "https://trud.bg/%d0%b3%d0%b0%d0%bb%d1%8a%d0%bf-%d0%bf%d0%be-%d0%b1%d0%bd%d1%82-%d0%b3%d0%b5%d1%80%d0%b1-305-%d0%b1%d1%81%d0%bf-254/", "text": "По предварителни прогнози на „Галъп интернешънъл“, базирани на данните от екзитполовете, ГЕРБ събира най-голяма подкрепа на днешния вот за представители в Европейския парламент – 30,5%. На второ място остава „БСП за България“ с 25,4%. Трети са ДПС с 12,8 на сто от гласовете. ВМРО-БНД получават 8%. С 6,5% „Демократична България“ прескача 5,88-процентната бариера и ще изпрати свой евродепутат. Под прага остават „Воля“ с 3,5%, „Коалиция за България“ – 1,6%, „Атака“ – 1,6% и НФСБ – 1,4%. Според „Галъп“, примерното разпределение на депутатските мандати по партии към момента изглежда така: ГЕРБ ще имат 6 представители в ЕП, БСП – 5, ДПС – 3, ВМРО – 2, ДБ -1.", "date": "2019.05.26", "title": " „Галъп“: ГЕРБ – 30,5%, БСП – 25,4%"}
{"url": "https://trud.bg/%d1%82%d1%80%d0%b5%d0%bd%d0%b4-%d0%b3%d0%b5%d1%80%d0%b1-305-%d0%b1%d1%81%d0%bf-23-5/", "text": "ГЕРБ печели вота за избор на нови български евродепутати. Това сочат резултатите от екзитпола на социологическата агенция „Тренд”, обявени от „Нова ТВ“. Данните показват, че ГЕРБ е с 30.5%. БСП печели 23.5 на сто от гласовете. Т.е. разликата между двете водещи партии е 7%. Според резултатите на агенцията ГЕРБ ще има между 6 или 8 евродепутати, а БСП 5 или 6. Следват ДПС (14.0%), ВМРО (7.5%), „Демократична България” (6.5%), ВОЛЯ (3.7%), Десислава Иванчева (1.6%), „Възраждане” (1.6%), АБВ (1.5%), „Атака” (1.2%), „Патриоти за Валери Симеонов” (1.2%), Ваня Григорова (0.6%) и други (6.4%).   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " „Тренд“: ГЕРБ – 30,5%, БСП- 23,5%"}
{"url": "https://trud.bg/%d0%b0%d0%bb%d1%84%d0%b0-%d1%80%d0%b8%d1%81%d1%8a%d1%80%d1%87-%d0%bf%d0%be-%d0%b1%d1%82%d0%b2-%d0%b3%d0%b5%d1%80%d0%b1-327-%d0%b1%d1%81%d0%bf-232/", "text": "32,7% е вотът за ГЕРБ и партньорите им на днешните европейски избори, като БСП остават на второ място с 23,2%. Това показват окончателните данни от екзитпола на „Алфа Рисърч“, представени по БТВ. ДПС са трети с 13,6% от гласовете, а освен тях в ЕП отиват и представители на ВМРО (7%) и „Демократична България“ (5,9%). Към момента не се класира коалицията около „Воля“ на Веселин Марешки. „Атака“ и „Патриоти за Валери Симеонов“ вземат по 1,7% от вота, а отстраненият кмет на „Младост“ Десислава Иванчева взема 1,2%. Управляващите ще имат 7 евродепутати, а левицата – 5. ДПС ще е с трима, ВМРО и „Демократична България“ с по един.", "date": "2019.05.26", "title": " „Алфа Рисърч“: ГЕРБ – 32,7%, БСП – 23,2%"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b0%d1%82%d0%b0%d0%ba%d0%b0-%d0%bf%d0%bb%d1%8e%d1%85%d0%b0-%d0%bf%d0%be/", "text": "„Атака“ плюха по мен, по ВМРО, по цялата ни кампания по грозен начин, не знам как ще се гледаме в очите. Това коментира пред БНТ лидерът на ВМРО Красимир Каракачанов, минути след като стана ясно, че ВМРО-БНД е четвърта политическа сила на днешните избори за ЕП и ще има, според различните оценки, 1 или 2-ма евродепутати. По думите му Валери Симеонов е запазил джентълменски тон по време на кампанията. Каракачанов благодари на хората, които са гласували за листата на ВМРО и Ангел Джамбазки. 8% българи гласуваха да се спрат експериментите с историята, с българското семейство, хората са казали „Не“ на имиграцията и на Турция в ЕС, изтъкна той. Резултатът на ВМРО дава самочувствие на всички български родолюбци и патриоти“, коментира водачът на листата на ВМРО-БНД Ангел Джамбазки. „Хората, които подкрепиха ВМРО, избраха да не разпилеят гласовете си и да се средоточат върху нашата листа и нашата група. Ние представляваме българския национализъм, патриотизъм и родолюбие“, заяви Джамбазки. „Нашите партньори избраха да се явят сами и резултатът е показателен. За съжаление, ако се бяхме явили заедно, може би щяхме да имаме повече битка с ДПС. Сега дори има възможност да имаме равен брой мандати, което ще бъде показателно“, добави той.", "date": "2019.05.26", "title": " Красимир Каракачанов: „Атака“ плюха по мен, не знам как ще се гледаме в очите"}
{"url": "https://trud.bg/%d1%84%d0%b8%d0%b4%d0%b5%d1%81-%d0%bd%d0%b0-%d0%b2%d0%b8%d0%ba%d1%82%d0%be%d1%80-%d0%be%d1%80%d0%b1%d0%b0%d0%bd-%d1%81-56-%d0%bd%d0%b0-%d0%b5%d0%b2%d1%80%d0%be%d0%b8%d0%b7%d0%b1%d0%be%d1%80%d0%b8/", "text": "Партията „Фидес“ на унгарския премиер Виктор Орбан печели 56% от вота на евроизборите в Унгария. По този начин „Фидес“ не само затвърждава позицията си като лидер в Унгрия, но и прибавя около 5% към резултата си спрямо предишните избори за европарламент през 2014 г. Партията на Орбан ще получи 14 от 21 депутатски места, които се полагат на Унгария в Европейския парламент. По време на предизборната кампания на „Фидес“ Будапеща беше залята с антиимигрантски лозунги. Унгарският премиер се очаква да бъде водеща фигура в изграждането на евроскептична коалиция в европарламента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " „Фидес“ на Виктор Орбан печели с 56% на евроизборите в Унгария"}
{"url": "https://trud.bg/18-%d1%81%d1%82%d0%b0%d0%bd%d0%b0%d1%85%d0%b0-%d0%b4%d0%be%d1%81%d1%8a%d0%b4%d0%b5%d0%b1%d0%bd%d0%b8%d1%82%d0%b5-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%b0-%d0%b2%d1%8a/", "text": "За времето от 11.00 ч. до 18.00 ч. са образувани още 4 досъдебни производства за престъпления против политическите права в районните прокуратури в Монтана, Тетевен, Кюстендил и Берковица. С тях общият брой на разследванията в прокуратурите, по които се събират доказателства е 18. Това съобщиха от пресслужбата на Прокуратурата на Република България относно образуваните досъдебни производства и преписки за проверка по сигнали за престъпления против политическите права на гражданите, във връзка с изборите за членове на Европейски парламент. По досъдебните производства са привлечени към наказателна отговорност 3 души – от прокуратурите в Елена, Търговище и Тетевен, като спрямо обвиняемия в Тетевен е постановено задържане за срок до 72 часа. Прокурорските преписки за проверка по сигнали за извършени престъпления против политическите права към 18.00 часа е 237. От тях по 172 е постановен отказ за образуване на наказателно производство, а по 65 продължава извършването на проверка по реда на чл. 145 ЗСВ.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " 18 станаха досъдебните производства във връзка с евровота, 3 души вече са обвиняеми"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%81%d0%b8%d1%8f-%d0%be%d1%82-%d0%b1%d0%b5%d0%bb%d0%b8%d1%82%d0%b5-%d0%ba%d1%8a%d1%80%d0%bf%d0%b8%d1%87%d0%ba%d0%b8-%d0%b4%d0%be-%d0%b4%d0%b2%d0%be/", "text": "Какъв луд, луд сезон изпраща „Валенсия“. „Прилепите“ сложиха във витрината си един от най-изстраданите трофеи, след като надвиха с 2:1 „Барселона“ във финала за купата на Краля. Марселино стана тринадесетият треньор, донесъл отличието за тима от „Местая“. Същият този наставник обаче бе пред уволнение в края на 2018 година. Тогава „белите“ бяха в долната половина на таблицата, а мачът с „Уеска“ на 23-ти декември можеше да бъде последният му начело на испанския клуб. Кристиано Пичини вкара в 94-ата минута за крайното 2:1, но и това не умилостиви феновете на „Валенсия“, развели бели кърпички – знакът, с който трибуните призовават за уволнение. Но президентът на клуба Питър Лим реши да не предприема кардинални мерки. Същото се случи и през януари, когато испанският тактик имаше ултиматум – успех над „Валядолид“ или място на трудовата борса. След 1:1 отново му се размина, а после дойде двойният удар. „Валенсия“ се класира за Шампионската лига в последния ден на Ла Лига, въпреки че през цялата кампания креташе около средата на класирането. А в събота дойде и така жадуваното отличие, което се изплъзваше на отбора през последните 11 години. Кевин Гамейро и Родриго подпечатаха изненадващия успех на сочения за „прилепите“, а техният съперник изглеждаше повече от неузнаваем.  „Това е най-щастливият ден в живота ми – призна след победата Марселино. – Това е първият ми триумф. Миналата година бяхме солидни, но тази започнахме зле. Резултатите липсваха, но ние не се отказахме. Това страдание обаче ни донесе трофея. Искам да благодаря на играчите, че ми дадоха възможност да вземем отличието.“  На обратния полюс пък е неговият колега Ернесто Валверде. Треньорът на „Барселона“ е пред уволнение, след като под негово ръководството каталунците записаха загуба с 0:4 от „Ливърпул“ в Шампионската лига, довела до отпадане, а в края на кампанията тимът му изпусна и купата.", "date": "2019.05.26", "title": " „Валенсия“ – от белите кърпички до двойния удар"}
{"url": "https://trud.bg/%d0%bc%d0%b2%d0%bd%d1%80-%d0%b4%d0%b5%d0%bd%d0%be%d0%bd%d0%be%d1%89%d0%b5%d0%bd-%d1%89%d0%b0%d0%b1-%d1%81%d0%bb%d0%b5%d0%b4%d0%b8-%d0%b7%d0%b0-%d0%b1%d0%b5%d0%b7%d0%bf%d1%80%d0%be%d0%b1%d0%bb%d0%b5/", "text": "Денонощен щаб следи и се грижи за безпроблемната организация на вота зад граница в изборите за членове на Европейския парламент от България. Това съобщиха от пресслужбата на Министерството на външните работи. МВнР поддържа постоянна връзка с всички 191 избирателни секции в 64 държави. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " МВнР: Денонощен щаб следи за безпроблемната организация на вота зад граница"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d1%81%d0%be%d1%84%d0%b8%d1%8f-%d0%b7%d0%b0%d1%80%d0%b0%d0%b4%d0%b8-%d1%82%d1%80/", "text": "Организацията по транспортирането на бюлетините за тяхното преброяване ще наложи временни ограничения в движението на София. Бюлетините ще бъдат броени в Зала „Арена Армеец“, информира  . От 8:00 часа до приключване на транспортирането на изборните материали се забранява престоя и паркирането по бул. „Шипченски проход“ между ул. „Акад. Людмил Стоянов“ и ул. „Александър Жендов“, и по бул. „Асен Йорданов“ между Площад на авиацията и бул. „Шипченски проход“. Изключение ще има само за колите на масовия градски транспорт. по бул. „Шипченски проход“ между ул. „Акад. Людмил Стоянов“ и ул. „Александър Жендов“, и по бул. „Асен Йорданов“ между Площад на авиацията и бул. „Шипченски проход“.", "date": "2019.05.26", "title": " Промени в движението в София заради транспортирането на бюлетините"}
{"url": "https://trud.bg/%d0%b0%d0%ba%d1%82%d0%b8%d0%b2%d0%bd%d0%be%d1%81%d1%82%d1%82%d0%b0-%d0%b2-%d0%b8%d0%b7%d1%82%d0%be%d1%87%d0%bd%d0%b0-%d0%b5%d0%b2%d1%80%d0%be%d0%bf%d0%b0-%d1%81%d0%b5-%d1%83%d0%b2%d0%b5%d0%bb%d0%b8/", "text": "Първите данни за избирателната активност в Източна Европа показват по-висока избирателна активност, отколкото преди пет години, предава ДПА, цитирана от БТА. В Унгария към 8 часа по Гринуич (10 ч. местно време) бяха гласували 17,2 на сто от избирателите в сравнение с 11,5 преди пет години. Наблюдателите в Словакия предричат избирателна активност от около 20 на сто. Макар и ниска, тя е по-висока от 13-те на сто през 2014 г. Избирателната активност на евроизборите в Словакия е била най-ниската в ЕС от присъединяването й към блока през 2004 г., отбелязва ДПА. Към 9.30 ч. по Гринуич избирателната активност сред 3,8-те милиона хърватски избиратели беше 9,9 на сто. Това е с около 2 на сто повече от активността по същото време през 2014 г. В Словения избирателната активност леко се повишава – към 11 часа (9 ч. по Гринуич) е регистрирана активност от 8,9 на сто. През 2014 г. тя беше 8,3 на сто. Към 13 ч. местно време (10 ч. по Гринуич) избирателната активност в Румъния беше 19,7 на сто, сравнени с едва 12,4 на сто през 2014 г. В страната се произвежда и референдум за реформи на съдебната система. Над една трета от регистрираните избиратели са гласували в Литва към 15 ч. местно време (12 ч. по Гринуич), предаде ТАСС. Едновременно с изборите за Европейски парламент днес се произвежда и втори кръг на президентските избори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.26", "title": " Активността в Източна Европа се увеличава в сравнение с вота за Европарламент преди пет години"}
