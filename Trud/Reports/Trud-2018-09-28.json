{"url": "https://trud.bg/%d0%bd%d0%b0%d0%b9-%d1%81%d0%ba%d1%8a%d0%bf%d0%b8%d1%8f%d1%82-%d0%b2-%d0%b8%d1%81%d1%82%d0%be%d1%80%d0%b8%d1%8f%d1%82%d0%b0-%d0%bd%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba/", "text": "Боен самолет F-35 се е разбил в района на базата Бофорт в Южна Каролина, САЩ, предаде Си Ен Ен. Пилотът на самолета е катапултирал успешно и не е пострадал сериозно. Това е първата катастрофа с този модел самолет, който е най-новият и най-скъпият в историята на американската военна авиация. До сега са се случвали различни инциденти с този тип самолети, но това е първата катастрофа. По-рано в петък бе съобщено за сключване на нов контракт между Пентагона и корпорацията „Локхийд Мартин“ за закупуване на самолети F-35B, като производителят се е съгласил да намали цената от 115.5 милиона долара. Самолетът F-35B може да излита вертикално. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.28", "title": " Най-скъпият в историята на американската военна авиация боен самолет F-35 се е разби в Южна Каролина"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d0%bf%d0%be%d0%bb%d0%b8%d1%82%d0%b8%d0%ba%d0%b0%d1%82%d0%b0-%d0%bd%d0%b0-%d0%b5%d1%80%d0%b4%d0%be%d0%b3%d0%b0%d0%bd-%d0%b2/", "text": "Около 1000 души се събраха в късните следобедни часове на централния площад „Потсдамерплац“ пред Бранденбургската врата в Берлин, за да протестират срещу политиката на президента на Турция Реджеп Тайип Ердоган, който е на първо по рода си  , съобщи Die Welt. Протестът започна под мотото „Ердоган не е добре дошъл“. Предвиждаше се участието на около 10 хил. души, но към 16:00 часа местно време (17:00 часа българско време) броят на протестиращите бе доста по-нисък. Демонстрацията бе подкрепена от германски, турски и кюрдски организации, инициативи и съюзи в страната. От редакцията подчертават, че на няколкостотин метра от протеста е в ход подготовката за държавния банкет, организиран в двореца Белвю в чест на Ердоган. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.09.28", "title": " Протест срещу политиката на Ердоган в Берлин"}
{"url": "https://trud.bg/%d1%81%d1%8a%d0%bf%d0%b5%d1%80%d0%bd%d0%b8%d0%ba%d1%8a%d1%82-%d0%bd%d0%b0-%d0%ba%d0%be%d0%b1%d1%80%d0%b0%d1%82%d0%b0-%d0%b0%d0%b7-%d1%81%d1%8a%d0%bc-%d0%bd%d0%b0%d0%b9-%d0%b3%d0%be%d0%bb%d0%b5%d0%bc/", "text": "Не се страхувам от когото и да било – обяви Хюи Фюри, който на 27 септември ще се бие с Кобрата в „Арена Армеец“ в София. – Сега всичките ми мисли са насочени само към мача с Кубрат Пулев и се подготвям за него.  Победителят от този сблъсък ще стане официален претендент за пояса на IBF, притежание на британеца Антъни Джошуа. „Точно с него искам, желая и мечтая за мач – продължи Фюри. – И мога да ви кажа, че аз съм най-големият кошмар на Антъни. Гледах битката му с Александър Поветкин, там се разкриха някои от слабостите му, които аз мога да използвам по много добър начин. Със сигурност ще му е много тежко.“  Кубрат Пулев пък е в Германия за финалната си подготовка за боя. Освен тренировки, Кобрата намери време и за почивка, като отиде и на боксова галавечер в Берлин. Българинът изгледа битките на доскорошните му съотборници от „Зауерланд“ Тайрън Цойге и Джак Кулкай в компанията на бившия спортен директор на отбора Хаген Дьоринг, както и на бившето пресаташе на тима Хайко Малвиц. Пулев обаче продължава да се подготвя под наставленията на ветерана в треньорската професия Ули Вегнер, който също прекрати отношения със „Зауерланд“.  Същевременно телевизионният гигант HBO официално ще се оттегли от света на бокса през 2019-а след 45-годишна доминация.", "date": "2018.09.28", "title": " Съперникът на Кобрата: Аз съм най-големият кошмар на Джошуа"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b4%d0%b8%d1%85%d0%b0-%d0%be%d1%82%d0%bb%d0%b8%d1%87%d0%bd%d0%b8%d1%86%d0%b8%d1%82%d0%b5-%d0%b2-%d1%81%d0%bf%d0%b0-%d1%82%d1%83%d1%80%d0%b8%d0%b7%d0%bc%d0%b0/", "text": "Най-добрите хотели, спа центрове и мениджъри в индустрията получиха признание за работата си по време на 5-я годишен конгрес на Българския съюз по балнеология и спа (БУБСПА) в Гоце Делчев и Гърмен. Специалния приз за най-добър партньор получи Министерството на туризма. Наградата от името на ведомството взе зам.-министърът на туризма Ирена Георгиева. Отличието й бе връчено от председателя на БУБСПА Сийка Кацарова и председателя на Европейската спа асоциация Тиери Дюбоа. Георгиева благодари от името на целия екип на ведомството и от това на министър Николина Ангелкова за признанието. Съвместната работа на  БУБСПА и министерството е сред основните причини за успешното разработване на новите 7 спа дестинации, с които страната ни ще привлича нови български и чужди туристи. Финално включените спа и балнеокурорти, както и най-добрите начини за промотирането им ще бъдат обсъдени на дискусия, организирана от Министерството на туризма и в. “Труд” в София на 4 октомври.", "date": "2018.09.28", "title": " Наградиха отличниците в спа туризма\t\t\t"}
{"url": "https://trud.bg/%d0%b0%d1%80%d1%85%d0%b5%d0%be%d0%bb%d0%be%d0%b7%d0%b8-%d0%be%d1%82%d0%ba%d1%80%d0%b8%d1%85%d0%b0-%d1%83%d0%bd%d0%b8%d0%ba%d0%b0%d0%bb%d0%bd%d0%b8-%d1%84%d0%b8%d0%b3%d1%83%d1%80%d0%b8-%d0%b2-%d1%81/", "text": "Археолози под ръководството на проф. Константин Тотев се натъкнаха на нова църква на крепостта Трапезица във Велико Търново. Тя е с богата стенописна украса и вече е 23-ият храм, който проучвателите разкриват на историческия хълм. Находката е излязла непосредствено до западната крепостна стена, до кула или бастион, чийто останки специалистите продължават да разчистват. „Уникални фрески, изпълнени в стила на Търновската живописна школа, отличават новата църква. Те са датирани към XIII век, когато е изграден и самият храм. От земята излизат десетки фрагменти с човешки образи, каквито няма в никоя друга църква на Трапезица. „Много красива живопис. По качество и художествена стойност фреските надминават тези в църкви 13 и 2, които са най-хубавите на Трапезица. Досега сме открили три човешки фигури, които са изпълнени монументално, и глава с нимб. Започнаха да излизат и лица“, обясни пред „Труд“ проф. Константин Тотев. Той допълни, че църквата е с широчина 5 м и дължина 10 м и единствена на Трапезица е долепена до крепостната стена. Има аналог само на Царевец. „Находката излезе, докато проучвах участък по западната крепостна стена. Първоначално разкрихме гробове и първокласен стенописен материал, после се появиха и основите на църковната сграда. Непосредствено до северната стена на храма започва некропол, от който досега са проучени шест гроба. Това вероятно е енорийска църква, която е обслужвала живеещите в квартала занаятчии и търговци“, допълни проф. Тотев. Той уточни, че това е петата новооткрита църква на Трапезица за последните около 10 години. Проф. Тотев разкри църкви 19 и 20, които се намират в северния сектор на крепостта. Доц. д-р Мирко Робов попадна на църква 21 в югоизточния сектор. Миналата година доц. д-р Деян Рабовянов попадна на църква, която беше записана под номер 22 в южния сектор на средновековния град. През този археологически сезон проф. Тотев работи в екип с още трима археолози, а пом.-ръководител на експедицията е директорът на Историческия музей в Раднево Пламен Караилиев. Заедно с тях са Надежда Ботева, ръководител на разкопките на крепостта Хоталич край Севлиево и директорът на музея в Ботевград Рени Петрова. Със стенописната украса е ангажирана доц. д-р Диана Тотева от Регионалния исторически музей във Велико Търново. Екипът на доц. д-р Деян Рабовянов също копае на Трапезица. Той продължава проучванията в южния сектор и църква 22. Очаква се финансиране да получи и Мирко Робов, който работи в югоизточния сектор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.28", "title": " Археолози откриха уникални фигури в стенописна украса на крепостта Трапезица в Търново"}
{"url": "https://trud.bg/%d0%b5%d0%b2%d1%82%d0%b8%d0%bd%d0%b0%d1%82%d0%b0-%d0%bb%d0%b8%d1%80%d0%b0-%d1%83%d0%b4%d0%b2%d0%be%d0%b8-%d0%bf%d0%be%d1%87%d0%b8%d0%b2%d0%ba%d0%b8%d1%82%d0%b5-%d0%b2-%d1%82%d1%83%d1%80%d1%86%d0%b8/", "text": "Гостите от чужбина нараснаха с 5,4% Рязкото поевтиняване на турската лира през август направи почивките в южната ни съседка много по-евтини. В резултат туристическите пътувания на българи до Турция през август нараснаха над два пъти и достигнаха 52,3 хил., сочат данните на Националния статистически институт. В момента с един лев може да се купят около 3,6 турски лири, при само 2 лири в края на септември миналата година. Ако не броим родното Черноморие, най-любимата туристическа дестинация остава Гърция, която през август е била посетена от над 120 хил. българи. Но ниските цени в Турция са привлекли и някои сънародници, които традиционно ходят на почивка в Гърция. В резултат туристическите посещения в Гърция са намалели с 5%. През август почивките и екскурзиите на българи до Германия и Малта също са се удвоили, сочат данните на НСИ. Така туристическите пътувания до двете страни са съответно малко над 13 хил. и 1200. Германия изпреварва Румъния като предпочитана туристическа дестинация от българите и се нарежда на 6-то място в общата класация на любимите места за почивка зад граница. От страните в Европа сериозен ръст на българските туристи има и в Русия (+73%), Чехия (+55%), Швейцария (+55%) и Холандия (+49%). Сериозно обаче намаляват екскурзиите до Словения (-70%), Ирландия (-42%) и Белгия (-40%). Общият брой на пътуванията на българи в чужбина през август са 736,7 хил., или с 8,3% повече от същия месец на миналата година, сочат данните на НСИ. Най-голям ръст има при командировките зад граница – с 18,8% Почивките и екскурзиите в чужбина са се увеличили с 9,6%, а пътуванията с други цели са с 4% повече, като тук влизат гостуване, обучение, посещение на културни и спортни мероприятия. През август посещенията на чужденци в България са 2,24 млн., което е ръст с 5,4% на годишна база. Туристическите посещения в страната са нараснали с 4,2%, а командировките с 12,9%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.28", "title": " Евтината лира удвои почивките в Турция\t\t\t"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bf%d1%80%d0%be%d0%b2%d0%b5%d0%b4%d0%b5-%d1%80%d0%b5%d0%b4%d0%b8%d1%86%d0%b0-%d0%b4/", "text": "Вицепремиерът и министър на външните работи Екатерина Захариева проведе редица двустранни срещи в Ню Йорк в рамките на 73-ата сесия на Общото събрание на ООН. Тя е там като част българската делегация, водена от премиера Бойко Борисов. Разговорите на Захариева бяха с нейни колеги, с които е трудно да се организират срещи в Европа в рамките на форматите, в които традиционно участват министрите от ЕС. “Нашите икономически отношения се развиват по-интензивно, включително и в търговията“, обърна се към Захариева външният министър на Япония г-н Таро Коно. „Успешно завършихте вашия мандат като Председателство на Съвета на ЕС и високо оценяваме вашите усилия за стабилизирането на Западните Балкани. Имаме желание да сътрудничим с вас за повече японски инвестиции в България”, посочи още министър Коно. “По 99 на сто от въпросите в международния дневен ред имаме общи позиции и ще се радвам да имаме контакти и между екипите си. Следващата година е много важна, тъй като ще празнуваме 80 години от установяването на дипломатически отношения”, заяви Захариева. Тя благодари на Япония за включването си в два съвместни проекта за Западните Балкани, чиято конкретна реализация е в ход. Министрите се договориха да разменят визити догодина и обсъдиха редица въпроси, сред които и ситуацията на Корейския полуостров. “Интересуваме се от храни, енергетика, туризъм, услуги. Имаме добри връзки, но може още да се работи”, каза пред Захариева външният министър на Обединените арабски емирства шейх Абдулла бин Зайед ал-Нахаян. “Радвам се, че успяхме да открием тази година българско посолство в Абу Даби. Надявам се да реализираме съвместни проекти във високите технологии и хранителната промишленост”, изтъкна Захариева и заяви, че вече се подготвя участието на България в ЕКСПО 2020 в Дубай. Сирия и ситуацията в Близкия изток бе основна тема на разговорите на българския първи дипломат с нейния йордански колета Айман Сафади. “Трябва да сме реалисти и да оставим процеса в ръцете на сирийските граждани. Комисията за съставяне на нова конституция трябва да заработи в най-скоро време”, каза Захариева. Двамата министри обсъдиха и как да стимулират още повече двустранните отношения, икономиката и търговията. Министър Сафади обеща да посети страната ни догодина. На среща с външния министър на Либия Мохамед Тахер Сияла бе обсъдена ситуацията в страната и готовността българският бизнес да участва във възстановяването й. “Много граждани на Мозамбик говорят български, а аз лично също имам български приятели”, обърна се към Захариева външният министър на Мозамбик Хосе Антонио Пачеко. Той покани българския вицепремиер на посещение заедно с бизнес делегация. Външният министър на Сенегал Садики Каба благодари за активната роля на вицепремиера Захариева и Българското председателство за изработване на преговорния мандат за новото споразумение между ЕС и Африка, Карибите и Тихоокеанския басейн. Двамата се договориха да организират политически консултации между двете министерства, на които да се обсъдят теми от взаимен интерес като миграцията, борбата с тероризма и климатичните промени. “Време е отношенията между ЕС и Африка да бъдат издигнати на партньорско ниво. Може да разчитате на България като силен поддръжник на новото споразумение между ЕС и АКТБ. Инвестициите са един от най-важните инструменти за задържане на младите хора в Африка”, каза министър Захариева. “Обичаме България. Познаваме България. Учил съм в Москва, откъдето имам много български приятели”, каза и външният министър на Киргизката република Ерлан Абдилаев, който бе поканен от министър Захариева на посещения в София. Mинистърът на външните работи на Намибия Нетумбо Нанди-Ндаитва покани българския бизнес да инвестира в нейната страна. Тя представи условията, които правителството е създало за чуждия бизнес в нейната страна. “Има възможности за инвестиции в енергетиката, туризма, селското стопанство, минно дело, рибарство”, каза намибийският първи дипломат и изтъкна, че подобряването на икономиките на африканските държави ще има пряк ефект и върху миграцията. Захариева обсъди възможностите за сътрудничество и с министъра на външните работи на Република Руанда Луиз Мушикиуабо. Първа среща между външни министри в историята на отношенията България – Доминиканска република се проведе в Ню Йорк. С министър Мигел Варгас Малдонадо вицепремиерът Захариева обсъди работата по новото 20-годишно споразумение между ЕС и Африка, Карибите и Тихоокеанския басейн с активното участие на Българското председателство, значимостта на мултилатерализма за съвременните международни отношения и назначаването на почетен консул на България в страната. Министър Захариева обсъди ролята на България в Съюза на Средиземноморието с неговия генерален секретар Насър Камел и взаимодействието ни със Съвета на Европа с генералния секретар Торбьорн Ягланд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.28", "title": " Екатерина Захариева проведе редица двустранни срещи в Ню Йорк"}
{"url": "https://trud.bg/%d0%b0%d0%bd%d0%ba%d0%b0%d1%80%d0%b0-%d0%b8%d1%81%d0%ba%d0%b0-%d0%b1%d0%b5%d1%80%d0%bb%d0%b8%d0%bd-%d0%b4%d0%b0-%d0%b9-%d0%bf%d1%80%d0%b5%d0%b4%d0%b0%d0%b4%d0%b5-%d0%b3%d1%8e%d0%bb%d0%b5%d0%bd%d0%b8/", "text": "Турция обеща да изпълни условията за безвизов режим Турският президент Реджеп Ердоган призова Берлин да предаде на Анкара привърженици на ислямския проповедник Фетхуллах Гюлен, които живеят в Германия. А също и Берлин да признае организацията на Гюлен, когото Турция вини за мозък на неуспешния преврат от лятото на 2016 г., за терористична, предаде Ройтерс. Ердоган представи тези искания на съвместната си пресконференция днес с канцлерката Ангела Меркел в Берлин, където президентът е на тридневно посещение. В отговор Меркел каза, че Германия се нуждае от още доказателства, за да обяви движението на Гюлен за терористична организация. И допълни, че Берлин издирва няколко души, чиято екстрадиция е поискала Турция по подозрения в тероризъм, за които обаче не било сигурно, че се намират в Германия. Същевременно Меркел призова Анкара да освободи германските граждани, които са в турски арести след опита за преврат и изрази надежда, че тези случаи ще бъдат решени бързо. Ердоган повдигна и въпроса за журналиста Джан Дюндар – бивш главен редактор на опозиционния в. “Джумхуриет”, който бе осъден през 2016 г. в Турция на 5 години затвор за материал, обвиняващ турското разузнаване в доставки на оръжие в Сирия. Дюндар бе пуснат докато траеше обжалването и избяга в Германия. Ердоган настоя, че страната му има право да иска екстрадицията на Дюндар, защото “този човек е осъден престъпник”. Турският президент увери, че страната му планира в скоро време да изпълни оставащите 6 условия за премахване на визите с ЕС. Сред тях са смекчаване на антитерористичното законодателство в Турция, на което досега Анкара твърдо се противопоставя.    ", "date": "2018.09.28", "title": " Анкара иска Берлин да й предаде гюленисти\t\t\t"}
{"url": "https://trud.bg/%d0%b1%d0%bb%d0%b8%d0%b7%d0%be-%d0%bf%d0%be%d0%bb%d0%be%d0%b2%d0%b8%d0%bd-%d1%82%d0%be%d0%bd-%d1%85%d0%b5%d1%80%d0%be%d0%b8%d0%bd-%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%bd%d0%b0-%d0%ba/", "text": "Голямо количество хероин е заловено на граничен пункт „Капитан Андреево“. Наркотикът е открит в два ирански тира, които са спрени на влизане в България, съобщи  . Досега са намерени до 500 килограма хероин, който е бил укрит в палети. Очаква се количеството на открит наркотик да се увеличи. Текат проверки. ТИР-овете са спрени от митничари на влизане в страната ни и са задържани при проверка на Агенция „Митници“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.28", "title": " Близо половин тон хероин заловиха на „Капитан Андреево“"}
{"url": "https://trud.bg/%d0%b2%d1%8a%d0%bd%d1%88%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d0%b0%d0%bd-%d0%b8-%d0%ba%d0%b8%d1%82%d0%b0%d0%b9-%d0%bd%d0%b5-%d1%81%d0%b5-%d1%81%d1%82%d1%80/", "text": "Страхът от Китай, който се опитвал да измести САЩ на световната сцена, е неоснователен, каза днес ръководителят на китайската дипломация Ван И, предаде Франс прес. В реч пред Съвета за международни отношения в Ню Йорк Ван каза, че Китай се стреми единствено към световна хармония. По повод изводите на американски анализатори, според които Китай засилва усилията си за получаване на позиция на хегемон в света китайският първи дипломат подчерта: „Искам да ви кажа много ясно, че това е сериозна грешка в стратегическата преценка“. „Това е фалшива прогноза, която може да се окаже изключително вредна за американските интереси и бъдещето на САЩ“, предупреди китайският външен министър. Ван увери, че „няма причини за паника“ заради търканията между Пекин и Вашингтон и че трудностите може да бъдат преодолени, предаде Ройтерс. През последните години Китай значително разшири присъствието си в света, особено в Африка. В ООН Пекин също разширява влиянието си, като включва все повече военни кадри в мирните операции и редовно увеличава финансовия си принос към световната организация. Ван И отхвърли твърденията, че Китай краде технологии, разработени от чуждестранни компании. „Искам да подчертая, че Китай не е копирал чуждестранни патенти“ и „няма да копира чуждестранни патенти“, увери той. Китай казва, че намеренията му са мирни, но има териториални претенции към почти цялото Южнокитайско море, през което годишно преминават стоки на стойност около 3 трилиона долара, отбелязва Ройтерс. Малайзия, Виетнам, Филипините и Бруней също претендират за части от морето, в което има нефтени и газови залежи и големи риболовни полета. /БТА/ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.28", "title": " Външният министър Ван И: Китай не се стреми да измести САЩ"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-73-%d1%82%d0%b0-%d1%81%d0%b5%d1%81%d0%b8%d1%8f-%d0%bd%d0%b0-%d0%be%d0%b1%d1%89%d0%be%d1%82%d0%be-%d1%81/", "text": "Министър-председателят Бойко Борисов се срещна с председателя на 73-та сесия на Общото събрание на Организацията на обединените нации Мария Фернанда Еспиноса Гарсес. Тя поздрави българския премиер за  . Основната тема на дебата тази година е „ООН за всички хора: глобално лидерство и споделени отговорности за мирни, равнопоставени и устойчиви общества“. Гарсес благодари на министър-председателя Борисов за основните послания в речта му за повече хуманност и отговорност в усилията на всички държави за гарантиране на мир и благоденствие в света. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.28", "title": " Председателят на 73-та сесия на Общото събрание на ООН поздрави Борисов за речта му"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "Тази събота и неделя: Четете поредния откъс от уникалната книга, подготвена за печат от издателска компания „Маркет пул”,  „Тайните на ръката“ , публикувана през 1859 г. от французина Адолф Дебарол – основател на научната хиромантия. У нас книгата е отпечатана за пръв път през 1905 г. в Свищов, а предстоящото издание е нейно точно копие.               Дженифър Лав Хюит: Телевизията подчини киното Човешкото тяло е храм, а не супермаркет. Не умея да пазя тайни и съм лоша лъжкиня.", "date": "2018.09.28", "title": " Труд Уикенд – един вестник за два дни"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d0%bf%d0%b5%d1%80%d1%81/", "text": "По време на своето първо председателство на Съвета на ЕС България се доказа като стабилен партньор за европейските държави, който има политическата воля да търси консенсус. Европейската перспектива пред страните от Западните Балкани е гаранция за мир, сигурност и стабилност в региона. Това заяви българският министър-председател Бойко Борисов по време на срещата си с генералния секретар на ООН Антонио Гутериш в Ню Йорк. Двамата разговаряха в рамките на 73-ата сесия на Общото събрание на ООН. Министър-председателят Борисов посочи, че съвместните усилия на държавите от Балканите да насърчат инвестициите и свързаността в региона са насочени към подобряването на стандарта на живот на хората. „Реализацията на проектите за инфраструктурна, транспортна и дигитална свързаност ще променят значително условията за живот в тази част на Европа и ще стимулират икономическия растеж на страните от региона“, обясни премиерът. Пред генералния секретар на ООН Антонио Гутериш, министър-председателят Бойко Борисов подчерта, че България ще продължава да подкрепя всяка една инициатива, свързана с постигането на траен мир в света. Българският премиер подчерта, че в политиката на ООН за защита и утвърждаване на правата на човека, България поставя особен акцент в областта на превенцията и противодействието на дискриминацията, расизма, ксенофобията, антисемитизма, престъпленията от омраза и всички други прояви на нетолерантност. Бойко Борисов сподели надеждата си и за скорошно разрешаване на конфликта в Близкия изток. Министър-председателят Борисов изрази мнение, че за България основни инструменти за укрепването на мира и сигурността в света остават глобалното сътрудничество и хуманността. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.28", "title": " Премиерът Борисов: Европейската перспектива пред Западните Балкани е гаранция за мир, сигурност и стабилност в региона"}
{"url": "https://trud.bg/%d0%b2%d0%b8%d1%82%d0%be%d1%88%d0%b0-%d0%bf%d1%80%d0%b5%d0%b4-%d1%81%d1%8a%d0%b6%d0%b8%d0%b2%d1%8f%d0%b2%d0%b0%d0%bd%d0%b5-%d0%be%d0%b1%d0%b7%d0%be%d1%80/", "text": "Скоро ще са готови промените, които гарантират съживяването на Витоша чрез модернизацията на лифтовете там – това обещание дадоха вицепремиерът Валери Симеонов, министърът на околната среда и водите Нено Димов, зам.-министърът на младежта и спорта Стоян Андонов и председателят на Столичния общински съвет Елен Герджиков. Те направиха инспекция на Драгалевския лифт и се качиха на него. Събитието бе по покана на собственика на по-голямата част от съоръженията в планината – „Витоша ски”. Поводът за посещението на представителите на изброените институции е, че за поредна година планината край столицата тъне в разруха, тъй като действащият План за управление на Природен парк „Витоша“ влиза в противоречие с текстове от Закона за горите и Закона за устройство на територията (виж карето). Заради колизията между нормативните актове модернизацията на съоръженията за туризъм и спорт е невъзможна. Именно за да се запознаят лично със ситуацията, вицепремиерът Симеонов и другите държавни и общински представители направиха инспекция на съоръженията. Министърът на околната среда и водите Нено Димов обясни процедурата, по която трябва да станат промените в Плана. „Чакаме искане за такава процедура, което трябва да се внесе в МОСВ от Столична община или от Министерството на младежта и спорта. Аз ще преценя дали да одобря искането. Едва след това ще разгледаме и предложения за нови съоръжения, ако такива постъпят. Те ще преминат през всички оценки, предвидени от екологичното законодателство на България”, каза министър Димов. Председателят на Столичния общински съвет Елен Герджиков отговори на въпрос на “Труд”, дали общината има готовност да внесе искане за промяна на Плана за управление в МОСВ. „На финала сме”, каза Герджиков. Въпреки това той не се ангажира със никакви срокове. Фактите: Абсурди в нормативните актове блокират туризма над столицата  Както „Труд” е доказал с десетки публикации по темата „Витоша“, категорично ясно е, че докато действа сегашният План за управление на Природния парк, модернизация на съоръженията е невъзможна. Причината е, че Планът влиза в Противоречие с текстове от Закона за горите (ЗГ) и Закона за устройство на територията (ЗУТ). Това поставя в абсурдна ситуация не само собственика на съоръженията – „Витоша ски”, но и Министерството на спорта, което също от години не може да ремонтира влека „Заека”. От 2009 година „Витоша ски” има готова стратегия за модернизация, която не може да бъде реализиран заради абсурдите в Плана.  Нееднократно „Труд” е показвал, че в точка 144 в плана на ПП „Витоша” е забранена промяна на предназначението на горите и земите от горския фонд и строителство в тях, с изключение на прокарване на проводи и съоръжения, свързани с техническа инфраструктура. Тоест не може да се строят нови лифтове. Парадоксът е, че забраната в точка 144 от плана влиза в противоречие със Закона за горите (ЗГ) и Закона за устройство на територията (ЗУТ).  Според промените от 2012 година в ЗГ, за подмяната на съществуващите лифтове предварително трябва да се промени статута на територията под самите тях, която в момента се води горска, дори и там където са поляни, обезлесени от корояд и няма гора. Същевременно планът забранява изключването на всякаква земя от горския фонд на територията на природния парк. Тоест, планът забранява това, което законът изисква. Противоречието със ЗУТ е, че за да се подмени стар лифт с нов по същото трасе, трябва да се сменят фундаментите (така наречените стъпки – б.а.). и стълбовете. Тази подмяна според ЗУТ е строителство. А планът за управление забранява новото строителство и се получава омагьосан кръг – единият документ допуска, а другият забранява. Експертна работна група препоръчва промените  През януари тази година институциите показаха, че имат желание да решат казуса „Витоша”. На среща в сградата на Столична община се събраха кметът Йорданка Фандъкова. министърът на младежта и спорта Красен Кралев, министърът на околната среда и водите Нено Димов, Атанас Кацарчев, началник на кабинета на земеделския министър Румен Порожанов, вицепремиерът Валери Симеонов и директорът на Дирекцията на ПП „Витоша” Снежана Петрова. По време на обсъждането бе решено да се създаде Междуведомствена работна група. В нея влязоха представители на Столичната община, Министерството на земеделието и горите, Министерството на младежта и спорта, Министерството на туризма. Групата вече предложи изход от ситуацията чрез промяна на действащия План за управление на ПП „Витоша”. „Зелените“ продължават да саботират  През 2009 година Регионалната инспекция по околна среда (РИОСВ) в София, спазвайки законите, приема доклада за екологична оценка на изработения устройствен план за модернизация на ски зона „Алеко”. Но тогава се намесват няколкото организации от коалицията „За да остане природа в България” и Тома Белев. По това време Белев е и директор на ПП „Витоша”. Жалби срещу решението на РИОСВ-София са подадени в Министерството на околната среда и водите (МОСВ) от Белев, в качеството му на директор на парка. Именно лесовъдът е сред авторите и на рестриктивни поправки в Закона за горите, приети от държавата под уличния натиск на „зелените” от лятото на 2012 година. По време на писането на действащия план Тома Белев, като шеф на парка, е успял да прокара редица абсурдни забрани в рамковия документ. Жалба подава и българският клон на швейцарската офшорка WWF, чийто шеф е Веселина Кавръкова, с която Белев живее семейно. Министърът на екологията през онзи период – Нона Караджова, уважава претенциите на жалбоподателите. „Витоша ски” отнася въпроса до Върховния административен съд. Магистратите постановяват, че няма причина МОСВ да вземе такова решение. Въпреки това МОСВ отново отхвърля положителната екооценка и така до днес проектът е замразен. Въпреки гаранциите, дадени от държавата и Столичната община, от вчера в социалните мрежи Тома Белев сипе заплахи да не се „пипа Витоша“. Майкъл от Сан Франциско: Толкова стари лифтове не съм виждал  Докато представителите на държавата и Столичната община разговаряха с медиите, екипът на „Труд“ се запозна с Майкъл. Той разказа, че е от Сан Франциско и в момента е във ваканция, през която обикаля Европа. Стигнал до София, видял Витоша и решил да я разгледа. „Имате уникална планина, страхотна природа. За съжаление такива стари лифтове отдавна не съм виждал. Всъщност навремето, в края на 90-те видях подобен в САЩ, но той отдавна модернизиран и изглежда по съвсем друг начин. Тук имате много работа“, обясни младият мъж. След това тръгна пеша по склона, за да разгледа Витоша.", "date": "2018.09.28", "title": " Витоша пред съживяване (ОБЗОР)\t\t\t"}
{"url": "https://trud.bg/%d0%bd%d0%b5%d0%bc%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%81%d0%b2%d0%b8%d0%b4%d0%b5%d1%82%d0%b5%d0%bb%d0%b8-%d0%be%d1%82%d0%b2%d1%8a%d0%b4-%d0%ba%d0%b0/", "text": "При кан Крум Белград влиза в пределите на България Още от учебниците по история помним, че земите на средновековна България са се простирали далече на запад от днешните ни твърде скромни държавни граници. Не само Македония, но и източната половина на съвременна Сърбия е изконно свързана с нашето минало, култура, народ. Срем (дн. Сремска Митровица), Белград, Браничево (дн. Костолац), Ниш, Свърлиг, Лесковац, Враня и други градове са в пределите на средновековна България. Същото се отнася и за Косово, днес самостоятелна държава с доминиращо албанско население. Срем е последната крепост, завладяна от Василий ІІ Българоубиец през 1018 г., а въстанието на Петър Делян през 1040 г. избухва в Белградската област. Кръстоносците през ХІ-ХІІ век са стъпвали на българска земя при „Алба Булгарика“ (Белград), след което продължавали пътя си през „Силва магна булгарика“ („Голямата българска гора“), достигаща до Ниш и София. По време на Второто българско царство Белград и Браничево са „ябълка на раздора“ между България и Унгария. След всяко завладяване на двете области унгарските владетели прибавят към своята титулатура и „крал на България“. Ниш и Пирот са в пределите на България дори и във времето на цар Стефан Душан (1331-1355), когато Сърбия постига най-голямото си териториално разширение. Въпреки опитите на нашите съседи да „приобщят“ Поморавието към средновековната сръбска история, от ІХ век до 1878 г. неговият български характер е отразен във византийски, западноевропейски, османотурски и дори сръбски документи, хроники и пътеписи. Примерите са много, вкл. и в епохата на Възраждането, църковната борба и националноосвободително движение на нашия народ през ХІХ век. Има ли ги днес, както казваха старите писатели, онези „неми свидетели“ на българското минало отвъд от днешната граница? Историците и археолозите в западната ни съседка, да не говорим за държавната пропаганда, не обичат тази тема. Хората, които днес живеят по тези земи, и то цели поколения, са лишени от знанието за своите корени. Въпросът обаче е дали самите ние помним това наследство? Паметта не е оръжие на някакъв абсурден в днешни дни реваншизъм, а знание, достойнство и самоуважение. Става дума за десетки църкви и манастири в Поморавието и по на запад, за руините на стари крепости, за хиляди артефакти, които се пазят в музеите по онези места. В продължение на векове един от водещите центрове в северозападните земи на средновековна България е Белград. При кан Крум градът влиза в пределите на България, а изграждането на средновековната му крепост е дело на Омуртаг. През 886 г. Светите Климент, Наум и Ангеларий, най-изтъкнатите ученици на Първоучителите Кирил и Методий, идват от Великоморавия в Белград. Тук са посрещнати от управителя (таркан) Радислав, който ги изпраща в Плиска при „светия цар“ Борис-Михаил. Още през Средните векове името на днешната сръбска столица влиза в гръцки, латински и останалите европейски езици в българската си форма „Белград“, а не в по-късната й сръбска версия „Београд“. По времето на цар Калоян, а вероятно и по-късно градът е управляван от болярина Белота, а в църковен план местният епископ е подчинен на Търновската патриаршия. За последен път българска власт в Белград е регистрирана през 1329 г. при цар Михаил III Шишман. В края на ХІV век Белград е отстъпен на Сърбия от Унгарското кралство, но след това отново е унгарски, разбира се с преобладаващо българско население. Едва през XVI век в града навлиза и започва да доминира сръбският елемент. И все пак, население с български корени и език в района има дори и в началото на ХХ век Днес, когато туристи посещават белградската крепост „Кале Мегдан”, получават изобилна информация за римската, византийската, османската, сръбската епоха. И нито дума за българския период – за повече от пет века от историята на града! През вековете българските власти изграждат редица крепости в планините и поречията на Дунав, Южна (преди 1878 г. Българска) Морава, Тимок, Нишава… И днес могат да се видят руините на средновековните твърдини Свърлиг, Соколец (при дн. Соко баня), Ждрело (при Петровац на р. Млава), Сталак (близо до Крушовац), Враня. Да припомним известното Свърлижко евангелие, в което е записано името на цар Ивайло/Иваил, а Ждрело е „столицата“ на местните български боляри Дърман и Куделин в края на XIII век. Крепостите на Ниш и Пирот придобиват днешния си вид през османската епоха, но имат и своите по-стари български културни пластове. Днес в България не знаем достатъчно и за нашите средновековни църкви и манастири в днешна Сърбия. Впрочем, това важи и за храмовете, изграждани от местните българи през Възраждането, за които ще разкажем някой друг път. Най-старата българска църква е в град Прокупле и е построена най-вероятно във времето на цар Петър (927-969). В тази базилика, напомняща храмовете в Плиска и Велики Преслав, се пазят мощите на св. Прокопий, откъдето идва името на града. В малката църква „Св. Богородица“ в село Долна Каменица при Княжевац (българското му име е Гургусовец) са съхранени ктиторските портрети на местна болярска фамилия. В ктиторсия надпис се чете името на видинския деспот Михаил (син на цар Михаил Шишман). Тази иначе малка църква е с две импозантни кули в готически стил – интересен пример за навлизането на западно влияние в средновековната ни архитектура. Недалече от Пирот, до село Станичене, редом до самия път от София за Ниш и Белград, е запазена друга интересна църква. В надписа за създаването й през 1331-1332 г. четем името на видния болярин Константин, на „господин Белаур“ (владетел на Видин) и на върховният владетел „цар Йоан Асен“! Така като потомък на Асеневци често се е подписвал цар Иван Александър. Сръбските археолози откриват останки от златоткани одежди с монограм на Иван Александър. Всичко показва, че Константин и семейството му са близки роднини на българската царска династия. Интерес будят и старинните църкви край Орляне и Горни Матеевац, Нишко, обявени разбира се за „византийски“. Манастирът на св. Прохор Пшински е създаден през втората половина на ХІ век от този виден последовател на св. Иван Рилски. Погановският манастир „Св. Йоан Богослов“ е изграден от Константин Драгаш, владетел на Велбъжд/Кюстендил и Северна Македония в края на ХІV век. Известен е т.нар. Погановски поменик на български царе и царици, изписан върху икона, днес в криптата на патриаршеския храм „Св. Александър Невски“ в София. Недалече от Погановския, отново в Западните покрайнини, е Суковският манастир. Манастирът „Суводол“ („Суходол“) е в района на Зайчар, а „Св. Петка“ при Парачин и други обители са били в земите на Видинското царство. Манастирът „Вратна“ на река Тимок и Буковският манастир са създадени в средата на XIV век от св. Никодим Тисмански, македонски българин от Прилеп, изградил по-късно забележителни обители във Влахия в края на ХІV век. Много важен за нашата история е Темският манастир „Св. Георги“ при село Темско, близо до Пирот. Тази обител е свързана с едноименната крепост и с „господаря на България“ Фружин, водил не една битка с османските завоеватели. През 1764 г. тогавашният игумен Кирил съставя своя Темски ръкопис на „язик болгарский…“ за полза на българите от Пиротския край. Средновековно българско наследство срещаме на още много места на запад от Калотина и прохода Връшка чука. Сред най-ранните паметници на българската азбука, кирилицата, е т.нар. Темнички надпис от края на Х – началото на ХІ век. Днес се съхранява в Народния музей в Белград. В манастира Раваница, недалече от град Чуприя, е гробът на прочутия исихаст св. Ромил Видински, починал тук около 1385 г. В манастира на сръбската патриаршия при град Печ (днес в държавата Косово) е саркофагът на друг българин – патриарх Ефрем, родом „… от Търновската страна…“, духовен глава на Сърбия през 1375-1380 и 1389-1392 г. В манастира Банска е погребана кралица Теодора, дъщеря на цар Смилец (1292-1298) и майка на най-могъщия сръбски владетел Стефан Душан. Настоящето и общото европейско бъдеще на България и Сърбия изискват честна преоценка на миналото. Проучването и популяризирането на българското наследство няма как да навреди на днешната сръбска държава и народ, напротив – само ще допринесе за разкриването и осмислянето на корените и многовековно развитие на сръбската култура, на старите и дълбоки връзки с България и българите.    ", "date": "2018.09.28", "title": " “Неми български свидетели” отвъд Калотина и Връшка чука\t\t\t"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%b7%d0%b5%d0%bc%d0%b5%d0%b4%d0%b5%d0%bb%d1%81%d0%ba%d0%b8-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bc%d0%b8%d1%80%d0%be%d1%81%d0%bb%d0%b0/", "text": "„Заплата малка, но гора голяма“ – това е девизът, под който горски работници от всички нива служат на дървената мафия. Научаваме това от бившия земеделски министър Мирослав Найденов, който обяви война през своя мандат на масовите кражби от зеленото богатство на България. Разговаряме с него за арестите и обиските на спецпрокуратурата по високите етажи на държавната агенция по горите. Найденов вярва, че както е тръгнало от 18 септември насам, амбициозното разследване може да стигне и до политици, на които крадливите горски директори се отчитат. – Седмина цигани, г-н Найденов, бяха осъдени веднага, след ги хванаха в гората с 3 каруци крадени дърва. Само ден след тази новина, дойде и друга: че арестували двама горски шефове от софийската регионална дирекция и стопанството в Своге, които с двама лесничеи плячкосвали дървесина наедро. Решихме да попитаме 10 наши читатели – дали правосъдието ще се стовари незабавно и върху тях? Познайте колко отговориха с „да“? – Има една поговорка „ За кокошка няма прошка, за милиони няма закони“. Получили сте 0 (нула) утвърдителни отговори. – Не познахте. Един читател отговори с „Да“. Но сбърка, май. Защото броени часове след това само един лесничей остана в ареста, началниците бяха пуснати под гаранция. Вие разпознавате ли в това нещо „дървената мафия“? – Да, това е дървената мафия. Циганите с трите каруци са напаст – те правят поразии с ежедневните си набези – но тия поразии са икономически несъизмерими с огромните загуби, които търпи държавата от престъпните групи с участие държавни служители, действащи в българските гори. Аз много се надявам прокуратурата да си е свършила работата в случая, за да се получат осъдителни присъди накрая, независимо от промяната на мерките „задържане под стража“. ¬- „Огромни загуби“ ли казахте? От горски кражби? – Има шокиращи цифри! Държавните горски предприятия добиват годишно около 7 млн. куб.м. дървесина, а общинските – около 2 млн. кубика. Освен държавни и общински, има и частни гори, от които се добива около 1 млн. годишно. Официалният общ годишен добив е около 10 млн. А по данни на неправителствени организации, на които съм склонен да вярвам (ако не напълно, то наполовина), нелегалният добив доближава легалния. Да приемем, че нелегалният добив не е 10 млн., а е 5 млн. кубика. Средната цена е около 60 лв. на кубик. Това прави около 300 млн. лв. загуби за държавата годишно – само икономически. С натрупване в годините се получават колосални суми. А екологичните загуби са неоценими – унищожаването на ценни дървесни видове, местообитания на животински видове и др. Правителството коментира какви ли не мерки за запушването на пробойните в бюджета. Като е така, то трябва да обърне внимание не само на нелегалния, но на легалния добив на дървесина –дали няма и оттам изтичане на пари. – От години се приказва за велики мерки срещу горските кражби – то са електронни маркери, то е сателитно следене на дървения материал…Е? – Ще ви дам прост пример как се краде. Материалът от горите се добива на „метровки“, т.е. дървесината да е от 1 м дължина. Ами ако е от 1, 20 – какво става? На 5 кубика един се краде, нали така? А дървесината е много често 1, 20 м, в никакъв случай не е 90 см. Ето как държавата губи 20% съвсем законно. Отделно от това по документи се извозват, да кажем, 10 куб.м., а реално те могат да са и 15 куб. м., и 20…Хубавото във всичкото лошо е, че прирастът на българската гора е около 15 млн.куб.м. годишно, така че заглавията „Обеззалесяваме цели гори“ са пресилени. Да, има някъде и масова незаконна сеч. Но тя нанася локални поражения. – Виждали сме страшни картини на масова сеч. – Да, страшните картини са видими. Схемите за нелегално изсичане се правят обикновено в леснодостъпни гори, за да се намалят разходите и риска при превоза на дървесината. Но като цяло, няма страшно за горите. Природата надвива крадците. – Но държавата не може да ги надвие и те я крадат. – Неприятно, но факт. – „Тия хора са имали горския държавен фонд за бащиния“, каза шефът на полицията по адрес на горските чиновници, които бяха арестувани. Карали бедни мъже да режат дърва, плащали им по 20 лв. надница, изнасяли с фалшиви маркировки нарязаното, продавали го и прибирали печалбата. – С други думи ще го кажа. Директорът на регионалната дирекция по горите Милчо Христов е протектирал служители на горското в Своге, които вместо да организират търгове и да отдават дървесината за добиване от законни фирми, са си организирали сами за себе си незаконно добиване. Тези, които извършват контролна дейност, са се хванали ръка за ръка с другите, които извършват икономическа дейност в горите. Контрольорите вместо да арестуват закононарушителите, ги протектират и охраняват със специални автомобили. Всички, които са опитвали да подават сигнали за това, са тормозени, рекетирани и заплашвани. Това, според прокуратурата, е продължавало години наред. Следователно е имало и нечия политическа протекция. – По-конкретно? – Конкретно, аз като бях министър, махнах от директорския пост Милчо Христов – този същият, когото сега арестуваха. Махнах го, защото имаше сигнали за лоши практики, меко казано. Но през 2014 г. той е върнат в софийската регионална инспекция, а през 2017 г., ако правилно съм осведомен, са го направили директор. И сега? След като директорът на най-голямата регионална дирекция протектира група, която незаконно добива дървесина и тормози тия, които законно трябва да я добиват, кажете ми – какво очаквате вие? – Навремето очаквахме много от вас, като министър. Писахме едри заглавия: „Найденов погна дървената мафия“. – Погнах я, вярно. – Докъде стигнахте в тая гонка обаче? – В началото на 2011 г., до средата на мандата ми като министър, променихме Закона за горите. То беше част от програмата на моя екип – да направим тази стъпка, отлагана много пъти в годините: законодателно да се раздели контролната от икономическата дейност в горите. Когато влязох в министерството, заварих единна структура, която извършваше едновременно икономическата работа и контрола, т.е. контролираше себе си. Не контролираше нищо! От това произлизаше прословутият девиз на горските: „Заплата малка, но гора голяма“. За да спрем подема под този девиз ние създадохме 6 държавни горски предприятия за икономическото управление на горите, което е свързано с дърводобива и др. дейности. Така се получи структура от предприятия с огромен ресурс – втората по големина след НЕК, която има оборот над 500 млн. лв. годишно. И тук следва важният въпрос: какъв е дивидентът за държавата? На този въпрос не мога да отговоря аз. В първата година след създаването си тези предприятия имаха организационни проблеми и дивидентът им не беше показателен. – Но минаха 5 години оттогава. А не сме чули някой да каже нещо относно дивидента за държавата. – Именно. Ако в едно частно дружество акционерите са поверили на един борд да управлява 500 млн. годишен оборот, те ще искат немалък дивидент, нали? На всички данъкоплатци ще им е интересно да чуят какъв е дивидентът от държавните горски предприятия. И на ми е интересно да чуя – за да си направя извода правилна ли е била провежданата от моя екип политика. Ние от едната страна поставихме държавните горски предприятия, а от другата – държавната горска агенция, която се нарича Изпълнителна агенция по горите. Облякохме я с правомощия, оборудвахме горска полиция. Един от директорите на НСО, вече бивш, каза даже в интервю, че завижда на горската полиция. Защото горските полицаи са въоръжени, с коли на специален режим, с право да задържат нарушители. Тяхната юрисдикция се простира на 1/3 от територията на България – толкова място заемат горите. Снабдихме ги с нови автомобили, средства за комуникация, уреди за нощно виждане. И се надявахме, че те ще почнат непримирима борба, както с дребните апашки набези, така и с големите корупционни схеми. – Да, обаче рядко чуваме за победни действия на горската полиция. И полицаите в горите хич не са за завиждане. Бракониерите ги удрят с брадви и гърмят по тях, като нищо. – Това е в борбата с т.нар. дребна сеч за препитание. С нея се занимават най-вече малцинствата. Те са многолюдни, необразовани и агресивни. Направили са сметка да продадат днес 1 кубик, да изкарат 40 лв. и да си си нахранят семействата. И когато срещу 50 от тях се изправи един патрул от двама горски стражари, какви победни действия очаквате? Тук е важно да им дойде навреме подкрепление от МВР. Ние имаме 60-хилядна полиция – най-голямата на глава от населението в ЕС. Не коментирам нейния успех. Само казвам, че е трудно да се очакват чудеса от няколкостотин горски полицаи, които отговарят за апашките набези в 1/3 от България. – Едно са горските стражари, които се борят с циганските набези, а друго са директорите, които избират „храната“ пред „борбата“. Те са контрольори, казвате. А кой ги контролира тях? – Регионалният директор на София трябва да бъде контролиран от директора на Изпълнителната агенция по горите, който си има за целта и заместници, и инспекторат. Имал е сигнали. Питайте го защо тия сигнали са оставени без внимание? Питайте го и защо е назначил Христов, след като е видял по документация, че той е бил махнат от висок пост по-рано и пратен като редови горски някъде в района на Чирпан. Аз съм сигурен, че той му е предложен от някой политик. Как иначе ще го вземат от Чирпан и ще го направят директор аламинут- толкова ли е забележителен? Само че вие инж. Гогов трудно ще го попитате, защото миналата седмица го уволниха. По съмнения за конфликт на интереси във връзка с оградата срещу африканската чума по свинете. „ – Съмненията бяха, че фирмата на жена му е доставяла коловете за тая ограда. – Дали е така, аз не знам. – А знаете ли какво се случи с делата срещу бившия земеделски министър Валери Цветанов и бившия шеф на агенцията по горите Стефан Юруков? Те също бяха уличени в злоупотреби от прокуратурата. – Да, те бяха с обвинения заради някои заменки. – Ако е осъден някой от тях, аз съм пропуснала новината. – И аз. – Коя е по-доходната злоупотреба: незаконната сеч или заменките? – Заменките бяха на принципа „кон за кокошка“. По оценка на неправителствени организации щетите от тях са за милиарди. Парламентът обяви мораториум за дейността в земенените гори обаче и те станаха „бутикови“ – собствениците ги имат, но не могат да правят в тях нищо. Що се отнася до щетите от незаконната сеч, те са за наколкостотин милиона годишно. Но ако ги акумулираме в годините, може да излезе, че икономическата щета е като тази от заменките. – Но кажете, какво да се прави? Да приемем, че кражбите от горите са национална съдба? – Не. Живеем в 21-ви век, технологиите се развиват всеки ден. Можем да имаме наблюдение в горите – сателитно, с камери, с дронове и т.н. С учудване научавам, че в кабинета се саботират подобни проекти, включително финансирани от Световната банка….Между другото, ако си спомняте, преди години, след разговор с бившия директор на Северозападното предприятие Юри Миков, лека му пръст, аз изнесох в медиите една схема „19-45“ . Че на 19-то число от месеца директорът отива в министерството и носи 45 хил. лв. Тогава никой не обърна внимание, Миков си отиде след пътен инцидент и край. Ако тази схема не е разследвана, тя действа и в момента. Може датата да не е 19-и, може сумата да не е 45 хиляди, но това не е важно. Важното е да имаме гаранция, че тази схема е пресечена. Защото, ако някой някъде събира нерегламентирано някакви пари и някой директор на предприятие му ги отчита, той ще трябва да започне някаква нерегламентирана дейност, за да ги осигури. Ако аз бях министър в момента, щях да направя комплексна проверка – за да видя случаят с регионалния директор Христов дали е единичен, или не. Сигналите могат да бъдат преразгледани. Може други хора на наберат смелост и да подадат сигнали за корупционни схеми в други регионални дирекции…Аз вярвам, че спецпрокуратурата, както е тръгнала, може да стигне и до по-високо ниво в разследването. Спецпрокурорите показаха с арестите, че ако има политическа протекция върху горски директори, които отчитат някому нещо, то те са настрани от нея. Данните, които се изнесоха във връзка с арестуваните, за осъдителни присъди стигат, струва ми се. А присъдите ще бъдат знак за други, които се отчитат, че политическите чадъри които получават са временни и измамни. И след тях съотношението между вярващите и невярващите във вашата анкета за правосъдието ще се промени поне от 9:1 на 8:2. Нашият гост  Мирослав Найденов е роден на 14.12. 1968 г. във Враца. Завършил е ветеринарна медицина през 1994 г. Бил е ветеринарен лекар, директор на врачанската ветеринарна служба и главен секретар на Националната ветеринарна служба (1994-2006). Шеф е на „Екоравновесие“ в столичната община (2006-2009). Депутат от ГЕРБ в 41-то НС и земеделски министър (2009-2013). В момента е лидер на партия БАСТА. И шеф на УС на Съюза за стопанска инициатива от октомври 2017 г.  ", "date": "2018.09.28", "title": " Бившият земеделски министър Мирослав Найденов пред „Труд“: Поне 300 млн. лв. годишно се крадат със сеч от горите\t\t\t"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb%d0%b5%d0%bd-%d0%b4%d0%be%d0%ba%d1%83%d0%bc%d0%b5%d0%bd%d1%82-%d1%83%d0%b2%d0%be%d0%bb%d0%bd%d0%b8%d0%bb-%d0%ba%d1%8c%d0%be%d0%b2%d0%b5%d1%88%d0%b8/", "text": "Последните скандални разкрития, свързани с модела за борба с корупцията в Румъния, разтърсиха държавата. Румънците бяха буквално шокирани от няколко потресаващи документа, доказващи злоупотреби в съдебната система, поръчкови съдебни дела и грубо погазване на човешките права. Оказва се, че хиляди са осъдени след манипулирани съдебни процеси, изфабрикувани доказателства и на базата на секретни протоколи между Румънската разузнавателна служба (СРИ), Националната дирекция „Антикорупция“ (ДНА) и съдебната власт. Няма съмнение, че борбата с корупцията там беше стигнала невиждани размери. Но след 13 години се видя и другата страна на медала. Освен престъпници, в затворите и арестите се оказваха и много невинни хора, на които с изфабрикувани обвинения бе съсипан живота им, бе иззет бизнеса им. Колкото и да звучи невероятно, но мнозина от румънците са живеели като в книга на Оруел. Да, не бива да се забравя и факта, че държавата има и своите успехи. Но с много от тях се оправдаваше нарушаването на човешките права. След като от години се говори за свързаността между съда, прокуратурата и службите, един шестстраничен секретен документ – декласифициран неотдавна (виж снимките), доведе до истинска революция. Оказа се, че точно заради него президентът Клаус Йоханис, въпреки нежеланието си, ще трябва да се съобрази с искането на министъра на правосъдието и да уволни най-влиятелната жена в съседна Румъния г-жа Лаура Кьовеши, шефката на ДНА. Този протокол е един от многото, подписани между Румънската разузнавателна служба, Върховната касационна прокуратура и Върховния съд на Румъния. Документът разкри мащаба на овладяване и поставяне под контрол на съдебната система в Румъния от новото „Секуритате“ в лицето на СРИ, както я наричат. В резултат на този протокол, подписан през 2009 г. в грубо нарушаване на Конституцията и разделението на властите са били незаконно подслушвани или следени над 6 милиона румънски граждани (това са над 60 процента от активното население на Румъния), изфабрикувани са наказателни дела срещу 3420 магистрати само за последните три години, от общо около 7000, с цел те да бъдат контролирани и шантажирани да вземат решения по нареждане на СРИ. Тези стресиращи факти бяха оповестени съвсем скоро от Инспектората към ВСС на Румъния. В следствие на този секретен протокол са били създадени смесени екипи от офицери на СРИ, прокурори и съдии, които в нарушение на законите и Конституцията са контролирали изцяло съдебния процес от изготвяне на обвинителният акт до окончателното произнасяне на съда. Този престъпен „правораздавателен“ механизъм беше потвърден дори от юридическия директор на СРИ – генерал Думитру Думбрава, който само преди няколко дни беше пенсиониран по спешност заради разрастващия се огромен скандал в обществото около съществуването на тези секретни протоколи. Благодарение на тези документи са осъдени хиляди невинни румънски граждани, както и български физически и юридически лица, неудобни за интересите на Румънските разузнавателни служби. Румънският министър на правосъдието Тудорел Тоадер в момента декларира открито, че след тези разкрития в Румъния не може да се говори за независима съдебна система и честен съдебен процес. Министърът внесе в парламента искане за спешно разглеждане на всички съдебни дела, в които имат участие агентите на СРИ, както и незабавно да бъдат анулирани от парламента всички действащи секретни протоколи между СРИ и съдебната власт. Какво е вписано в този секретен протокол, довел до отстраняването на Кьовеши? Оказва се, че подписалите го три институции на няколко места са посочили, че могат взаимно да предприемат мерки за събиране на оперативна информация чрез временно ограничаване на човешките права и свободи, гарантирани от Конституцията на Румъния (чл. 2, чл.3, чл. 15). И трите страни по протокола се задължават взаимно да изискват и да получават информация, данни и документи относно делата в съдебна фаза (гл.II, чл. 3) Също така по взаимно съгласие трите институции могат да си сътрудничат и в други сфери от съдебната система при необходимост (гл. VII, чл. 16). Този протокол е подписан от Джордже-Кристиян Майор, в качеството му на директор на СРИ, Лаура Кодруца Кьовеши в качеството си на Главен прокурор на Румъния и Николае Попа като председател на ВКС. След като документът излезе наяве, обществото бе изненадано с неочаквано признание. На Николае Попа, който публично заяви, че никога не е виждал този протокол и това не е неговия подпис. Думите му веднага събудиха огромни съмнения, че „Кьовеши и Майор може да са го фалшифицирали“. След внесен сигнал от Попа в момента се води разследване. През декември 2016 г. този протокол е бил заменен с нов, като миналия месец също бе публично заявено съществуването му и това естествено провокира поредния скандал в Румъния. В крайна сметка разкритието за съществуването на тези протоколи принуди президента на Румъния Йоханис да подпише указа за освобождаването от длъжността главен прокурор на ДНА на Лаура Кьовеши. Което доведе и до друга шокираща стъпка – срещу бившия директор на СРИ Джордже-Кристиян Майор, който в момента е румънски посланик в САЩ, Външно министерство задвижи процедура по неговото отзоваване. Скандалите в съседна Румъния, не стихват, а следват един след друг. И както се вижда, ще продължат с нови разкрития.   Подслушвали втория човек в държавата На 3 октомври Европейският парламент ще разглежда и ще излезе с официално становище относно секретните протоколи, подписани в Румъния между СРИ и съдебната система, както и техните ефекти. Само преди дни излязоха данни, че вторият човек в държавата – председателят на румънския Сенат Калин Попеску-Търичану, е подслушван, включително и в дома му, откакто е на тази длъжност. Самият Търичану изнесе данните на специална пресконференция в Сената.                ", "date": "2018.09.28", "title": " Скандален документ уволнил Кьовеши\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bf%d1%8a%d1%80%d0%b2%d0%b8%d1%8f%d1%82-%d1%83-%d0%bd%d0%b0%d1%81-%d1%83%d1%87%d0%b5%d0%b1%d0%b5%d0%bd-%d0%ba%d0%b0%d0%b1%d0%b8%d0%bd%d0%b5%d1%82-%d0%bf/", "text": "Стопанската академия „Димитър А. Ценов” в Свищов първото в България висше училище, станало част от Международната мрежа на митническите университети (INCU), а от тази година е и част от развиваната от Световната митническа организация инициатива WCO Academy. Утвърдила се като водещо висше учебно заведение в страната, развиващо обучение по митнически контрол и митническо представителство, свищовската академия откри и първият в страната специализиран кабинет за обучение на млади специалисти в тази област. Това подчерта при официалното откриване на специализирания учебен кабинет проф. д-р Георги Иванов – ръководител на катедра „Контрол и анализ на стопанската дейност” и зам.-ректор „Акредитация и управление на качеството” на Стопанска академия. Той поясни, че кабинетът по митническия контрол и митническото представителство е създаден по идея на доц. д-р Момчил Антов – преподавател към катедрата, реализирана с помощта на целия катедрен състав и Академичния компютърен център. Създаването на кабинета е подпомогнато от Агенция „Митници” и дарения от представители на спедиторския бранш в страната, партньорски институции, фирми и приятели на катедра КАСД, представители на част от които присъстваха и на официалното откриване. Сред конкретните ползи от осъществяването на проекта са създаване на адекватна работна среда, интегрирана към съществуващата вътрешна информационна система и виртуална среда на Стопанска академия, прилагане на информационните технологии в учебния процес и в научните изследвания на академичния състав, докторантите и студентите към катедра КАСД в областта на митническия контрол и митническото представителство. Ще се повиши интереса на студентите към професиите на митническия служител и митническия представител; възможности за съвместна работа между преподаватели, студенти и представители на практиката по конкретни проблеми и зададени от практиката казуси и задания. Обучението на студенти в новия специализиран кабинет ще започне веднага, а бъдещите проучвания и научни изследвания, реализирани посредством виртуалната лаборатория, биха могли да се използват в практиката с цел повишаване на ефикасността и ефективността на митническата администрация или на заинтересованите икономически оператори.", "date": "2018.09.28", "title": " Откриха първият у нас учебен кабинет по митнически контрол в Стопанска академия"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%be%d1%82%d0%bf%d1%83%d1%81%d0%ba%d0%b0-%d1%81%d1%80%d0%b5%d0%b4%d1%81%d1%82%d0%b2%d0%b0/", "text": "С единодушно решение Общински съвет- Благоевград гласува отпускането на финансови средства за още 5 семейства за осъществяване на ин витро процедури. Предложението, направено от общинска администрация, бе гласувано днес по време на редовно заседание на Общински съвет. За всеки от тях ще бъдат заделени по 4000 лева. Благодарение на политиката на кмета д-р Атанас Камбитов и екипа му, всяка година десетки семейства в Община Благоевград получават финансова помощ за извършване на ин витро процедури. Именно за това, кметът на Благоевград д-р Атанас Камбитов бе награден за целенасочена политика на Община Благоевград в подпомагане на двойки с репродуктивни проблеми от Фондация „Искам бебе“ – Ангели на благодарността“. Община Благоевград подпомага двойки с репродуктивни проблеми, които не отговарят на условията за национално финансиране или са над 43-годишна възраст. По предложението от кмета Камбитов, кандидатите са вписани не по имена, а под „Заявител с Вх.№“. Средствата не се получават лично от заявителите, а се превеждат на съответните клиники, спрямо представения план на лечение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.28", "title": " Община Благоевград отпуска средства на 5 семейства за ин витро процедури"}
{"url": "https://trud.bg/%d0%bd%d0%b0-%d1%84%d0%b8%d0%bd%d0%b0%d0%bb%d0%b0-%d1%81%d0%b0-%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%b3%d0%b0%d1%80%d0%b0%d0%bd%d1%82%d0%b8%d1%80%d0%b0%d1%89%d0%b8-%d0%b1%d1%8a/", "text": "Скоро ще са готови промените, които гарантират модернизацията на Витоша – това заявиха вицепремиерът Валери Симеонов, министърът на околната среда и водите Нено Димов, зам.-министърът на младежта и спорта Стоян Андонов и председателят на Столичния общински съвет Елен Герджиков. Те направиха инспекция на Драгалевския лифт и се качиха ба него. Събитието бе по покана на собственика на съоръженията в планината – Витоша ски. “Тук сме за да направим контролно изпробване на една от реликвите на Европа – може би един от най-старите лифтове. Повече зелено робство България не трябва да допуска. Стига толкова спънки. Като гледам този лифт, ме е страх да се кача на него. Разчитам на общината и благодаря на председателя на СОС Елен Герджиков, че е тук. Ще продължим да работим за промяна на плана на Витоша на ниво Министерски съвет и на Закона за горите. Така софиянци най-сетне ще могат да се насладят на планината. Първо промяна в плана за управление. Второ – промяна в Закона за горите”, каза Симеонов. Министърът на околната среда и водите Нено Димов обясни процедурата, по която трябва да станат промените в Закона за горите и действащия План за управление на Природен парк “Витоша”. “Чакаме искане за промяна на плана, което трябва да се внесе в МОСВ от Столична община или Министерство на спорта. След това аз трябва да я одобря, както и всички предложения за нови съоръжения. Тези предложения ще преминат през всички оценки, предвидени от екологичното законодателство на България”, каза Димов. Председателят на Столичния общински съвет Елен Герджиков отговори на въпрос на “Труд”, че общината има готовност да внесе искането за промяна на плана. “На финала сме”, каза Герджиков, подкрепен от Валери Симеонов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.09.28", "title": " На финала са промените, гарантиращи бъдещето на Витоша\t\t\t"}
{"url": "https://trud.bg/%d1%82%d1%80%d1%83%d1%81-%d0%be%d1%82-75-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0%d0%b7%d0%bb%d1%8e%d0%bb%d1%8f-%d0%b8%d0%bd%d0%b4%d0%be%d0%bd%d0%b5%d0%b7%d0%b8%d0%b9%d1%81/", "text": "Земетресение с магнитуд 7,5 беше регистрирано днес край централния индонезийски остров Сулавеси, предаде Ройтерс, като се позова на Геофизичния институт на САЩ. Индонезийските власти издадоха предупреждение за вълни цунами за провинциите Западно Сулавеси и Централно Сулавеси. Няколко часа по-рано същият район бе разлюлян от земетресение с магнитуд 6,1. Трусът разруши няколко къщи, убивайки един и ранявайки най-малко 10 души. Индонезия се намира в Тихоокеанския огнен пръстен – един от най-сеизмичните райони на Земята. Поредица земетресения през юли и август причиниха смъртта на близо 500 човека на индонезийския остров Ломбок – популярна туристическа дестинация на няколкостотин километра югозападно от Сулавеси, отбелязва Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.28", "title": " Трус от 7,5 по Рихтер разлюля индонезийския остров Сулавеси, предупредиха за цунами"}
{"url": "https://trud.bg/68-%d0%b3%d0%be%d0%b4%d0%b8%d1%88%d0%b5%d0%bd-%d0%b4%d0%b5%d0%b1%d1%8e%d1%82%d0%b0%d0%bd%d1%82-%d0%b2-%d0%ba%d1%80%d0%b0%d0%b6%d0%b1%d0%b8%d1%82%d0%b5-%d0%b7%d0%b0%d0%b4%d0%b8%d0%b3%d0%bd%d0%b0-%d1%87/", "text": "Куриозен дебют направил мъж на 68 години, който откраднал зъбни протези и диоптрични очила и така се регистрирал на зрели години в криминалната сводка в Търговище. Пенсионерът незнайно защо решил да се пробва в кражба на мъжка чантичка, която била оставена в незаключена кола със свален прозорец в края на август. Минавайки по улица „Петлешков” в града, малко след 16,30 часа, той видял „Рено Канго” с отворен прозорец. Надникнал и установил, че на седалката има чантичка. Без да му мисли много, вероятно полакомен, че вътре има пари, прибрал чуждата вещ. Минути по-късно 66-годишният собственик на колата слязъл от жилището си, където се качил за минути и за това не заключил колата. Той съобщил, че освен ченето и два броя очила с диоптър в чантата имало още два мобилни телефона и връзка ключове. В края на тази седмица полицаите в Търговище разкрили извършителя, който се оказал пенсионер и непроявяван досега. От полицията уточняват, че телефоните били стари модели и нямали висока стойност.", "date": "2018.09.28", "title": " 68-годишен дебютант в кражбите задигна чене и очила за четене"}
{"url": "https://trud.bg/%d1%83%d0%bd%d0%b8%d0%ba%d0%b0%d0%bb%d0%bd%d0%b0-%d0%bb%d0%b0%d0%b1%d0%be%d1%80%d0%b0%d1%82%d0%be%d1%80%d0%b8%d1%8f-%d0%b7%d0%b0-%d0%b8%d0%bd%d0%be%d0%b2%d0%b0%d1%86%d0%b8%d0%b8-%d0%be%d1%82%d0%b2/", "text": "В София отвори врати уникална лаборатория за иновации. Там млади хора на възраст от 15 до 29 години ще се учат как да бъдат иноватори и предприемачи. Софийската лаборатория се създава със съдействието на Столичната библиотека, която предостави пространство в центъра на София, и с финансовата и логистична подкрепа от Асоциацията за развитие на София. „Убедена съм, че  лабораторията ще се превърне в динамично място за идеи, които ще прилагаме и ще направим София по-добро място за живеене – каза по време на откриването столичният кмет Фандъкова. – Съвременните технологии се развиват толкова бързо, че обучението през целия живот става неотменна част от нашето бъдеще. В тази лаборатория вие ще имате възможност да повишавате знанията и уменията си, да се срещате и общувате с мениджъри на световни компании, да присъствате на лекции, да обсъждате идеи с други млади хора или просто да поработите в приятна обстановка няколко часа“ – допълни столичният кмет и подчерта, че вярва в младите хора и очаква техните идеи.  Лабораторията е създадена по проект „Отключване потенциала за бизнес и социални иновации в Дунавския регион чрез повишаване знанията и уменията на младите хора“. По този проект се изгражда мрежа от Иновационни лаборатории в участващите градове, за споделяне на опит, контакти и провеждане на съвместни обучения за младежи.  Основната дейност на лабораторията е свързана с изграждане на платформа между местните власти, младежките организации, образователни институции и бизнеса, с цел развиване уменията на младите хора за иновации и предприемачество.  Първото обучение ще се осъществи съвместно със Стопанския факултет на Софийския университет.  Непосредствено след официалната част се проведе и първото заседание на Консултативния съвет по политиките на младежта към кмета на София, в което Йорданка Фандъкова разговаря с младите хора по темата “Транспорт“.   Кметът откри и обучение в Софийската Академията за обучение на мениджъри работещи в културата. „Академията се утвърди като Регионална балканска академия“, каза кметът. „Започнахме през 2013г. като инициатива, която беше част от кандидатурата на София за титлата Европейска столица на културата, но този проект е един от многото примери, които не бяха създадени само заради участието на София в това състезание, а се разви през годините и се утвърди като успешна международна практика, посочи още Фанъдкова.  От миналата година програмата на Академията се провежда в партньорство с Гьоте Институтите в Солун и Букурещ, а тази година към това партньорство се присъедини и Сараево.  „Така превръщаме Академията в иновационна лаборатория за култура, както и място за опознаване и създаване на контакти“, подчерта столичният кмет.  Йорданка  Фандъкова посочи и различните финансови механизми, които Академията предлага за подкрепа на малки проекти на Гьоте институт и програмите на Столичната община „Култура“ и „Европа“.  През 5-те години от развитието на Академията вече над 120 културни мениджъра от България са имали възможност да надградят своите знания и умения. От миналата година в Академията са взели участие още  100 представители от Солун и Букурещ. Академията за мениджъри в културата вече разполага с над 220 културни оператори от балканските държави, които са посланици на нови културни политики и нови управленски модели в културата   „Инвестициите в инфраструктура са инвестиции в днешния ден, а инвестициите в образование и иновации са инвестиции в бъдещето“, каза кметът на София Йорданка Фандъкова при откриването на конференцията  SOFT UNIT за IT –сектора. Конференцията разглежда предизвикателствата пред сектора и възможностите, които има в България  за развитие на бизнес.  „Вие тук сте част от онези хора, които изграждат бъдещето на този град. По един нов и специален начин  вие сте част от учителите, които превръщат новите умения в нови възможности, а новите възможности са ново качество на живот. Аз вярвам че професионалистите и иновативните млади хора са големият капитал на София“,  каза още Фандъкова. Тяприпомни, че София е в топ 10 на световните градове по започване на стартъп и е притегателен център за все по-големи компании в IT-сектора. Само за 5 години софтуерният сектор бележи ръст от 120 процента и е най-бързоразвиващият се сектор, които създава нови високоплатени работни места.", "date": "2018.09.28", "title": " Уникална лаборатория за иновации отвори в София\t\t\t"}
{"url": "https://trud.bg/%d0%b1%d1%84%d1%81-%d0%bd%d0%b0%d0%ba%d0%b0%d0%b7%d0%b0-%d0%bb%d0%b5%d0%b2%d1%81%d0%ba%d0%b8-%d0%b8-%d1%86%d1%81%d0%ba%d0%b0-%d0%b4%d0%b5%d0%bd-%d0%bf%d1%80%d0%b5%d0%b4%d0%b8-%d0%b4%d0%b5%d1%80%d0%b1/", "text": "Дисциплинарната комисия на БФС наказа Левски и ЦСКА с по 1000 лева за обидни и нецензурни скандирания от трибуните. Решението идва ден преди двата отбора да премерят сили на вечното дерби утре. Общо 49 състезатели са наказани с предупреждения. Със спиране от състезателни права ССП лв.  Кристиян Людмилов Кочилов Витоша 1 200  Лъчезар Христов Котев Витоша 1 300  Георги Ивов Стоичков Септември 1 300  Динко Димитров Динев Струмска слава 1 125  Реян Стилиянов Даскалов Царско село 1 125  Илиас Хасани Черно море 1 250  Мехди Фенуш Черно море 1 300  Джоди Лукоки Лудогорец 1 1250 ПО ДОКЛАД За обидни и нецензурни скандирания, на основание чл.37, ал.1, т.26 от ДП /2018/2019/ – ДК наказва ПФК „Левски“ гр. София с имуществена санкция в размер на 1000 лева. За обидни и нецензурни скандирания, на основание чл.37, ал.1, т.26 от ДП /2018/2019/ – ДК наказва ЦСКА с имуществена санкция в размер на 1000 лева. За оспорване на съдийско решение, на основание чл. 34, ал.1, т.3 от ДП /2018/2019/ – ДК наказва Марин Байчев – пом. треньор на ОФК Локомотив Горна Оряховица със забрана за изпълняване на функции като треньор за 1 среща и с глоба в размер на 250 лева. За нерегламентирано използване на димки, на основание чл.37, ал.1, т.22.2, б.А от ДП /2018/2019/ – ДК наказва ФК „Спартак“ гр. Варна с имуществена санкция в размер на 37.50 лева. За използване на димка довела до спиране на играта, на основание чл.37, ал.1, т.22.2, б.Д от ДП /2018/2019/ – ДК наказва ФК „Спартак“ гр. Варна с имуществена санкция в размер на 125 лева.", "date": "2018.09.28", "title": " БФС наказа Левски и ЦСКА ден преди дербито"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%b8%d0%b7%d0%b2%d1%8a%d1%80%d1%88%d0%b8%d1%82%d0%b5%d0%bb%d1%8f-%d0%bd%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d1%81-%d0%bd/", "text": "За броени дни столични полицаи разкриха убиеца на 24-годишния мъж, чиито труп   преди дни в столичния квартал „Люлин“. На 22 септември след обяд, в полицията постъпил сигнал за намерено тяло в апартамент в ж.к. „Люлин“, съобщиха от МВР. Собственикът на жилището отишъл да отвори, след като съседи му съобщили, че от вътре се носи остра миризма. Влизайки вътре, той видял в кухнята безжизнено тяло на мъж в напреднал стадий на разлагане. На място незабавно били изпратени полицейски и медицински екипи. При извършения оглед те установили прободни рани в областта на шията и корема на жертвата. По случая било образувано досъдебно производство и предприети оперативно-издирвателни действия, в хода на които е установена самоличността и на жертвата – 24-годишен мъж от Мусачево, и на извършителя на тежкото престъпление – 23-годишен от Самоков. Изяснено е, че десетина дни по-рано, под въздействие на употребен алкохол, двамата започнали спор, прераснал в сбиване, при което използвали и ножове. По-младият мъж се отървал с по-леки наранявания и напуснал жилището, а 24-годишният починал от получените наранявания. Извършителят бил задържан до 24 часа, а събраните материали – докладвани в Софийската градска прокуратура. Мъжът е привлечен като обвиняем за престъпление по чл. 116 от НК. С постановление на прокурор мярката му за задържане е удължена до 72 часа.", "date": "2018.09.28", "title": " Хванаха извършителя на убийството с нож в „Люлин“"}
{"url": "https://trud.bg/%d0%b1%d1%81%d0%bf-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%be%d1%81%d0%b8%d0%b3%d1%83%d1%80%d0%b8%d1%85%d0%bc%d0%b5-%d1%84%d0%b8%d0%bd%d0%b0%d0%bd%d1%81/", "text": "„Успяхме да осигурим финансирането на родилната и всички АГ дейности в МБАЛ „Д-р К. Попов“ в гр. Карлово до приключване на съдебните процедури“. Това заявиха народните представители от ПГ на „БСП за България“ Веска Ненчева, доц. д-р Георги Йорданов, проф. д-р Анелия Клисарова, проф. д-р Георги Михайлов, д-р Илиян Тимчев, д-р Валентина Найденова и Георги Гьоков след проведена среща с представител на ръководството на НЗОК д-р Йорданка Пенкова. Покана за срещата беше отправена и до директора на РЗОК-Пловдив д-р Магдалена Петрова, управителя на МБАЛ „Киро Попов“ – Карлово д-р Христо Пелев и председателя на ОС-Карлово Теодор Шойлеков, но те не се отзоваха. „Успяхме да мотивираме ръководството на НЗОК и Лекарския съюз да се приеме специално указание от 14.08.2018 г. за облекчени условия за сключване на договор между НЗОК и лечебните заведения в тази област на здравеопазването“, допълниха народните представители. Те припомниха, че това указание е било издадено веднага след посещението им в болницата и благодарение на твърдата им позиция по създадения проблем. „Продължаваме да следим развитието на казуса и сме готови да реагираме в случай на неблагоприятни решения“, казаха още народните представители от „БСП за България“. Те подчертаха, че са последователни в действията си за грижата за Карловската болница, където продължава напрежението заради проблемите с финансирането на 12 клинични пътеки в АГ отделение. „Този въпрос беше поставен от нас още през юли. Въпреки проведените срещи с различни представители на централната и местните власти вследствие на обществените настроения в региона срещу закриването на АГ отделението, въпреки ангажимента на министъра на здравеопазването, до момента няма реален резултат от дейността по запазване на АГ дейността в карловската болница“, подчертаха от левицата. След изпратената покана за среща от народните представители от „БСП за България“, финансирането по 11 клинични пътеки е било осигурено. Срещата днес с представител на НЗОК гарантира, че финансирането ще продължи до приключване на съдебната процедура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.28", "title": " „БСП за България“: Осигурихме финансирането на всички АГ дейности в Карловската болница до приключване на съдебните процедури"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f%d1%82-%d0%b7%d0%b0-%d1%87%d0%b5%d1%82%d0%b2%d0%be%d1%80%d0%bd%d0%be%d1%82%d0%be-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%b2-%d0%ba/", "text": "Шуменският окръжен съд постанови постоянен арест за 63-годишния Петър Петров, който е обвинен за четворното убийство в Каспичан. Пред съда неговия защитник адвокат Станчев също поиска тази мярка – с оглед на безопасността на клиента му. Защитникът посочи, че при разговора им Петров е заявил „Да си ида в Каспичан, ще ме убият“. На него му е повдигнато обвинение за предумишлено убийство на повече от едно лице по особено мъчителен за убитите начин и с особена жестокост. Жертвите на умишленото убийство са 81-годишният Георги В., 70-годишната му съпруга Гуля В., 48-годишната им дъщеря им Славка и 46-годишният им син Веселин. Пред журналисти прокурорът по делото Румен Рачев обясни, че обвиненият в четворно убийство си е признал. Намерени са окървавените му дрехи, както и оръжието на престъплението – брадва. За да го задържат се наложило сина му да разбие входната врата и вратата на стаята с лост. Четворното убийство в Каспичан бе разкрито в сряда. Сигналът е подаден от дъщерята на убитата Славка, която нямала връзка с майка си от 24 септември. След като била придружена от полицейски служители до дома на дядо си, са намерени две мъртви тела. Малко по-късно са открити и телата на възрастната двойка. Четирима съдебни медици извършиха аутопсията на загиналите при четворното убийство в Каспичан. По всички жертви има множество посечни рани в областта на главата и шията, нанесени с брадва. 81-годишният Георги В. и 48-годишната Славка са починали в следствие на остра кръвозагуба, тъй като са засегнати кръвоносни пътища, а причините за смъртта на 70-годишната Гуля В., и 46-годишният Веселин са тежки мозъчни травми. Мобилните телефони на жертвите са били с извадени батерии, а някои строшени, вероятно, за да не може да бъдат открити. Oбвиненият в квалифицирано умишлено убийство Петър Пeтров е бил осъждан в Смолян за опит за убийство. Присъдата му е била условна и вече е реабилитиран за това престъпление, извършено още през 1989 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.28", "title": " Обвиненият за четворното убийство в Каспичан остава в ареста за постоянно"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d0%b5-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d0%bb%d0%b0-%d0%bf%d1%80%d0%b5%d0%b4-%d1%8e%d0%bd%d0%ba/", "text": "Министърът за българското председателство Лиляна Павлова е представила на среща с председателя на ЕК Жан-Клод Юнкер идеята за създаването на глобален търговски център във формат 16+1 за сътрудничество с Китай, предаде  . На излизане от Европейската комисия тя уточни пред журналисти, че целта да този център е да се активизира сътрудничеството в областта на инфраструктурата при спазване на правилата на ЕС. На въпрос как България би могла да се възползва от такъв център, министър Павлова отговори: “България преговаря в много направления с потенциални китайски инвеститори. Имаме висок интерес от потенциални китайски инвеститори, които да инвестират в инфраструктура – пътна, железопътна и енергийна инфраструктура, както и потенциални партньорства в бизнеса, в бизнес-инфраструктура“. Павлова уточни, че София ще бъде домакин на среща 16+1 на 20-ти октомври на местните лидери, които ще се срещнат с малкия бизнес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.28", "title": " Лиляна Павлова е представила пред Юнкер идея за създаване на търговски център във формат 16+1 за сътрудничество с Китай"}
{"url": "https://trud.bg/%d1%80%d0%b5%d0%b4%d0%b6%d0%b5%d0%bf-%d0%b5%d1%80%d0%b4%d0%be%d0%b3%d0%b0%d0%bd-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b5%d0%ba%d1%81/", "text": "Турция очаква Германия да екстрадира привърженици на проповедника Фетхуллах Гюлен, обвиняван за опита за преврат през 2016-а година, предаде Ройтерс. Това заяви президентът Реджеп Таип Ердоган по време на посещението си в Берлин. Ердоган каза още, че в Германия живеят стотици привърженици на терористичната организация на Гюлен. Канцлерът Ангела Меркел заяви, че Германия търси някои от издирваните от Турция гюленисти, но не е сигурна, че те се намират в страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.28", "title": " Реджеп Ердоган: Германия трябва да екстрадира привърженици на проповедника Фетхуллах Гюлен"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b8%d0%bc%d0%b0-%d0%b5%d0%b4%d0%bd%d0%b0-%d0%be%d1%84%d0%b5%d1%80%d1%82%d0%b0/", "text": "Има само една оферта по обществената поръчка за самолети Су-25, която е от дружество от Беларус. Това каза вицепремиерът и министър на отбраната Красимир Каракачанов от трибуната на Народното събрание. „Обществената поръчка за самолети Су-25 е обявена като процедура на договаряне без публикуване на обявление. Изпратена е покана на две дружества – в Беларус и в Русия. Срокът за подаване на офертите излезе на 10 септември и имаме едно подадено предложение – от Беларус. Комисията за избор на изпълнител на обществената поръчка започна работа на 12 септември, като крайният срок за решение е 12 октомври“, каза още Каракачанов и посочи, че критерий за възлагане на поръчката е най-изгодната цена. „Заводът „Авионамс“ няма способности в момента да извършва ремонтни дейности на Су-25, затова не е поканен. По този повод проведохме среща с „Авионамс“ и самата компания е наясно, че няма способности в момента да извърши такъв ремонт“, обясни Каракачанов в отговор на въпрос за процедурата на МО за възстановяване на летателната годност на щурмовите самолети. Според задалия въпроса депутат от левицата Николай Цонков с тази процедура се елиминира български завод, който е с капацитет да извърши поръчката. От 2001 г. те не са ремонтирали подобни самолети, заяви Каракачанов. По думите му е имало писмо от синдикатите в „Авионамс“, имало е и среща в началото на септември, като самите те са наясно, че „Авионамс“ няма нито лиценз, нито способност в момента да извърши този ремонт. Способности имат и ремонт могат да извършат фирми, които имат лиценз за това, те са двете, до които сме изпратил поканата – в Русия и в Беларус, посочи министърът. Той коментира, че това не е „Жигула“, която можеш да я дадеш за ремонт на всеки един сервиз. „Два са лицензираните завода, които могат да извършат ремонт на Су-25, и ние сме изпратили покана и до двата“, обясни вицепремиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.28", "title": " Красимир Каракачанов: Има една оферта по обществената поръчка за Су-25 и тя е от Беларус"}
{"url": "https://trud.bg/83-%d0%b3%d0%be%d0%b4%d0%b8%d1%88%d0%b5%d0%bd-%d0%b1%d0%bb%d1%8a%d1%81%d0%bd%d0%b0%d0%bb-%d0%bf%d0%b5%d1%88%d0%b5%d1%85%d0%be%d0%b4%d0%b5%d1%86-%d0%bd%d0%b0-81-%d0%b3%d0%be%d0%b4%d0%b8%d0%bd%d0%b8/", "text": "83-годишен шофьор нарушил правилата за движение и на завой блъснал 81-годишен пешеходец в Разград, съобщиха от полицията. Пострадалият А.А. е приет в болницата с фрактура на тазобедрена става. Инцидентът с двамата възрастни е станал в петък към 10,30 часа на входа на паркинга за хотел „Централ”. „Рено Меган Сценик”, управлявано от М.М., излизало от улица и на десен завой към паркинга блъснало пресичащия пътното платно пешеходец. Полицията определи инцидента, като причиняване на средна телесна повреда по непредпазливост и уточни, че възрастният шофьор е с отрицателна проба за употреба на алкохол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.28", "title": " 83-годишен блъснал пешеходец на 81 години"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%bf%d0%b8%d1%8f%d0%bd-%d1%88%d0%be%d1%84%d1%8c%d0%be%d1%80-%d0%bd%d0%b0-%d0%b0%d0%b2%d1%82%d0%be%d0%b1%d1%83%d1%81-%d0%bf%d1%80%d0%b5%d0%b4%d0%b8-%d0%be/", "text": "Открит е алкохол в кръвта на шофьор на автобус преди организирана ученическа екскурзия, съобщиха от ОДМВР-Пловдив. В шесто Районно управление на МВР-Пловдив е получено уведомление от ръководството на СУ „Симон Боливар“ за организирана днес екскурзия за ученици от 5 до 7 клас. В рамките на поетите ангажименти към Регионалното управление на образованието-Пловдив преди потеглянето на трите автобуса полицейските служители предприели проверка на документацията и техническата изправност на превозните средства. Водачите били тествани с дрегер за алкохол и при единия от тях апаратът отчел показатели над допустимото. Спрямо него са предприети административни мерки. От фирмата-превозвач бил осигурен друг автобус с изряден шофьор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.28", "title": " Хванаха пиян шофьор на автобус преди организирана ученическа екскурзия"}
{"url": "https://trud.bg/%d0%bc%d0%bd%d0%b8%d0%bc-%d0%bf%d0%be%d0%bb%d0%b8%d1%86%d0%b0%d0%b9-%d0%b8%d0%b7%d0%bc%d1%8a%d0%ba%d0%bd%d0%b0-19-%d1%85%d0%b8%d0%bb-%d0%bb%d0%b2-%d0%be%d1%82-77-%d0%b3%d0%be%d0%b4%d0%b8%d1%88%d0%b5/", "text": "77-годишен мъж е дал 19 000 лв. на телефонен измамник, представил се за полицай. Това съобщиха от ОДМВР-Хасково. В 19.30 часа в четвъртък в РУ Хасково е подаден сигнал от потърпевшия, който заявил, че за времето между 11.00 и 15.00 часа, на стационарния му телефон позвънил мъж, представил се за полицай. По схемата „съдействие на полицията“, тъжителят хвърлил през терасата на дома си на улица „Акация“ в Хасково 19 000 лева, които изтеглил от банков клон. Работата по образуваното досъдебно производство продължава. Полицията съветва гражданите да не се доверяват само на телефонно обаждане, колкото и убедително да им звучи то. Няма вариант, в който полицията или друг държавен орган да иска пари на ръка! Преди да направят каквито и да е разплащания е добре хората да позвънят на 112 или да се посъветват с полицейския си инспектор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.28", "title": " Мним полицай измъкна 19 хил. лв. от 77-годишен мъж в Хасково"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b0%d0%bd%d1%82%d0%be%d0%bd%d0%be%d0%b2%d0%be-%d0%bf%d0%be%d0%b5%d0%bc%d0%b0-%d1%82%d0%b0%d0%ba%d1%81%d0%b8%d1%82%d0%b5-%d0%b7%d0%b0-%d0%b4%d0%b5%d1%82%d1%81/", "text": "Общината в Антоново поема таксите за детските градини с цел да обхване абсолютно всички деца. Идеята е на кмета Хайредин Мехмедов, който уточни, че реално това са само 140 деца, той като голяма част от населението в работоспособна възраст е зад граница. В последните години семействата, работещи в чужбина, прибраха и децата си и по тази причина в учебните заведения има драстичен спад. Малчуганите посещават 5 детски градини, една в Антоново и другите, които се водят филиали и групи, в по-големите села Стеврек, Изврово, Таймище и Трескавец, където имало 12-13 деца общо. Заради ситуацията и нуждата децата да бъдат в клас се наложило общината да поддържа и училището в Трескавец, където от 1 до7 клас имало общо 19 ученици. Първолаците за цялата община тази година пък били едва 33. Социалната мярка с падането на таксите, които и досега бяха символични от по 10 лв. месечно, вече давала ефект и последните необхванати малчугани били пратени на градина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.28", "title": " Община Антоново поема таксите за детска градина\t\t\t"}
{"url": "https://trud.bg/%d0%ba%d1%80%d0%b0%d0%b9%d0%b4%d1%83%d0%bd%d0%b0%d0%b2%d1%81%d0%ba%d0%be-%d1%81%d0%b5%d0%bb%d0%be-%d0%b1%d0%bb%d0%be%d0%ba%d0%b8%d1%80%d0%b0-%d1%80%d0%b0%d0%b7%d0%b1%d0%b8%d1%82-%d0%bf%d1%8a%d1%82/", "text": "Жители на крайбрежното село Добридол преградиха в петък сутринта шосето Лом- Видин в знак на протест заради разбитата пътна настилка в района и потрошените им коли и къщи. Часове преди блокадата от Агенция Пътна инфраструктура /АПИ/ обявиха, че следващата седмица започват ремонт на пътя през Добридол и входа на Лом от Монтана, но това не спря протестите. Местните хора преградиха с трактор пътя край Добридол и застанаха на шосето с трибагреници и плакати „Стоп на пътищата убийци!” и „Оправете пътя, за да не ви оправим ние!”. Сред протестиращите застана и архимандрит Аверкий от Добридолския манастир. „Подкрепям хората и протестирам заради манастира, който е духовна и историческа светиня, но до него не може да се стигне. Това е религиозна дискриминация!” каза свещеникът. Местни жители пък застанаха в блокадата с потрошените части от колите си. Шосето Лом – Видин в района на селата Орсоя – Сливата – Добридол от години е изпълнено с неравности и дупки. След пускането на Дунав мост 2 обаче керваните от ТИР-ове разбиха окончателно настилката и превърнаха пътя в поредица от кратери, непроходими дори за бойни машини. От сътресенията на тежките камиони започнаха да се пукат и падат и къщи. Досега са паднали пет необитаеми домове, каза кметицата Младенка Младенова. На няколко пъти, последно в началото на септември, жителите на трите села се вдигаха на протести, а от местните управи изпращаха в АПИ и МРРБ подписки с искания пътят да се ремонтира, но получаваха само обещания или козметични кърпежи, които се отмиваха след първия дъжд. Часове след като жителите на крайдунавските села и Лом обявиха, че ще започнат отново протести от АПИ съобщиха, че в понеделник стартира ремонт на 3,1 км участък от входа на Лом през квартал Младеново и на път ІІ -11 Орсоя – Добридол – Лом и дори определиха обходни маршрути. Местните жители обаче не отмениха акцията си и обявиха, че ще протестират, докато видят реални мерки за подобряване на пътната инфраструктура. „Лъгани сме безброй пъти, не вярваме не никого!”, казаха те. „Ако започнат наистина ремонти, ще стоим край пътя и ще контролираме как вършат работата си строителите, защото сме виждали как се хвърля асфалт в калта. Искаме шосето наистина да бъде оправено!”, заяви един от инициаторите на протестите Тошко Георгиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.28", "title": " Крайдунавско село блокира разбит път с трактор, трибагреник и молитва"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%bf%d0%b5%d0%bd%d0%b5%d0%b2-%d1%81%d0%bb%d0%b5%d0%b4-%d0%b6%d1%80%d0%b5%d0%b1%d0%b8%d1%8f-%d0%bd%d0%b0-%d1%86%d1%81%d0%ba%d0%b0-%d0%b2%d0%bd%d0%b8%d0%bc/", "text": "В своя неповторим стил Димитър Пенев взриви атмосферата на жребия за осминафиналите за купата на България. Почетният президент на ЦСКА с право бе доволен – лидерът в Първа лига ще домакинства на „Витоша“. „Внимание със съперника – предупреди треньор №1 на ХХ века. – Премиерът играе в този отбор и може да стане някоя грешка. Предчувствах, че ще играем в София този път.“ Бойко Борисов обаче отдавна спря да се включва в мачовете на „Витоша“, където бе централен нападател с №13. Понякога участва само при ветераните на „бистришките тигри“ на коледни турнири, където най-много си говори именно с Пенев. „Дано няма ексцесии и пострадали деца на вечното дерби – призова Стратега. – Който вкара половин гол повече, ще победи. Всички знаем, че мачът между ЦСКА и „Левски“ е лицето на българския футбол. Нито един от отборите няма да се огъне. Очаквам много добро дерби.“  ", "date": "2018.09.28", "title": " Димитър Пенев след жребия на ЦСКА: Внимание с „Витоша“! Там играе премиерът"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b8%d0%b7%d0%b4%d0%b8%d1%80%d0%b2%d0%b0-45-%d0%b3%d0%be%d0%b4%d0%b8%d1%88%d0%bd%d0%b0-%d0%b6/", "text": "Столичното Седмо РУ издирва 45-годишната Антоанета Любенова Димитрова от София. Тя напуснала дома си в ж.к. “Младост 1“ на 25 септември и оттогава е в неизвестност, съобщиха от МВР. Антоанета Димитрова е висока около 165 см, с дълга до раменете светло-кестенява коса и светло кафяви очи. Била е облечена с черно дълго палто, сини дънкови панталони и обута с кафяви обувки. Умоляват се всички, който имат информация за издирваната, да се обадят на тел.112, 982 87 60, 982 87 31 или в най близкото районно управление на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.28", "title": " Столичната полиция издирва 45-годишна жена"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d0%bf%d0%be%d0%ba%d0%b0%d0%b7%d0%b2%d0%b0-%d1%80%d0%b5%d1%81%d1%82%d0%b0%d0%b2%d1%80%d0%b8%d1%80%d0%b0%d0%bd%d0%b8-%d0%b5%d0%bb%d0%b5%d0%bc%d0%b5%d0%bd/", "text": "Реставрирани елементи на откритата през 2013 година келтска колесница, както и келтските апликации към конска сбруя, намерени при разкопките на археологическия резерват „Сборяново”, показват за първи път в изложба в Разград. Експозицията, наречена „С колесница през Европа”, е подредена в интерактивния музей на територията на археологическия резерват „Абритус” в Разград. В нея са представени и глинени олтари, моделирани на дъното на някои от вкопаните гробници, единствено от гетите. Това съобщиха от областната управа в Разград по повод откриването на изложбата, на която са присъствали областният управител Гюнай Хюсмен, археологът професор Диана Гергова и д-р Йордан Анастасов – специалист по келтския свят и късножелязната епоха в Европа и преподавател по археология и праистория в Женевския университет, негови студенти, доброволци по програма „ Еразъм +“ от Франция, Испания, Португалия, Италия, Естония и Турция и други. Професор Гергова съобщи при откриване на изложбата, че е спечелен грант от американския посланически фонд за проект за Свещарската могила. Подробности щели да бъдат обявени на 23 октомври на съвместна пресконференция в София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.28", "title": " Изложба показва реставрирани елементи от келтска колесница"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%82%d0%b5-%d0%bc%d0%b5%d0%b4%d0%b8%d0%b8-%d0%bd%d0%b0%d0%bf%d0%b0%d0%b4%d0%bd%d0%b0%d1%85%d0%b0-%d1%83%d0%b5%d1%84%d0%b0/", "text": "Турските медии тръгнаха „на нож“ срещу УЕФА ден след избора на Германия за домакин на Евро 2024. Единственият конкурент на страната-победител бе именно Турция. Вестник „Хюриет“ нарече „мръсни работи“ нещата, които се случвали в европейската централа. Според изданието в последната вечер преди гласуването вотът е бил 9:7 в полза на Турция.  „Посред нощ Чеферин се е срещнал с германците и петима от членовете на изпълкома са си променили вота си – твърди „Хюриет“. – Накрая Турция загуби с 4:12.“  Според вестник „Сабах“ УЕФА е демонстрирала „сила по неетичен начин“. Изданието също твърди за натиск върху петима от изпълкома. В Германия пък отвръщат на удара с разкрития за собствеността на „Хюриет“. Той принадлежал на семейство Демирьорен, което е в тесния кръг на президента Реджеп Ердоган. А Илдирим Демирьорен е президент на турския футболен съюз.  Край Босфора загубиха за пети път кандидатура за голямо първенство. Въпреки това нямат право да се оплакват от УЕФА. Най-паметният финал на Шампионската лига бе на стадион „Ататюрк“ през 2005 година – между „Ливърпул“ и „Милан“. Мачът за Суперкупата на Европа догодина ще е на „Водафон Парк“, дома на „Бешикташ“. А финалът на Шампионската лига през 2020-а се завръща на „Ататюрк“.  Един от гласувалите за домакинството на Евро 2024 е Борислав Михайлов, президент на БФС и член на изпълкома на УЕФА. Но нито той, нито някой друг от участвалите във вота не е обявил публично за кого е пуснал гласа си.  „Ние имаме отлични стадиони, прекрасни фенове и ще направим запомнящ се фестивал на футбола“, обеща Филип Лам, посланик на Евро 2024 и шампион от Мондиал 2018.", "date": "2018.09.28", "title": " Турските медии нападнаха УЕФА"}
{"url": "https://trud.bg/%d0%bf%d1%80%d0%be%d1%81%d0%b2%d0%b5%d1%82%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d0%bf%d1%80%d0%be%d0%b2/", "text": "Цените на учебниците след седми клас, особено на тези за девети клас наистина са много високи, и на мен ми направи впечатление, каза днес в Пловдив министърът на образованието Красимир Вълчев, предаде  . Вълчев каза, че е възложил предварително маркетингово проучване от експерти на министерството, а другата седмица предстои среща с издателите, за да се изясни ситуацията. Министър Вълчев допусна, че има някои фактори, които оскъпяват изданията, като посочи за пример труда, но проблемът като цяло с девети клас идва и от изцяло новите учебници, които не могат да се заменят на пазара с вече употребявани. Той уточни, че високите цени не са на всички издатели, отделни учебници са особено скъпи. Учебниците до 4 клас ги има в интернет, но новите не. 25 млн. лв. са отпуснати тази година за извънкласни дейности, още 7 млн. за шкафчета в училища, за да могат децата да не носят всеки ден прекалено тежките си раници. Министър Вълчев бе гост на официалното откриване на учебната година на Пловдивския университет.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.28", "title": " Просветният министър разпореди проверка заради високи цени на нови учебници"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b8-%d1%81%d1%8a%d0%b2%d0%b5%d1%82-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bf%d0%be%d0%b4%d0%ba%d1%80%d0%b5%d0%bf%d0%b8-2/", "text": "„Програма за качеството на атмосферния въздух на територията на община Благоевград“ бе гласувана на редовно заседание на Общински съвет – Благоевград. Тя е разработена по ОП „Околна среда“ 2014-2020 и бе приета от общинските съветници по предложение на кмета на д-р Атанас Камбитов. Основната цел е чрез прилагане на Програмата да се осигури здравословна околна среда. С реализирането на заложените мерки, качеството на атмосферния въздух на територията на а Благоевград ще бъде приведено в съответствие с нормативните изисквания. В Програмата има ясно формулирани цели за постигане на оптимални резултати. В момента Община Благоевград прилага план за качеството на въздуха, в който са заложени мерки за намаляване на емисиите от транспорта и отоплението на обществено – административните и жилищни сгради. В резултат на това, към 2016 година, замърсяването с фини прахови частици от локалните отоплителни инсталации на обществените сгради е силно редуцирано. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.28", "title": " Общински съвет-Благоевград подкрепи предложението на кмета Камбитов за приемане на програма за по-чист въздух"}
{"url": "https://trud.bg/%d1%82%d0%b5%d0%b6%d1%8a%d0%ba-%d0%b6%d1%80%d0%b5%d0%b1%d0%b8%d0%b9-%d0%b7%d0%b0-%d1%84%d0%b8%d0%bd%d0%b0%d0%bb%d0%b8%d1%81%d1%82%d0%b8%d1%82%d0%b5/", "text": "Финалистите от последното издание на турнира за Купата на България – носителят на трофея „Славия“ и „Левски“, изтеглиха късата клечка в жребия за 1/8-финалите от надпреварата за сезон 2018/19.  „Белите“, отстранили в четвъртък вечер „Пирин“ (2:0), имат тежко гостуване на шампиона „Лудогорец“ в Разград. А „сините“ също ще играят далеч от София – на стадион „Тича“ във Варна“ срещу традиционно неудобния „Черно море“. Мачовете ще се играят между 30 октомври и 1 ноември, а програмата тепърва ще бъде обявена от БФС.  „Сините“ нямат добри спомени от сблъсъци с „моряците“ в мачове за купата през новия век. От 2000 година насам „Черно море“ е излизал краен победител в 4 от петте случая. През октомври 2016-а воденият от Елин Топузаков тим отстъпи с 2:3 след продължения на „Герена“ в двубой от същата фаза. Година по-рано двата отбора играха финал, а купата пое към Варна след късна драма и нови 120 минути на стадион „Лазур“ в Бургас. През 2009-а „зелено-белите“ разбиха своя противник с 4:1 в нервен мач на „Тича“. Три сезона по-рано „Черно море“ отново излезе краен победител и отново крайният изход бе решен след продължения за 3:2.  Единственият случай, в който 26-кратните шампиони продължиха напред, бе през 2012 година, когато победителят се определяше в два мача. Тогава „Левски“ спечели на „Герена“ с 4:0, а реваншът бе загубен с 0:1.  От своя страна шампионът „Славия“ също не се радва на позитивна статистика срещу „Лудогорец“. „Белите“ имат едва един успех над „орлите“, а той датира от сезон 2011/2012 с 3:2.  От своя страна ЦСКА има наглед лесна задача срещу „Витоша“ (Бистрица), като „червените“ дори са домакин. Интересен ще сблъсъкът в Стара Загора, където „Берое“ ще приеме „Ботев“ (Пловдив) в дербито на Тракия.  От елитните тимове до този момент отпадна единствено „Ботев“ (Враца). Новакът, където играе и Валери Божинов, отстъпи на „Черноморец“ (Балчик) с 0:1. След ролетката на дузпите „сухи“ се измъкнаха „Верея“ и „Витоша“ (Бистрица).", "date": "2018.09.28", "title": " Тежък жребий за финалистите"}
{"url": "https://trud.bg/%d0%b8-%d1%81%d1%8a%d1%80%d0%b1%d0%b8%d1%82%d0%b5-%d0%bd%d0%b0-%d0%bf%d0%be%d0%bb%d1%83%d1%84%d0%b8%d0%bd%d0%b0%d0%bb-%d0%b2%d1%8a%d0%bf%d1%80%d0%b5%d0%ba%d0%b8-%d0%b7%d0%b0%d0%b3%d1%83%d0%b1%d0%b0/", "text": "И сърбите пробиха до полуфиналите на световното по волейбол, въпреки загубата от световния шампион Полша с 0:3 (-26, -26, -22). Плавите стигнаха до заветната четворка по трудния начин, след като се нуждаеха само от един спечелен гейм, но загубиха три. Битката бе изгледана от над 9000 зрители в зала „Пала Алпитур“ в Торино. Тимът обаче направи достатъчно точки, за да си гарантира класиране в решителната фаза на първенството.  „Дружина полска“ също поглежда към полуфиналите. Тази вечер поляците излязоха срещу домакина Италия, като един спечелен гейм или поне 60 точки при загуба с 0:3 ще им осигури място в топ 4.  Отборът на САЩ продължава силното си представяне на шампионата, като записа класически успех с 3:0 срещу победителя в Лигата на нациите Русия. Така „сборная“ ще раздели 5-6 място.  България, която е домакин заедно с Италия на първенството, приключи на 9-та позиция. А либерото Теодор Салпаров изказа резерви относно варианта натурализирането на кубинския блокировач Робертланди Симон. „Той ще бъде от голяма полза на отбора, но не е редно – обяви националът пред „Спортал“. – Дайте тогава да вземем още двама американци, двама бразилци да играят и да стават световни и олимпийски шампиони. Темата е много деликатна. Друг е въпросът, че ще ощетим някои от нашите момчета за сметка на кубинеца.“  ", "date": "2018.09.28", "title": " И сърбите на полуфинал, въпреки загубата на мондиала по волейбол"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b8%d0%bc%d0%b0-%d0%b8%d0%bd%d1%82%d0%b5%d1%80%d0%b5%d1%81-%d0%be%d1%82/", "text": "Берлин и Анкара са партньори в много сфери, именно по тази причина Берлин се обявява за това Турция да има стабилна икономика, заяви днес в Берлин германският канцлер Ангела Меркел след среща с турския президент Реджеп Тайип Ердоган, предаде ТАСС. ФРГ има интерес от икономически стабилна Турция, посочи Меркел. Именно затова една от темите на нашите двустранни отношения ще бъдат въпроси на икономическото сътрудничество, добави тя. По думите й в скоро време германският министър на икономиката и енергетиката Петер Алтмайер ще посети Турция, за да участва в заседание на съвместна комисия по въпросите на икономическото сътрудничество. Вестник „Уолстрийт джърнъл“ съобщи по-рано, позовавайки се на източници в средите на официални лица във ФРГ и ЕС, че Германия не изключва възможност да предостави на Анкара широк пакет от финансова помощ, съгласуван с всички страни членки на ЕС, или ограничени заеми, насочени към оказване на съдействие в конкретни сфери. Според германските официални представители оказването на икономическа помощ на Турция не стои на дневен ред, посочва ТАСС. На пресконференцията с Меркел турският президент Реджеп Тайип Ердоган заяви, че неговата страна е способна да преодолее икономическите си трудности, предаде ДПА. Нашата страна е подготвена и има силата да предотврати евентуални заплахи в областта на икономиката, каза Ердоган. На съвместната пресконференция германският канцлер Ангела Меркел призова турския президент Реджеп Тайип Ердоган за освобождаването на германските граждани, които все още се намират в арест в Турция след неуспешния опит за преврат, съобщи ДПА. Меркел изрази надежда, че оставащите случаи, в които германци се намират в ареста в Турция, ще бъдат решени „бързо“. Задържането на германски граждани в Турция представлява един от основните източници на напрежение в отношенията между двете страни. Германия твърди, че общо 35 германци са били задържани в Турция по политически причини. Най-известният от тях вече е освободен, но петима други остават в ареста. Меркел посочи на пресконференцията с Ердоган, че „настоява и ще продължи да го прави за решаване на тези случаи възможно най-бързо“. Тя каза, че има известен „конкретен“ напредък по отношение на освобождаването на някои от задържаните. Канцлерът добави, че „добрите отношения представляват общ стратегически интерес“, но отбеляза, че „по въпросите как изглежда демократичното, свободно и отворено общество, все още има дълбоки разногласия“. Турция възнамерява да изпълни оставащите условия за премахване на визите с Европейския съюз в близко време, заяви още турският президент. „В най-скоро време ние планираме да изпълним оставащите шест условия за смекчаване на визовия режим. Възобновяването на преговорите за присъединяване на Турция към ЕС, актуализирането на споразумението за митническия съюз с ЕС ще бъдат от полза за всички“, посочи турският лидер. Той отбеляза, че по тези въпроси Анкара „придава голямо значение на подкрепата от страна на Германия“. Ердоган също така изрази надежда, че „тези процеси няма да пострадат от капризите на някои кръгове или пречки от страна на политици“. В началото на преговорите за облекчаване на визовия режим ЕС даде на Турция списък със 72 критерия, повечето от които страната изпълни още преди две години. Останаха обаче още няколко условия, сред които смекчаване на антитерористичното законодателство, признаване на легитимността на правителството на Кипър и решаване на редица аспекти в областта на спазването на човешките права, които Анкара още не е изпълнила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.28", "title": " Ангела Меркел: Германия има интерес от икономически стабилна Турция"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bd%d0%b0-%d0%ba%d0%b0%d0%bc%d0%b1%d0%be%d0%b4%d0%b6%d0%b0/", "text": "Активизиране на двустранното сътрудничество обсъдиха министър-председателят Бойко Борисов и премиерът на Кралство Камбоджа Хун Сен в Ню Йорк. Двамата правителствени ръководители разговаряха в Ню Йорк в рамките на 73-та сесия на Общото събрание на Организацията на обединените нации. По време на разговора Бойко Борисов и Хун Сен изразиха задоволство от отношенията на традиционно приятелство и сътрудничество между България и Камбоджа. Двамата министър-председатели заявиха готовност да работят за допълнително разширяване на двустранното сътрудничество, включително като се използват предимствата на членството на България в ЕС и на Камбоджа в АСЕАН. Двамата правителствени ръководители набелязаха конкретни стъпки за засилване на партньорството в приоритетни области. Премиерът Бойко Борисов посочи, че съществува възможност за навлизане на редица традиционни български продукти на камбоджанския пазар, включително храни, вино, селскостопански продукти, козметика, нефтени масла, както и продукти с по-висока добавена стойност – електроника, машини, лекарства. Според премиера българският бизнес може да развива дейност в Камбоджа в различни сектори – текстилна промишленост, медицински услуги, фармация, ИТ индустрия, туризъм, инфраструктура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.28", "title": " Бойко Борисов и премиерът на Камбоджа обсъдиха активизирането на двустранното сътрудничество"}
{"url": "https://trud.bg/%d1%84%d0%b5%d0%bd%d0%ba%d0%b8-%d1%81%d0%b5-%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%bd%d0%b0-%d0%b3%d1%80%d0%b8%d0%b3%d0%be%d1%80/", "text": "Григор   Димитров   обра   вниманието   на   тенис   феновете   в   Пекин   преди   турнира   от   категорията  „ АТП  500“  идната   седмица .  Българинът   вече   тренира   на   пълни   обороти ,  а   около   кортовете   е   пълно   с   тълпи   почитателки Омъжи   се   за   мен пищят   някои   от   момичетата   към   родната   звезда който   пък   ги   зарадва   с   обща   снимка Мъжката   схема   в   китайската   столица олекна след   отказванията   на   Джон   Иснър САЩ и   Пабло   Кареньо   Буста Испания От   дамската   надпревара   пък   се   оттегли   Серина   Уилямс САЩ Американката   явно   не   мисли   за   тенис   в   момента тя   се   похвали   в   социалните   мрежи   с   първите   стъпки   на   дъщеричката   си   Алексис   Олимпия Вчера   бе   изтеглен   жребият   при   жените В   горната   половина   на   схемата   фаворитки   са   Симона   Халеп Румъния Анжелик   Кербер Германия и   Петра   Квитова Чехия а   в   долната Каролине   Вожняцки Дания Елина   Свитолина Украйна Гарбине   Мугуруса Испания и   Каролина   Плишкова Чехия", "date": "2018.09.28", "title": " Фенки се предлагат на Григор"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d1%8a%d1%82-%d0%b4%d0%b8%d0%bc%d0%b8%d1%82%d1%8a%d1%80-%d0%b2%d1%8a%d1%80%d0%b1%d0%b0%d0%bd/", "text": "Кадри от охранителните камери във въпросния склад във Велико Търново, в който Димитър Върбанов, репортер на „Господари на ефира”, твърдеше, че му е нанесена лека телесна подреда, показват по-различна гледна точка. На тях се вижда как двама мъже избутват репортера до вратата на склада, отварят я, след което го добутват навън и я затварят след него. Видеото беше изгледано при закрити врата в съдебно заседание, до което журналисти не бяха допуснати.  Камера, разположена от външната страна на вратата, показва как Върбанов сам пада на земята, след което оператор от екипа му започва да го снима. Репортерът остава на земята за известно време, подпрян на лакът и говори пред камерата на колегата си. Впоследствие той ляга по гръб, а операторът му звъни по телефона. Накрая на мястото пристигат двама полицаи. В този момент Върбанов продължава да лежи по гръб, държейки се с дясната ръка за лицето. Униформените му помагат да стане, след което, олюлявайки се и куцайки с единия крак, журналистът отива до близка пейка и сяда, давайки вид, че физическото му състояние не е добро. Медиите в сряда гръмнаха с новината за „нападение над журналист“. Уточнено бе и, че потърпевшият е освидетелстван и приет в болница „с наранявания по ръцете и с комоцио“. Двамата мъже – собственикът та склада и негов служител, бяха задържани с прокурорско разпореждане за 72 часа. Прокуратурата щеше да внася искане за постоянен арест, но в петък държавното обвинение се отказа от това намерение, а мъжете са освободени от ареста. Говорителят на Районната прокуратура във Велико Таня Катреви заяви след заседанието, че тепърва ще се разглеждат доказателствата по случая и ще се обмисля дали да няма обвинение и срещу друг участник в инцидента. Кадрите от охранителната камера на склада за храни във Велико Търново са разпространени от Mediapool.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.09.28", "title": " Вижте как журналистът Димитър Върбанов лежи, без да е бит от охранителите в склада за храни в Търново (ВИДЕО)\t\t\t"}
{"url": "https://trud.bg/%d0%bc%d1%8a%d0%b6-%d0%b1%d0%b5-%d0%b8%d0%b7%d0%b2%d0%b5%d0%b4%d0%b5%d0%bd-%d0%be%d1%82-%d0%bf%d1%80%d0%b5%d1%81%d0%ba%d0%be%d0%bd%d1%84%d0%b5%d1%80%d0%b5%d0%bd%d1%86%d0%b8%d1%8f%d1%82%d0%b0-%d0%bd/", "text": "Съвместната пресконференция на турския президент Реджеп Тайип Ердоган и германския канцлер Ангела Меркел бе прекъсната за кратко, за да бъде изведен мъж от залата, предаде ДПА. Ердоган, който е на първото си държавно посещение в Германия, се усмихна, когато мъжът бе отведен пред събралите се журналисти. Причината за инцидента засега остава неясна. Агенция Ройтерс отбелязва, че мъжът е протестирал бурно, докато е бил извеждан от залата. Посещението на Ердоган предизвика протести и демонстрации из Германия, посочва ДПА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.28", "title": " Мъж бе изведен от пресконференцията на Меркел и Ердоган в Берлин"}
{"url": "https://trud.bg/%d1%85%d0%b0%d0%bc%d0%b8%d0%bb%d1%82%d1%8a%d0%bd-%d0%bd%d0%b0%d0%b9-%d0%b1%d1%8a%d1%80%d0%b7-%d0%b2-%d1%81%d0%be%d1%87%d0%b8/", "text": "Люис   Хамилтън   няма   причини   да   очаква   лесен   уикенд   в   Сочи, въпреки че се поправи и даде първо време във втората свободна тренировка преди        ританският   пилот   на Мерцедес който   е   основен   фаворит   за   титлата едва   трети   в   първата сесия Колата   му   се   оказа   по бавна   както   от ферарито на   Себастиан   Фетел който   бе   най бърз така   и   от редбула на   Макс   Верстапен А   другият   пилот   на червените   бикове Даниел   Рикардо   направи   зловещо   предсказание „ Хамилтън   много   лесно   може   да   катастрофира   още   в   квалификацията   и   да   провали   целия   си   уикенд заяви   многозначително   австралиецът Фетел   пък   твърди ,  че   изоставането   в   шампионата   прави   нещата   по – лесни   за   него . „ Така   поне   знам ,  че   задължително   гоня   първото   място ,  планът   не   се   променя “,  заяви   германецът .  ", "date": "2018.09.28", "title": " Рикардо плаши Хамилтън с катастрофа"}
{"url": "https://trud.bg/%d0%b4%d0%be%d0%b6%d0%b8%d0%b2%d0%be%d1%82%d0%b5%d0%bd-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bf%d0%be%d0%bb%d0%b8%d1%86%d0%b0%d1%8f-%d1%83%d0%b1%d0%b8%d0%bb-%d1%80%d0%be%d0%b4%d0%b8/", "text": "Доживотен затвор е присъдата, която бившият полицай Венцислав Караджов получи от Пловдивския окръжен съд, след като беше признат за виновен в убийството на двамата си родители. Вечерта на 15 май 2016 г. Караджов застрелял майка си Божура с 5 патрона, а баща си Цветан – с 3, след като години наред се карал с тях за семейния имот. Караджов-младши бил инвестирал в него около 70 000 лв., но те отказвали да му го прехвърлят. Той завел дело срещу тях и 3 дни преди убийството научил, че е загубил и на последната инстанция. Тогава решил да ги застреля, макар че е единствено дете и един ден би наследил въпросната спорна къща и терена около нея. От самото си задържане 2 дни след разстрела Караджов отрича да е убил родителите си и демонстрира неизменно добро настроение в съдебната зала. Когато влизаше, за да чуе съдебния акт, той каза, че очаква да го оправдаят. След това изслуша спокойно доживотната присъда и обяви, че борбата продължава, а това е само първата инстанция. Доказателствата срещу него са само косвени, защото на случилото се няма свидетели, охранителните камери в района на дома на Караджови не са го засекли във въпросната вечер, не е намерено дори оръжието на престъплението. Патроните, с които са убити родители му обаче, са от партида, произведена в „Арсенал“, която не е стигала до магазинната мрежа. С такива боеприпаси обаче са провеждани учебните стрелби в пловдивската полиция, чийто служител Караджов беше до ареста си. След тренировъчните стрелби никой в МВР не броял гилзите, които прави възможен вариантът Караджов да е задържал за себе си част от боеприпасите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.28", "title": " Доживотен затвор за полицая, убил родителите си заради имот\t\t\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d1%82%d0%b8%d1%80-%d0%b8-%d0%ba%d0%be%d0%bb%d0%b0-%d0%b1%d0%bb%d0%be%d0%ba%d0%b8%d1%80%d0%b0-%d0%bc%d0%b0/", "text": "Катастрофа затруднява сериозно движението по автомагистрала „ф“ в района на Пазарджик, предаде „ „, позовавайки се на информация от МВР. Сигналът за инцидента е подаден малко след 14:30 ч. По първоначални данни около 90-ия км на магистралата в посока София са се ударили тир и две коли. По информация на МВР е пострадала една жена, която е откарана в болница без опасност за живота. Тирът е блокирал почти изцяло активната и изпреварващата лента, като на място екипи на пътна полиция регулират движението през аварийната лента.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.28", "title": " Катастрофа между ТИР и кола блокира магистрала „Тракия“, ранена е една жена"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%be/", "text": "Апелативният съд във Велико Търново потвърди оправдателната присъда, постановена на първа инстанция за причиняване на смърт по непредпазливост при взрив на природен газ в Севлиево. Със свое решение от 13 февруари тази година Окръжният съд в Габрово е признал подсъдимият Стефан С. /56 г/ за невинен в това, че на 8 март 2014 г., около 22.00 часа, в Севлиево, на ул. „Васил Левски“, като главен инженер на „Севлиевогаз 2000“ АД е причинил смъртта на Анатоли А. (11 г.) и средни телесни повреди на А. А. (25 г.). Причина за трагедията е немарливо изпълнение на правно регламентирана дейност, представляваща източник на повишена опасност. Според обвинението при разпределение на природен газ не изпълнил задълженията си съгласно Наредба за устройството и безопасната експлоатация, инсталациите и уредите за природен газ. Не установил и не отстранил възникнал теч край жилището на пострадалите, от който се натрупала достатъчно концентрация и произвела взрив, причинил смъртта на Анатоли А. Окръжен съд – Габрово оправдал подсъдимия по повдигнатите му от прокуратурата обвинения. Срещу присъдата на първоинстанционния съд е постъпил въззивен протест от Окръжна прокуратура – Габрово, с който се моли присъдата да се отмени и да се постанови нова, с която подсъдимият да бъде признат за виновен в извършването на посочените престъпления. „Съставът на Апелативен съд – Велико Търново намира протеста на Окръжна прокуратура – Габрово за неоснователен. Извършена е служебна проверка по реда на чл. 314 от НПК, с обстоен анализ на събраните по делото доказателства, относно фактическата обстановка, като съдът намира, че подсъдимият не е извършил твърдяните от прокуратурата нарушения на нормативните актове и правила, в следствие на които се твърди, че е настъпил вредоносния резултат. С оглед на това, Апелативен съд – Велико Търново потвърждава изцяло присъдата на Окръжен съд – Габрово като правилна и законосъобразна“, се казва в становището на апелативната инстанция. Решението подлежи на обжалване и протест пред Върховния касационен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.28", "title": " Апелативният съд в Търново потвърди оправдателна присъда на главен инженер за смърт при взрив на газ\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0%d0%bf%d1%80%d0%b0%d0%b2%d0%b5%d0%bd%d0%be%d1%82%d0%be-%d0%b4%d0%be-%d1%82%d1%83%d0%ba/", "text": "В понеделник на срещата за борба със световния проблем с наркотиците всяка държава пое отговорност да се бори с този световен бич. Неслучайно България беше съорганизатор на срещата. Българските служби задържат стотици килограми наркотици, заяви премиерът Бойко Борисов по време на официалната си реч на 73-ата сесия на Общото събрание на ООН. Борисов очерта особеностите на региона, в който се намира България. „Тази година отбелязваме 100-годишнина от края на Първата световна война, която напомня колко важни са били Балканите в миналото и колко актуални са те и днес. Те често са били източник на конфликти, някои от които не са заглъхнали напълно. Въпреки всички препятствия, страните от Югоизточна Европа и особено в Западните Балкани, съумяха да постигнат забележителен напредък по важни, спорни въпроси, за чието разрешаване бяха нужни досега цели десетилетия. Но убедително свидетелство за напредъка на страните от Западните Балкани са подписаните ключови за стабилността и сигурността на Югоизточна Европа, както и за евроатлантическата перспектива на Западните Балкани, договори между София и Скопие и между Атина и Скопие“, посочи премиерът. България постави Западните Балкани във фокуса на европейската политика. И това вече привлича интерес и инвестиции, каза още в речта си пред ООН Бойко Борисов: „Използвайки историческия шанс, който предоставя ротационното шестмесечно председателство на Съвета на ЕС, Република България инициира процес, който постави западните Балкани във фокуса на европейската политика. Възможностите за сътрудничество и участие и на държави от други региони от света в изграждането на новата инфраструктурна свързаност на държавите от региона вече привлича интереса и инвестициите“. „Българското председателство на Съвета на ЕС през първата половина на тази година положи значителни усилия за постигане на напредък и консенсус между държавите членки по основните направления в тази област.“ Първата среща на тези държави след Солун през 2003 г. беше в София през май тази година, напомни премиерът. По думите му тази среща и била „значима“, а в центъра на вниманието е била свързаността в региона. „Тя бе първата от този тип след срещата в Солун през 2003 г. В центъра на вниманието беше свързаността във всички нейни аспекти, както и съвместният отговор на младите и относително малки западнобалкански държави на общите предизвикателства пред сигурността като нелегалната миграция, организираната престъпност и тероризма, хибридните заплахи и киберсигурността, и дезинформацията. Приетата на срещата Софийска декларация потвърди европейската перспектива на региона и я превърна в реална, постижима цел.“ „Ние сме наясно, че това е само началото на един нов, обнадеждаващ, но не лек и не кратък път, но залогът му е висок не само за гражданите на тези държави, не само за техните европейски съседи и приятели, но и за глобалните процеси на икономическо и политическо укрепване и развитие.“, коментира премиерът. Не можем да оставим на политическата карта, на който е да е регион или континент бели петна на държави със забавено развитие, слаба икономика и уязвимо пред глобалните заплахи население, заяви Борисов. След два дни народът на Македония ще трябва да направи решителен избор за своето бъдеще, който ще разчисти пътят към европейската и евроатлантическата интеграция на страната. Моментът наистина е исторически и ние трябва да ги подкрепим в стремежа им да направят новия избор на държавата си, заяви той във връзка в предстоящия референдум в Македония. Две други съседни на нас страни са изправени пред много трудна дилема. Ние подкрепяме диалога между Белград и Прищина, приветстваме стремежа им към нормализиране на двустранните отношения с посредничеството на ЕС. В същото време считаме, че на този етап евентуално прекрояване на границите  не е работещо решение, посочи Борисов за Албания и Косово. Тези събития ще определят бъдещето за много-много години напред на региона, а и на ЕС, коментира Борисов и добави, че обстановката в тази част на региона е динамична. За съжаление, очертаващите се благоприятни общи перспективи на Западните Балкани и за региона на Югоизточна Европа рязко контрастират със заобикалящите ги от три страни конфликти – в Украйна на североизток, Близкия изток на югоизток и в Либия на юг, заяви българският премиер. По думите му преки последици от конфликтите по света са миграционните потоци и нарастването на заплахата от тероризам. „Бих желал да привлека вашето внимание и към продължаващия конфликт в Източна Украйна. През последните четири години и половина, по данни на ООН, общият брой на загиналите надхвърля 10 хил. души, а на ранените 24 хил. Особено безпокойство буди влошаващата се хуманитарна обстановка в Донбас. На фона на тази тревожна статистика, няма напредък по изпълнението на Минските споразумения, който смятаме, че е единствения начин за намиране на мирно и устойчиво решение на конфликта. Ние лидерите на държавите членки на световната организация носим споделена отговорност за изграждане на мирен, справедлив и устойчив световен ред, почиващ върху принципите, залегнали с устава на ООН. Отправям призив за удвояване на съвместните ни усилия за постигане на мир и стабилност в Украйна при зачитане на суверенитета и териториалната цялост на страната, заяви още българският премиер. Министър-председателят Бойко Борисов изрази мнение, че чрез възобновяването на Близкоизточния мирен процес може да се достигне до окончателно споразумение, на базата на принципа на две държави, съжителстващи в мир и сигурност. „Въпреки усилията на международната общност, военните действия в Сирия продължават и водят до многобройни жертви сред гражданското население, както и до хиляди нови бежанци. България подкрепя усилията за предотвратяване на ескалацията на въоръжения конфликт и поддържаме продължаването на политическия диалог и на вътрешно-сирийските преговори“, каза още министър-председателят. В речта си пред участниците в Общото събрание на ООН, българският премиер заяви, че по отношение на Либия страната ни поддържа Плана за действие на ООН и усилията на Мисията на Световната организация за подкрепа, чиято първостепенна задача е стабилизиране на страната и постигане на национално помирение в условията на политическа и институционална фрагментация. „Подкрепяме договореностите, постигнати от четирите ключови политически лидери за провеждане на президентски и парламентарни избори“, допълни още премиерът. Бойко Борисов заяви, че миграцията е глобален феномен и точно затова изисква глобален отговор, като международната общност следва да насочи усилията си към основните причини за миграцията – политически, социално-икономически и природни. „В рамките на европредседателството България взе активно участие в процеса за договаряне на Глобалния пакт за сигурна, редовна и законна миграция. Приветстваме и приключилото съгласуване на текстовете на Глобалния пакт за бежанците“, допълни той. Премиерът коментира в своето изказване и нарастващия брой терористични актове по света. По думите му нерегламентираните миграционни потоци предоставят широки възможности за проникване в нашите страни и общества на бивши бойци от войната в Сирия, Ирак, Афганистан и др., включително на добре обучени членове на терористични организации като ИДИЛ и Ал-Кайда. „Приоритетна задача е предприемането на мерки за предпазване на младите хора от радикализиране и въвличане в мрежите на терористични групи, както и неутрализирането на влиянието на лица и организации, проповядващи извършването на терористични актове“, уточни Борисов. Българският министър-председател посочи, че на Срещата за борба със световния проблем с наркотиците, организирана от президента на САЩ Доналд Тръмп, всяка държава е поела твърд ангажимент да се бори с този световен бич. „България неслучайно беше съ-домакин на Срещата, тъй като вече е поела отговорност и е доказала с дела своята ангажираност с проблема. Моята страна може да служи за пример. Постигането на мир, сигурност и стабилност, както и на Целите за устойчиво развитие, минават през конкретни стъпки като тази“, подчерта премиерът Борисов. Своята реч министър-председателят Борисов завърши с препратка към подвига на българските граждани, на Българската Православна Църква, на видни общественици и интелектуалци по времето на Втората световна война, когато те спасяват почти 50 000 български евреи от депортация в лагерите на смъртта. „Историята за спасяването на българските евреи носи силно  послание – хуманността и смелостта могат да победят силата и безразсъдството и да спасят човешки живот. Българският пример трябва да бъде познат, за да даде кураж на много хора по света“, сподели премиерът. Той бе категоричен, че не трябва да се допуска връщането  на  ксенофобията и антисемитизма, незачитането на правото на живот на всяко живо същество по расов, етнически или друг признак. „Знаем, че това е възможно и вече се е случвало“, завърши Бойко Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.28", "title": " Борисов пред ООН: Поставихме Западните Балкани във фокуса на европейската политика\t\t\t"}
{"url": "https://trud.bg/%d0%be%d1%82%d1%81%d1%82%d1%80%d0%b0%d0%bd%d0%b8%d1%85%d0%b0-%d0%b4%d0%b8%d0%bc%d0%b8%d1%82%d1%8a%d1%80-%d0%b2%d1%8a%d1%80%d0%b1%d0%b0%d0%bd%d0%be%d0%b2-%d0%be%d1%82-%d0%b3%d0%be%d1%81%d0%bf%d0%be/", "text": "От  „Господари на ефира“ съобщиха, че   от екипа на предаването. Публикуваме цялата позиция на продукцията, разпространена до медиите: До този момент нито „Господари на ефира“, нито Димитър Върбанов са твърдели, че Върбанов е бил бит по време на разследване в склад за хранителни стоки. При разпространение на информацията по случая, в медиите бяха употребени много сензационни изрази като „жестоко пребит“ и „тежък побой“, които за щастие се оказаха силно преувеличени, което заявихме още вчера. Това по никакъв начин не омаловажава факта, че е имало физическо насилие, макар и не в такъв размер. Вярваме и ще работим за това тази тема, да не измести фокуса от 3-месечното ни разследване, което безспорно показа закононарушения от страна на недобросъвестен търговец, създали опасност за здравето на хората. Въпреки това, осъзнавайки отговорността, която носим пред българското общество заради огромното доверие в предаването, доверие, за което сме работили и градили през цялата 16-годишна история на „Господари на ефира“, считаме за редно да оповестим следното: Заради съзнателния или не опит на репортера да подведе обществеността с действията си след приключване на репортажа излъчен в предаването, продуцентът Джуди Халваджиян отстранява Върбанов от екипа на предаването. „На нас от „Господари на ефира“ в този момент повече от всякога ни се налага да бъдем безкомпромисни в ситуация като тази и независимо от това, че имаме дълга история с Димитър Върбанов и неговата професионална работа до момента, единственото възможно решение за нас е да се разделим с него. Търсенето и защитаването на истината е най-важната ценност, която „Господари на ефира“ отстоява, това е в основата на всичко, което правим.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.09.28", "title": " Отстраниха Димитър Върбанов от „Господари на ефира“\t\t\t"}
{"url": "https://trud.bg/%d0%bf%d0%be-%d0%bd%d0%b8%d1%81%d0%ba%d0%b8-%d0%b4%d0%b0%d0%bd%d1%8a%d1%86%d0%b8-%d0%b7%d0%b0-%d0%ba%d0%be%d0%bb%d0%b8-%d0%bd%d0%b0-%d0%b3%d0%b0%d0%b7/", "text": "По-ниски данъци да се плащат за коли на газ, предлагат от Българската стопанска камара в становище по предложените от Министерството на финансите промени в данъчните закони. Предложението на МФ предвижда данъкът за леките и товарните автомобили до 3,5 тона да се определя от възрастта, мощността и екокатегорията. Според БСК е добре да се отчете видът на употребяваното гориво като автомобилите с дизелови двигатели бъдат разделени от тези с бензинови двигатели и монтирани газови уредби на метан и пропан-бутан. Наред с това от работодателската организация настояват да отпаднат екотаксите за моторни превозни средства, които се плащат при регистрацията им. Според БСК тези такси не изпълняват своето предназначение по отношение рециклирането на отпадъците и подобряване качеството на въздуха. От организацията настояват за цялостна реформа при формирането на таксите, които се събират в страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.28", "title": " По-ниски данъци за коли на газ\t\t\t"}
{"url": "https://trud.bg/%d0%b1%d0%b5%d0%b3%d0%be%d0%b2%d0%be-%d0%b8%d0%b7%d0%ba%d0%b0%d1%87%d0%b2%d0%b0%d0%bd%d0%b5-%d0%b8-%d1%81%d0%bf%d0%be%d1%80%d1%82%d0%bd%d0%be-%d0%be%d1%80%d0%b8%d0%b5%d0%bd%d1%82%d0%b8%d1%80%d0%b0/", "text": "Бегово изкачване, фасадно изкачване, спортно ориентиране в сграда и издигане с балон. Това са част от дисциплините, в които ентусиастите ще могат да се включат в рамките на Европейска вечер на спорта, която ще се проведе в Националния дворец на културата утре. НДК 360 – Европейска вечер на спорта обединява няколко спортни събития в празник с цел да промотира възможностите за спорт в столицата и специално в и около НДК, откъдето фактически започва и пътят от центъра на града към планината Витоша. Организатори на събитието са Столична община, Фондация „София – Европейска столица на спорта“, НДК, НСА „Васил Левски“ и Българска федерация по ориентиране с подкрепата на Министерството на младежта и спорта. Това съобщиха от Националния дворец на културата. НДК 360 продължава инициативата с благотворителна цел за подпомагане на кампанията „Витоша – достъпна за всички“ на Природен парк „Витоша“, която набира средства за изграждане на алея и спортна площадка в местността „Игликина поляна“ и на други места в планината за хора с физически увреждания. Банковата сметка и DMS номера са активни до края на годината. Спортният празник се състои от бегово изкачване, фасадно изкачване, спортно ориентиране, издигане на балон, демонстрации и забавни игри, викторини и анимации с деца. Дата и час: 29 септември 2018 г. от 17.00 до 20.00 ч.  Място: Външно и вътрешно пространство НДК Програма НДК 360 – Европейска вечер на спорта:  17.00 ч. Откриване на спортния празник  17.00 ч. Старт бегово изкачване  17.45 ч. Старт спортно ориентиране  18.00 ч. Издигане с топловъздушен балон  18.30 ч. Награждаване  19.00 ч. Старт фасадно изкачване  21.00 ч. Закриване на феста БЕГОВО ИЗКАЧВАНЕ НА НДК Дисциплина: Скоростно бегово изкачване и спускане на Националния дворец на културата в София.  Регламент: Скоростно бегово изкачване, обиколка из сградата и спускане по стъпалата на НДК  Трасе: стартът на състезанието ще бъде даден в градинката пред НДК, близо до бул. Патриарх Евтимий, пробягва се разстоянието от 300 м до сградата на НДК и се влиза в нея през указания вход. Състезателите се изкачват от лявата страна по стъпалата до последния етаж на сградата, след което правят цялостна 360* обиколка на покривната тераса и слизат от дясната страна по стъпалата по същия път до финала. Трасето ще бъде маркирано и обезопасено и в двете посоки, в района и в сградата на Национален дворец на културата  Старт: в 17.00 ч. с масов старт  Състезателни категории: мъже и жени, юноши и девойки до 18 г. (родени след 2000 г.)  Право на участие: без ограничение  Заявки и регистрация: заявки на www.marathon.bg, регистрация на място в деня на състезанието от 16.00 до 16.30 ч. ч. в зоната на старта  Награждаване: 18.30 ч.  За контакт и информация: +359 888 241193 / ddukov@abv.bg +359 898 776366 СПОРТНО ОРИЕНТИРАНЕ ИЗ НДК Дисциплина: индивидуално  Регламент: съгласно правилника на федерацията  Трасе: технически данни – Карта Мащаб – 1 : 1000 като подробности по техническата част ще бъдат публикувани в бюлетина.  Старт: 17.45 ч.  Състезателни категории: мъже и жени, юноши и девойки под 17 г. (родени след 2001 г.) и ветерани мъже и жени 35+  Право на участие: неограничено  Заявки и регистрация: заявките се подават до 25 септември 2018 г. на www.orienteering.bgр регистрацията е на място в деня на състезанието от 16.00 ч. до 16.30 ч. в зоната на старта  За контакт: www.orienteering.bg ФАСАДНО ИЗКАЧВАНЕ НА НДК Дисциплина: Скорост  Регламент: Отчита се времето за изкачване, чрез техника на единичното въже, като в края на маршрута всеки състезател сам спира времеизмервателната уредба чрез натискане на бутон.  Трасе: Северна фасада  Старт: паралелен от 19.00 ч.  Състезателни категории: мъже и жени  Право на участие: членове на клубове по спелеология и алпинизъм  Задължителни изисквания: Декларация от участника, че владее техниката на единичното въже.  Заявки и регистрация: на място в деня на събитието от 18:00 часа  За контакт: Теодор Кисимов tedich@gmail.com 0898 640592 ИЗДИГАНЕ С ТОПЛОВЪЗДУШЕН БАЛОН Регламент: В панорамното издигане с топловъздушен балон участват хора с увреждания и техни придружители. Участниците са освободени от такса.  Период на провеждане: 18:00 до 21:00 часа  Заявки и регистрация: на място в деня на събитието от 18:00 часа СТАРТОВА ТАКСА: Участниците заплащат 5 лв. стартова такса, която е предназначена за благотворителната кампания „Витоша – достъпна за всички“ набиране средства за изграждане на алеи и спортни площадки в планината за хора с физически увреждания. Отделно хората извън участниците ще могат да подпомогнат инициативата с набиране на средства в специалните урни на Природен парк „Витоша“, които ще бъдат поставени в зоната на старт/финала на събитието пред НДК. КЛАСИРАНЕ И НАГРАДИ: В беговото изкачване, спортното ориентиране и фасадното изкачване победителите при мъжете и при жените ще получат по 300 лв, вицешампионите по 200 и бронзовите медалисти по 100 лв. За юношите и девойките са предвидени материални награди. Всички призьори ще получат медали. Още много награди и сувенири ще бъдат раздадени по време на забавните игри и викторини. ДОПЪЛНИТЕЛНА ИНФОРМАЦИЯ: на www.sofia2018.bg и чрез contact@sofia2018.bg. Организаторите не носят отговорност за евентуални промени и събития, предизвикани от извънредни обстоятелства.", "date": "2018.09.28", "title": " Бегово изкачване и спортно ориентиране в НДК в рамките на Европейската вечер на спорта"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%81%d0%bb%d0%b5%d0%b4-%d0%b3%d0%be%d0%b4%d0%b8%d0%bd%d0%b8-%d0%bd%d0%b0-%d1%80%d0%b0%d0%b7%d0%b4/", "text": "Вярвам, че след години на разделение обществото ни все повече ще осъзнава нуждата от единение. Това заяви държавният глава Румен Радев в свое обръщение към народа по повод навършването на 100 години от Войнишкото въстание. „На 29 септември 1918 г. разбунтувалите се фронтоваци се сблъскват с проправителствените части край Владая и Княжево. Едните са отстоявали България по фронтовете на Първата световна война и са въстанали с искане за справедлива република. Другите влизат в бой с убеждението, че бранят българската държавност от войнишки метеж. И от двете страни вярват, че жертват живота си за Родината. Бунтът е удавен в кръв. Това е датата на големия български разкол, от който ни делят точно сто години. В разни епохи той ще противопоставя републиканци и монархисти, граждани и селяни, леви и десни. Ще отнеме живота на десетки хиляди българи. Ще съсипе много съдби“, заяви държавният глава. По думите му общонародните цели на Възраждането ни донасят свобода, Съединение и възход. „Разколът слага край на тази епоха и ще бъде белязан от братоубийства, терор и пилеене на национална енергия. Великите идеали ще бъдат погребани под безизходни спорове. Те определят и съвременния ни политически дебат, в който партийни, лобистки и индивидуални облаги закриват хоризонта на националния интерес“, допълни президентът. „Група общественици се обърнаха към мен с инициатива за национално единение. Убеден съм, че милиони българи съзнават необходимостта от него. Съзнават, че историята не бива да слугува на политиката. Че наследените обществени разломи трябва да се преодоляват, а не да бъдат употребявани за злободневен политически бизнес. Че ожесточението от миналото, минира пътя към бъдещето“, заяви Румен Радев. Според него е наивно да очакваме, че стогодишният разкол ще приключи днес или скоро. „Че ще завърши с победа на някоя от страните на сто и първата или някоя от следващите години. Но моралното и интелектуалното надмогване на разкола е единственият път към успеха“, подчерта той. По думите му България е избрала пътя на европейска демокрация и трябва да гради своето бъдеще около принципите на свободата, законността, справедливостта и уважението към човека. „Единението не закрива политическия дебат, а бди той да се провежда в името на националния интерес, с уважение към чуждото мнение и свободата на словото. Единението не е индулгенция за престъпления, а борба за законност и правосъдие, на което обществото може да разчита. Единението не може да се случи под знамето на никоя идеология, а само и единствено под знака на културата и човеколюбието. Вярвам, че след години на разделение обществото ни все повече ще осъзнава нуждата от единение. Процесът ще е дълъг, ще срещне съпротивата на сили, които се хранят от разделението. Но, убеден съм: мъдростта ще победи ожесточението“, каза още Румен Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.28", "title": " Президентът Радев: След години на разделение обществото ни все повече ще осъзнава нуждата от единение"}
{"url": "https://trud.bg/%d0%bd%d0%be%d0%b2-%d0%b7%d0%b0%d0%bf%d0%be%d0%b4%d0%be%d0%b7%d1%80%d1%8f%d0%bd-%d0%bf%d0%be-%d1%81%d0%bb%d1%83%d1%87%d0%b0%d1%8f-%d1%81%d0%ba%d1%80%d0%b8%d0%bf%d0%b0%d0%bb/", "text": "Русия пак иска официална информация за инцидента в Солсбъри Британската полиция е идентифицирала трети руски агент на военното разузнаване ГРУ, за когото се смята, че е извършил разузнавателна мисия преди отравянето на бившия двоен агент Сергей Скрипал и дъщеря му Юлия на 4 март т.г., съобщи в. “Дейли Телеграф”. Преди това Лондон обвини двама руснаци – Руслан Боширов и Александър Петров, в извършване на атаката с нервопаралитичното вещество “Новичок”. Двамата категорично отричат да работят за руските служби, а в четвъртък разследващи британски журналисти обявиха, че Боширов всъщност е Анатолий Чепига – награждаван полковник от ГРУ, участвал във военни действия в Чечня, а вероятно и в Крим, и в Източна Украйна. Името на новия заподозрян по случая “Скрипал”, който нажежи отношенията между Русия и Запада, не се огласява. Разследващият сайт “Белингкет”, който написа за предполагаемата истинска самоличност на Боширов, идните дни пък ще публикува и разкрития за Александър Петров. “Уверени сме, че до седмица или две ще идентифицираме и втория заподозрян”, каза представител на сайта. По-рано британски медии съобщаваха за двама помощници на двамата руснаци – трети агент и медицинско лице с прозвището “Д-р Новичок”, който се грижел отровителите да не пострадат от смъртоносното вещество. Русия категорично отрича да стои зад инцидента в Солсбъри, а днес говорителят на Кремъл Дмитрий Песков заяви, че Москва се нуждае от официални данни от британските власти, вместо да си вади заключения от непотвърдени медийни съобщения. В коментар за сходството в лицата на снимките на Чепига и Боширов Песков припомни, че и днес на Червения площад се разхождат десетки двойници на Сталин и Ленин. “И всички приличат на оригинала”, отбеляза той, като допълни, че няма информация президентът Владимир Путин да е награждавал с медал някого с фамилията Чепига.", "date": "2018.09.28", "title": " Нов заподозрян по случая „Скрипал“\t\t\t"}
{"url": "https://trud.bg/%d1%84%d0%b5%d0%b9%d1%81%d0%b1%d1%83%d0%ba-%d0%be%d0%b1%d1%8f%d0%b2%d0%b8-%d0%bf%d1%80%d0%be%d0%b1%d0%b8%d0%b2-%d0%b2-%d1%81%d0%b8%d0%b3%d1%83%d1%80%d0%bd%d0%be%d1%81%d1%82%d1%82%d0%b0-%d0%b7%d0%b0/", "text": "Социалната мрежа Фейсбук обяви пробив в сигурността, който е можел да доведе до завземането на 50 милиона акаунта от хакери. Голямата социална мрежа каза, че е научила тази седмица на атаката, която позволява на хакерите да откраднат „жетони за достъп“, еквивалентни на цифрови ключове, които им позволяват да имат достъп до акаунтите. „Ясно е, че нападателите са използвали уязвимост в кода на Фейсбук“, заяви вицепрезидентът на продуктовия мениджмънт Гай Росен. „Поправихме уязвимостта и информирахме правоприлагащите органи.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.28", "title": " Фейсбук обяви пробив в сигурността, засегнал 50 милиона акаунта"}
{"url": "https://trud.bg/%d1%82%d1%80%d0%b0%d0%b9%d1%87%d0%be-%d1%82%d1%80%d0%b0%d0%b9%d0%ba%d0%be%d0%b2-%d0%b7%d0%b0%d0%bf%d0%be%d1%80%d0%b8%d1%80%d0%b0%d0%bd%d0%b8%d1%8f%d1%82/", "text": "Съдът наложи запор върху имуществото на бившия енергиен министър Трайчо Трайков. Решението е по искане на антикорупционната комисия (КПКОНПИ). Установено е, че има разминаване в приходите и разходите на Трайков от 2 милиона и 450 хиляди лева. Според шефа на комисията Пламен Георгиев не може да се установи по какъв начин те са придобити. “Разкрили сме банкова тайна, знаем какви заплати е получавал, какви доходи, какви данъци е плащал. Няма обяснение за нас откъде са придобити тези средства”, посочи Пламен Георгиев. Ако трябва да бъдем точни, това е втори, дори трети опит за отстрелване на Трайков. Първият беше през 2012 година. Тогава той подава оставка като министър на икономиката, енергетиката и туризма. Като причина за оставката на Трайков, премиерът Бойко Борисов посочва провал на бизнесфорум, организиран по време на посещението му в средата на март 2012 година в Катар. Заформя се скандал. Министърът на външните работи Николай Младенов признава, че неговото министерство е организатор на форума и отрича да е бил провал, въпреки че приема вината за него. В същото време министърът на финансите Симеон Дянков заявява, че е знаел, че оставката ще бъде поискана още преди форума в Катар.  Оставката на Трайчо Трайков е поискана от Цветан Цветанов на летище София след форума в Катар. Споменават се “лични причини” за подаването на оставката. Но Трайков отрича това и заявява, че не знае мотивите на Бойко Борисов.  Пикантна подробност е, че докато трябвало да се провежда въпросният бизнесфорум в Катар, Трайков се излежавал на плажа. Едва ли е бил сам на пясъка. Трайков разказва в интервю, че преди да стане министър, с него се свързал Симеон Дянков. “Той ми каза, че трябва да се видим с Бойко. Говорихме 5 минути, така получих предложение за поста. Говорихме в сградата на Столичната община, спомня си за случката през 2009 г.  Политиката на Трайчо Трайков като министър на икономиката, енергетиката и туризма от 2009 до 2012 г. в първото правителство на Бойко Борисов се концентрира върху енергийните въпроси, и особено отстояването на българските национални интереси спрямо политиката на Русия. Трайков настоява за добри цени за България на газа в преговорите с “Газпром”, диверсификация на източниците на енергия и евентуално построяване на АЕЦ “Белене”, но със съвременна техника и неруски капитали. Подкрепя проектите на САЩ за проучване и добив на шистов газ у нас. Роден е през 1970 година в София. Твърди, че по произход е македонски българин. Завършва средното си образование в Първа английска гимназия в София през 1989 г., а висшето– в УНСС, специалност “Международни икономически отношения” през 1994 г.. Впоследствие специализира по финансов анализ и мениджмънт  в Австрия и Германия. Започва кариерата си в консултантска компания, после се присъединява към екипа на ЕВН груп, където достига до длъжността прокурист на “ЕВН България Топлофикация” и на “ЕВН България Електроразпределение” – от 2005 г. до преди да стане министър през 2009 г. От 2013 година участва в дейността на Реформаторския блок, през 2016 г. е номиниран за кандидат-президент от името на Блока. Сега е общински съветник. През 2016 г. прокуратурата го привлича като обвиняем за безстопанственост по разследването за приватизацията на остатъчния дял на държавата в електроразпределителното дружество ЕВН. Обвиняеми са още бившият вицепремиер Симеон Дянков, съиздателят на “Капитал” и “Дневник” Иво Прокопиев, както и служители на инвестиционния посредник “Булброкърс”. Разследването по казуса ЕВН е още от 2013 г. Обвинението беше внасяно от прокуратурата в съда, но беше прекратявано на два пъти. Сегашните запори на имуществото на Трайков са точно по това дело. “Обвинението към мен е, че не съм предотвратил продажбата, която извършва Агенцията за приватизация, като министър, каквито правомощия аз като министър нямам и не бих могъл да имам. Аз би трябвало да съм укорим от закона, ако се опитам да се бъркам в работата на Агенцията за приватизация. От друга страна пък тяхната работа се смята за добре свършена, защото тогавашният й шеф сега е министър на икономиката”, заяви преди ден Трайков в свое оправдание.  По думите му той не може да докаже и да възрази нищо за момента, защото не знае коя част от активите му те намират за незаконни. “За произхода на тези средства, те не са само пари, нямам абсолютно никакво притеснение и те затова са тук, защото, когато реших да се върна окончателно в България, всички средства, които притежавах, ги инвестирах в България. Тогава съм купувал доста акции на Българската фондова борса, защото смятах, че, когато човек свързва живота си с една страна, е добре то да е по различни начини. Затова тези средства досега бяха в сметките ми. Аз нямам сметки в чужбина, нямам офшорки, всичко, което имам, е чисто и ясно, и стои в сметки в България, коментира още Трайчо Трайков. Шефът на комисията “Антикорупция” Пламен Георгиев даде срок до петък (б. р. – вчера) “лицето да връчи декларация, с която да докаже доходите си”. До редакционното приключване на броя не беше ясно дали Трайков е спазил срока. В плен на фамилията  Из изявление пред медиите на Трайчо Трайков от 2015 г.:  “Да кажа веднъж и завинаги – не съм в роднински връзки с нито един публично известен жив или мъртъв Трайчо или Трайков. Син съм на скромно семейство от инженер енергетик и счетоводителка, които не са се радвали на привилегии нито при зрелия социализъм, нито при зеления капитализъм. Светла му памет на баща ми. Вярно, баба ми като малко момиче е била ятаче на Яне Сандански, а дядо ми е пребит от народната милиция, защото е отказал в паспорта му да пише “македонец”, но това е част от много семейни биографии в изстрадалата ни родина”. За него Толерирах го години наред  Години наред съм толерирал Трайчо Трайков. Дори, ако си спомняте, казах, че 2012-а е годината на Трайков, на растежа. Стана обаче март. И какво? Нищо. Да чакам септември-октомври ли? Капката, която преля, е мудността на работата в Министерството на икономиката. Тъмни кръгове го отстраниха  Оставката на здравния министър беше очаквана, но ме изненада оставката на икономическия министър Трайчо Трайков.  “Тъмните съмнителни кръгове, които аз наричам “енергиен октопод”, се намесиха и отстраниха Трайков. С Трайков сме имали сериозни различия, имаше сериозен конфликт по тази тема, но по отношение на “Белене” Трайков се опитваше да доведе все пак някаква форма на прозрачност. Той потвърди нашите сметки, че проектът би струвал около 10 милиарда евро, и е първият министър, който е признал това нещо. Загуба за българското правителство  Трайчо Трайков е действал винаги в интерес на българските граждани, а напускането му ще е загуба за българското правителство. Трайков е действал само в интерес на българските граждани и е работил добре както със САЩ, така и с Русия. Той е добър човек. Явно случката в Катар е капката, която е преляла чашата. Само България може да реши какво да прави с проучването за шистов газ.  ", "date": "2018.09.28", "title": " Трайчо Трайков – Запорираният"}
{"url": "https://trud.bg/%d1%82%d1%80%d0%b8%d0%bc%d0%b0-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5%d0%b4-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5-%d1%81-%d0%bd%d0%be%d0%b6-%d0%b2-%d0%b3%d0%b5%d1%80/", "text": "Трима души са били ранени от мъж с нож в центъра на югозападния германски град Равенсбург, предадоха Асошиейтед прес и ДПА, позовавайки се на местната полиция. Единият потърпевш е в критично състояние, другите двама са в болница. Тримата са намерени на различни места и полицията е отцепила части от центъра на града. Нападателят е арестуван. Засега няма съобщения за неговата самоличност, както и тази на пострадалите. Неизвестен е и мотивът за нападението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.28", "title": " Трима ранени след нападение с нож в германски град"}
{"url": "https://trud.bg/%d1%81%d0%b8%d0%bb%d0%bd%d0%b8-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d1%8f-%d0%b8-%d1%86%d1%83%d0%bd%d0%b0%d0%bc%d0%b8-%d0%bd%d0%b0-%d0%b8%d0%bd%d0%b4%d0%be%d0%bd%d0%b5/", "text": "Силни земетресения разтърсиха индонезийския остров Сулавеси в петък и предизвикаха цунами, като представител на местните власти е обявил, че цунамито е разрушило множество къщи, съобщи CBC News. Индонезия е обявила предупреждение за цунами след най-силното земетресение, с магнитуд 7.5, което е станало в 18:02 местно време (13:02 българско време). Последвали са многобройни силни вторични трусове, включително един с магнитуд 6.7. Говорителят на агенцията за бедствия Сутопо Първо Нугрохоо заяви в интервю за телевизионно предаване на живо, че цунамито е засегнало град Палу, който е столицата на централната провинция Сулавеси и по-малък град – Донгала. Има съборени къщи и хора в неизвестност. „Смущенията в телекомуникациите и тъмнината възпрепятстват усилията за получаване на информация“, каза той. „Целият национален потенциал ще бъде разгърнат и утре сутринта ще използваме самолети и хеликоптери, за да окажем помощ в засегнатите от цунамито места“. Индонезийската телевизия показа видео с мощна вълна, удряща Палу и хора, които бягат панически. Летището на Палу спря операциите за 24 часа поради повреди от земетресението, според ръководството на въздушното движение в Индонезия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.28", "title": " Силни земетресения и цунами на индонезийския остров Сулавеси"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b5-%d0%bc%d0%be%d0%b6%d0%b5-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a/", "text": "Всеки може от една реч да си извади кое му е важно и кое не. Това коментира премиерът Борисов пред български журналисти след  . Не може президентът Радев всеки ден да използва фразата „ще ометем ГЕРБ“, всеки ден го казва. Точно аз съм го молил за единение. Той иска единение в момента, в който той направи най-голямото разединение, коментира Борисов във връзка с   по повод навършването на 100 години от Войнишкото въстание. С две ръце подкрепям идеята за единение, но президентът Радев да даде пример, заяви Борисов. Срещнах се с български граждани тук (в Ню Йорк) – не ги видях нито много обединени, нито много разединени, коментира още той. Вече знам за всяка дума какъв хейт ще ми сложи Радев, заяви Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.09.28", "title": " Премиерът Борисов: Не може президентът Радев всеки ден да използва фразата „ще ометем ГЕРБ“"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b5%d0%bf%d0%be%d1%82%d0%b2%d1%8a%d1%80%d0%b6%d0%b4%d0%b0%d0%b2%d0%b0%d0%bc%d0%b5/", "text": "Препотвърждаваме стратегическото партньорство между България и САЩ. Двете страни споделят общи ценности и интереси и имат ангажимент към опазването на мира и международния ред. Сътрудничеството със САЩ заема важно място във външната политика на страната ни както в двустранен, така и в многостранен план. Това заяви българският министър-председател Бойко Борисов по време на среща с държавния секретар на САЩ Марк Помпейо в Ню Йорк. Премиерът Борисов подчерта, че САЩ и България имат установени отлични отношения в областта на сигурността и отбраната както в двустранен план, така и в рамките на НАТО. „България оценява постоянната подкрепа, която правителството на САЩ оказва за модернизирането на българските въоръжени сили и постигането на по-голяма оперативна съвместимост. Убеден съм, че засилените съвместни учения и тренировки, които се провеждат на територията на съвместните българо-американски съоръжения, допринасят изключително много за повишаване на оперативната съвместимост на българските въоръжени сили с тази на въоръжените сили на останалите страни-членки на НАТО“, каза още Бойко Борисов. В тази връзка българският премиер оцени високо решителните действия, предприети от страна на САЩ чрез Инициативата за гарантиране на сигурността на европейските съюзници (ERI) и операцията „Атлантическа решителност“. По време на разговора българският министър-председател посочи, че потвърждавайки поетите ангажименти в рамките на НАТО, в началото на година правителството одобри национален план за постепенно повишаване на разходите за отбрана до 2 % от БВП до 2024 г. „Подготвени са актуализирани проекти за инвестиционен разход за нови бойни бронирани машини за Сухопътни войски, нов тип боен самолет за Военновъздушните сили и два многофункционални модулни патрулни кораба за Военноморските сили“, допълни още премиерът Борисов. Министър-председателят Бойко Борисов и американският държавен секретар Марк Помпейо бяха единодушни, че взаимодействието между българските и американските правоохранителни органи е последователно и практически ориентирано. В разговора беше отбелязано, че службите на двете страни си сътрудничат ефективно в борбата срещу организираната престъпност, тероризма, трафика на хора и наркотици, киберсигурността, корупцията и др. По време на срещата беше изтъкнато и задълбоченото двустранно търговско-икономическо сътрудничество. Министър-председателят Бойко Борисов отбеляза, че привличането на американски инвестиции е сред основните приоритети в усилията на българското правителство, като акцентира върху секторите информационни технологии, машиностроене, електротехника и електроника. В разговора българският премиер заяви, че поддържането на финансова дисциплина, благоприятен данъчен климат, квалифицираната работна ръка и прилагането на нужните законодателни мерки правят страната ни все по-желано място за бизнес и инвестиции. В рамките на срещата българският министър-председател запозна американския държавен секретар с хода на изграждането на междусистемните газови връзки с Гърция, Сърбия и Турция, както и с модернизацията и разширението на съществуващата газопреносна мрежа у нас. Борисов подчерта и увеличаването на капацитета на газовото хранилище в Чирен, както и процесите по търсенето и проучването на природен газ в българската акватория на Черно море. „България и САЩ имат възможности да разширят допълнително активното си партньорство в областта на енергетиката както на институционално, така и на фирмено ниво. Страната ни би оценила високо подкрепата на САЩ за реализацията на газовия разпределителен център на територията на България, който би разширил енергийната диверсификация на България и би помогнал за изграждането на конкурентен и либерализиран газов пазар в Европа”, посочи премиерът Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.28", "title": " Премиерът Борисов: Препотвърждаваме стратегическото партньорство между България и САЩ"}
{"url": "https://trud.bg/%d0%bf%d0%be%d0%b3%d0%b1%d0%b0-%d0%bd%d0%b0%d0%ba%d0%b0%d1%80%d0%b0%d0%bb-25-%d0%b4%d1%83%d1%88%d0%b8-%d0%b4%d0%b0-%d0%bc%d1%83-%d1%82%d1%8a%d1%80%d1%81%d1%8f%d1%82-%d0%be%d0%b1%d0%b5%d1%86%d0%b0/", "text": "Пол Погба накарал 25 души от служителите на базата на „Манчестър Юнайтед“ да му търсят загубената диамантена обеца. Бижуто паднало от ухото на новия световен шампион по време на тренировка. Погба обещал и парично възнаграждение.  Постъпката е още един пирон в отношенията с Жозе Моуриньо. Срещу Специалния се е сформирала френска колония. В нея са Погба, Антони Марсиал и Ерик Баи. Двама от тях бяха привлечени от Моуриньо в „Юнайтед“. Към триото бунтовници се присъединил и английският национал Маркъс Рашфорд. Нападателят бил нахокан от Моу, защото не загрявал добре преди мача с „Йънг Бойс“ в Шампионската лига.", "date": "2018.09.28", "title": " Погба накарал 25 души да му търсят обецата"}
{"url": "https://trud.bg/%d0%b1%d0%b5%d0%bb%d0%b3%d0%b8%d0%b5%d1%86-%d0%bd%d0%b0%d0%bf%d0%b8%d1%81%d0%b0-%d0%b8%d1%81%d1%82%d0%be%d1%80%d0%b8%d1%8f-%d0%bd%d0%b0-%d1%85%d1%85i-%d0%b2%d0%b5%d0%ba/", "text": "С първия си гол за „Валенсия“ белгийският национал Миши Батшауи написа история. Нападателят е единственият футболист през ХХI век, който се е разписвал в Примера дивисион, Висшата лига, Бундеслигата и френската Лига 1.  Звездата на Батшауи изгря с „Марсилия“, където за 62 мача се разписа 26 пъти. Оттам отиде в „Челси“ и първият му гол бе срещу „Уотфорд“. Когато игра под наем в Бундеслигата за „Борусия“ (Дортмунд) през пролетта, белгиецът отбеляза седем пъти в 10 двубоя. За Голям шлем на Батшауи му липсва само попадение в италианската Серия А.  Белгиецът влезе в компанията на уникални нападатели, вкарвали в 4 от топ шампионатите. Златан Ибрахимович се е разписвал в Италия, Испания, Франция и Англия. А Кевин-Принс Боатенг, Боян Къркич и Обафеми Мартинс са вкарвали в Германия, Англия, Италия и Испания.", "date": "2018.09.28", "title": " Белгиец написа история на ХХI век"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d1%81%d1%8a%d0%b2%d0%b5%d1%82%d0%b0-%d0%bd%d0%b0-%d0%b4%d0%b8%d1%80%d0%b5%d0%ba%d1%82%d0%be%d1%80%d0%b8/", "text": "Председателят на Съвета на директорите на „Национална компания индустриални зони“ ЕАД Илия Лазаров посети Свищов по повод празниците на града „Свищовски лозници“. Заедно с кмета на града Генчо Генчев и председателя на ОбС – Свищов д-р Кристиян Кирилов, Илия Лазаров присъства на църковна служба в емблематичната за крайдунавския град църква „Света Троица“, след което повече от час разговаряха на официална среща в административната сграда на Община Свищов. На поредната среща, която се проведе между страните, основната тема на разговор беше свързана с изграждане на концепция за бъдещо развитие и устройство на територията на бившето военно поделение, което община Свищов придоби на 31.08.2018 година. В разговора, кметът на Свищов подчерта, че възможностите, които предоставя придобитият терен от 320 дка, създават благоприятни условия за социално-икономическото развитие, не само на общината, но и на целия регион. И именно по тази причина ще се подходи изключително отговорно при преустройството на ключовия за развитието на общината терен. Г-н Лазаров увери, че с опита, който има НКИЗ, дружеството може да бъде изключително полезно в нелеката задача, която предстои на община Свищов. „Национална компания индустриални зони“ ЕАД е дружество от холдингов тип със 100% държавно участие в капитала, специализирано в изграждането на индустриални паркове, управление на индустриални зони и центрове за иновации, предоставяне на допълнителни услуги на инвеститорите. Компанията е създадена с цел осъществяване на стратегията на българското правителство за развитие на икономиката и подпомагане притока на преки чуждестранни инвестиции в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.28", "title": " Председателят на Съвета на директорите на НКИЗ Илия Лазаров присъства на „Свищовски лозници“"}
{"url": "https://trud.bg/52-%d1%81%d0%b3%d1%80%d0%b0%d0%b4%d0%b8-%d0%bd%d0%b0-%d0%bc%d0%b2%d1%80-%d1%81%d0%b5-%d0%be%d0%b1%d0%bd%d0%be%d0%b2%d1%8f%d0%b2%d0%b0%d1%82-%d1%81-%d0%b5%d0%b2%d1%80%d0%be%d0%bf%d0%b5%d0%b9%d1%81/", "text": "Районната служба за пожарна безопасност в Нова Загора е поредната сграда, обновена със средства по ОП „Региони в растеж“ 2014-2020, съобщи регионалният министър Петя Аврамова в Нова Загора. С 23,5 млн. лева се обновяват 52 сгради на МВР, от които областни дирекции, районния управления, едно гранично управление. 22 са сградите на противопожарните служби, има и един учебен корпус. Девет от сградите вече са готови, две от тях са на полицията и пожарната в Нова Загора, заяви още министър Аврамова. Тя и колегата й от МВР – министър Младен Маринов, заедно с кмета на Нова Загора Николай Грозев прерязаха лентата на санираната противопожарна служба. Строителните дейности по европроекта възлизат на близо 148 хил. лева. По-късно директорът на ГД „ПБЗН“ комисар Николай Николов съобщи, че в новия бюджет на дирекцията най-после ще бъдат предвидени средства за проектиране на нова сграда на пожарната в областния център Сливен. За това настоя още преди 7-8 години кметът Йордан Лечков, но и до днес пожарната в Сливен е в остаряла база, намира се на тясна, двулентова улица и за да излезе пожарен автомобил, трябва да бъде спряно движението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.28", "title": " 52 сгради на МВР се обновяват с европейски средства"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%b0%d0%bd-%d0%b2%d0%b8%d0%b3%d0%b5%d0%bd%d0%b8%d0%bd-%d0%b1%d0%b5%d1%88%d0%b5-%d1%83%d0%b4%d0%be%d1%81%d1%82%d0%be%d0%b5%d0%bd-%d1%81-%d0%be%d1%80%d0%b4%d0%b5/", "text": "С високото държавно отличие на Италия – орден „Звездата на Италия“ беше удостоен председателят на Групата за приятелство България – Италия в Народното събрание Кристиан Вигенин. Почетният знак му беше връчен от посланика на Италия Стефано Балди на официална церемония в посолството в София. „Малко са поводите за връчване на такива почетни знаци, защото носителите на ордена трябва да са се отличили с работата си за развитие на двустранните отношения“, подчерта посланик Стефано Балди. „Вярвам, че Кристиан Вигенин е именно такава личност и съм убеден, че и занапред можем да разчитаме на неговата помощ в името на отличните двустранни отношения“, добави той. „За мен е голяма чест да получа този орден“, отбеляза на церемонията Кристиан Вигенин. Той заяви, че приема отличието като стимул да продължи още по-активно работата си в развиването на връзките с Италия. По думите му, ако се погледне историята, културата и манталитета на българите и италианците, се вижда, че те са може би едни от най-близките народи в Европа. Кристиан Вигенин получи званието „велик офицер“ с разрешение да се декорира с ордена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.28", "title": " Кристиан Вигенин беше удостоен с орден „Звездата на Италия“"}
{"url": "https://trud.bg/%d0%b5%d0%ba-%d0%bd%d0%b0%d0%bb%d0%b0%d0%b3%d0%b0-%d1%81%d0%b0%d0%bd%d0%ba%d1%86%d0%b8%d0%b8-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b7%d0%b0%d1%80%d0%b0%d0%b4%d0%b8-%d1%87/", "text": "Във връзка с възпрепятстването на ветеринарните власти да ликвидират огнището на чума по дребните преживни животни в град Болярово и продължаващото разпространение на заболяването извън община Болярово, Европейската комисия ще предприеме нови санкции срещу България. Това съобщиха от пресслужбата наот Българската агенция по безопасност на храните(БАБХ). Изготвен е проект за изменение на действащо решение, според което ще бъде увеличена територията с наложените рестрикции. Вместо 7 погранични общини, санкциите ще обхванат целите Бургаска, Ямболска и Хасковска области. Според новите ограничения ще бъде забранено излизането на животни и добитата от тях продукция извън упоменатите области. Проекторешението ще мине на писмена процедура и се очаква да бъде публикувано от ЕК следващата седмица. Българската агенция по безопасност на храните (БАБХ) нееднократно алармира за опасността за нови рестрикции, след като стопаните на стадото в Болярово Ана Петрова и съпругът й Тодор, заедно с техни съмишленици, повече от два месеца възпрепятстват ветеринарните власти да унищожат огнището на заразата във фермата в Болярово, където бяха открити положителни проби за чума по дребните преживни животни. Междувременно 11 животни умряха, според стопаните – от преяждане. След проведената областна епизоотична комисия в Ямбол на 18 септември официалните ветеринарни лекари от Областната дирекция по безопастност на храните извършиха аутопсия на една от умрелите овце. Съгласно протокола за аутопсия, животното няма типичната находка за прехранване с концентриран фураж. Констатирано е, че той е само 10% от търбушното съдържание. Липсват и други признаци за прехранване със зърно. На 18 септември стопаните на фермата в Болярово и техните съмишленици не позволиха на ветеринарните власти да извършат инвентаризация на наличните животни в обекта, поради което не бе възможно да се определи реалната смъртност в стадото. Вземането на кръвни проби също беше възпрепятствано от страна на стопаните, а наличието на антитела за чума по дребните преживни животни не може да бъде констатирано на база аутопсия. В същия ден срещу ветеринарните власти беше извършен и вандализъм. Лекият им автомобил беше надраскан с пирон, а специалистите от БАБХ бяха подложени на вербално насилие и получиха закани за саморазправа от страна на поддръжници на стопаните на животните в констатираното огнище на чума в Болярово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.28", "title": " ЕК налага санкции на България заради чумата в Болярово"}
