{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-364/", "text": "Черно море отвори пролетната сергия с карагьоз Рибарите започнаха да пълнят мрежите. След 10 дни ще се разбере дали годината ще е богата на калкан. До 15 април е разрешен уловът на дънната риба.       „Зелени“ клевети срещу България в Брюксел „Еколозите“ с пореден опит да спрат строежа на магистрала „Струма“. Искат наказателна процедура за страната ни в писмо до зам.-шефа на ЕК Франс Тимерманс.               Икономиката ще расте по-бавно през 2019 г. Очаква се спад в заетостта заради миграцията и ниското заплащане в България – анализ на финансиста Димитър Чобанов.         Парламент на доизживяване Депутатите се познават по това, че говорят в пленарната зала най-арогантно по въпроси, които не познават – коментар на д-р Борислав Цеков.           Оглупяваме бързо, неусетно дори Собствената ни глупост, като норма за обществено поведение – ТV Панорама с Иван Гарелов.           Манипулирането на възприятията е ядрото на новото военно дело Инвестицията в сигурността не зависи от размера на заплахата, а от мащаба на мишените. Още преди 1917 г. Русия е била винаги много добра в информационните операции, казва американският ветеран-разузнавач Брайън Дженкинс в интервю за „Труд“.       Мистър Х Силует на Калин Врачански. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.17", "title": " Вижте акцентите в броя на вестник „Труд“ в понеделник, 18 март 2019"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%b2%d1%8a%d0%bd%d1%88%d0%bd%d0%b8%d1%82%d0%b5-%d1%80%d0%b0%d0%b1%d0%be%d1%82%d0%b8-%d0%bc/", "text": "Хаосът около брекзит се пренася от Великобритания в Европейския парламент. Това заяви пред   бившият министър на външните работи в правителството на Сергей Станишев през 2007 г. Милен Керемедчиев. Той допълни, че проблемът се прехвърля и в Брюксел заради разделението между евролидерите. „Има възможност в последния момент да се постигне сделка, стига нервите и сърцето на г-жа Мей да издържи на това напрежение. На 2 юли евродепутатите ще се закълнат и ще влязат в залата на парламента. Дори да бъдат избрани британски евродепутати, докато не влязат в пленарна зала, има възможност да се поправи този по-голям хаос, който би се случил”, каза Керемедчиев. Бившият министър припомни, че има решение на Европейския парламент да се намали броят на депутатите от 751 на 705. Той допълни, че 10% от депутатите в Брюксел са от Великобритания. „73 евродепутати са от Великобритания. Ако държавата стигне до европейски избори, те ще бъдат хаотични. Ще се покаже лявото разделение на британците. Хаосът се премести в Европейския парламент, защото британските депутати ще могат да гласуват за новия председател на Еврипейската комисия”, заяви Керемедчиев. Дипломатът е на мнение, че предсрочни парламентарни избори на Острова са слабо вероятни. „И представителят на лейбъристите – г-н Корбин има много нисък процент на доверие. Британският парламент гласува Тереза Мей да продължи с преговорите. Това за нея беше като подпечатване на бъдещите ѝ преговори”, допълни бившият министър. „На британците им писна от тези скандали и преговори, които се водят втора година. Г-жа Меркел смята, че трябва да има по-дълги преговори, но да се стигне до споразумение. Президентът Макрон има друго мнение. Той казва: За какво преговаряме две години без резултат. Нереалистично е обаче Великобритания да напусне ЕС преди евроизборите”, заяви Керемеджиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.17", "title": " Бившият министър на външните работи Милен Керемедчиев за Брекзит: Има възможност да се постигне сделка в последния момент"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%80%d1%83%d0%bc%d1%8a%d0%bd%d0%b5%d1%86-%d0%b7%d0%b0-%d1%81%d0%bc%d1%8a%d1%80%d1%82-%d0%bd%d0%b0-%d0%bf%d1%8a%d1%82%d1%8f/", "text": "Румънски гражданин, който удари с камиона си и причини смъртта на 48-годишният Фахредин А. от шуменското село Загориче, беше осъден условно от Окръжния съд в Шумен. Магистрати му налагат 1 г. затвор и отлагат изтърпяването за 3 години. Лишават шофьора А.З./27г./ от шофьорска книжка за 6 месеца. Инцидентът на пътя Шумен-Силистра в района на селата Загориче и Браничево стана на 17 август 2017 г. към 23,40 часа. На прав пътен участък румънецът зад волана на „Даф“ помел с предната дясна част пешеходеца. Мъжът изпаднал в кома и издъхнал след повече от два месеца през октомври. Магистрати приемат, че смъртта е причинена по непредпазливост. Руменецът е карал с несъобразена скорост. Засечени са 70 км/ч, а е изчислено, че би могъл да спре в осветената зона от късите светлини на фаровете с 58,36 км/ч. Бил е заслепен, но не е намалил скоростта. 625 лв. са дължимите деловодни разноски. Шофьорът има право да обжалва присъдата пред втора инстанция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.17", "title": " Осъдиха румънец за смърт на пътя"}
{"url": "https://trud.bg/%d1%81%d1%82%d0%b0%d0%bd%d0%b8%d1%88%d0%b5%d0%b2-%d0%b1%d1%8f%d1%85-%d0%b5%d0%b4%d0%b8%d0%bd-%d0%be%d1%82-%d0%bf%d1%8a%d1%80%d0%b2%d0%b8%d1%82%d0%b5-%d0%ba%d0%be%d0%b8%d1%82%d0%be-%d0%bf%d0%be%d0%b7/", "text": "Бях един от първите, които поздравиха Елена Йончева за резултата. Това каза президентът на Партията на европейските социалисти (ПЕС) Сергей Станишев, пред журналисти след Пленума на БСП, на който стана ясно, че  Той определи резултата си от тайното гласуване на Пленума за водач на листа за евровота като достоен. „Първо, аз искам да благодаря за пореден път на тези над 200 общински конференции на БСП, които са ме номинирали в евролистата на БСП. Също така и на хората, които застанаха на тази кампания зад мен. Казах много ясно в моето изказване: няма да ги предам. Участвах в това състезание именно с тази мисъл и с тази морална подбуда. Много аргументи вече ги казах и преди това. Второ, аз може би бях един от първите, които поздравиха Елена с резултата за нея. Опитах се, както предполагам вече сте чули, да потърся и предложа на Националния съвет изход, който да позволи да излезем обединени с волята да спечелим тези избори“, каза Станишев. Той уточни, че протегната му ръка не е била приета. Президентът на ПЕС заяви, че оттук нататък ще направи така БСП да се събере, а не да отиде „подскачайки на един крак“ в състезанието. „Целта е да стигнем първи“, заяви Станишев и допълни, че отговорността за това е на ръководството на партията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.03.17", "title": " Станишев: Бях един от първите, които поздравиха Елена Йончева за резултата"}
{"url": "https://trud.bg/%d1%80%d0%b0%d0%b7%d0%b1%d0%b8%d1%80%d0%b0%d0%bc%d0%b5-%d0%be%d1%82-%d1%80%d1%83%d0%b6%d0%b0-%d0%b8-%d0%be%d1%82-%d0%b1%d1%8f%d0%bb-%d1%80%d0%b0%d0%b2%d0%bd%d0%b5%d1%86/", "text": "Те, социалните социопати, не прощават на никого С повече от 30 години опит в модата и живота на висшето общество, Евгени ще отразява за вас горещите моменти от живота на богатите и известните. Лорд Минчев ще се изказва по злободневни теми, ще посочва модните личности на деня, ще бъде в началото и края на червения килим… Българите сме си билкари по произход. Следваме насоките на Петър Димков, изпълняваме директивите на Дънов, дъним се и прогизваме в отварите си. Пием жен шен, но не се подмладяваме, берем лайка и слагаме дафинов лист в яхнията, а сме все дебели и неудовлетворени -морално и физически. Защото прекаляваме с най-отровната билка- завистта. Ружа Игнатова, която познавам по обстоятелства, свързани с мои събития, вероятно е “сгазила лука”, за да бъде така широко “издирвана”, носи цветно име, каквато е с самата тя, ако я познавате. Начетена, ярка, с широки познания. Използвам горката жена, върху която се струпа вселенската злоба, за да изясня чертите на българския портрет. По реакциите им ще ги познаете, перифразирам на воля библейското “По делата им…”. Или по- скоро – по селата им ще ги познаете, като визирам нещо много отвъд трудолюбието, смиреността и добрите качества на селяка. Тук говоря за селяндура, сдобил се с компютър и профил в социалните мрежи. И този селяк се възползва от ненаказуемото си право да ръси невежество напред и назад, като се позовава на “източници”, отдавна източени от съдържание. Тоест, тип Една Жена Каза. И ако Ружа е само обектът на една всеобхватна омраза, то нека и благодарим, че снагата є следва да понесе всичко това. Вероятно е един женски Исус на нашите онлайн прегрешения…Те, социалните социопати, не прощават на никого. Посегнаха на Оскар-а български, на всякое българско постижение и ако можеха, щяха с две ръце да смъкнат от Космоса Делю войвода, що лети сред звездите. Но българинът никому не сваля звезди, само трупа с кюрека блато, кал и гнили картофи върху всичко, което може да свети, пази Бог- да грее. Сипвам си чай от мента /не от Наско Ментата/ и хуквам да коментирам фейсбук- билкарите, които разбират от Ружа, от мюфтийства и от бял равнец.   Дипломат се среща с бизнесдама Не може да ги наречем новата светска двойка на годината, макар да са почти постоянно заедно. Доскорошният ни посланик в Сеул Петър Андонов и бизнесдамата Гергана Тодорова се познават от години, но чак след завръщането на Негово Превъзходителство от Южна Корея възстановиха приятелството си. Така облечени и радостни, двамата бяха засечени на десетки модни и интелектуални събития.   Оранжевото е цветът на пролетта Нейно Величество Кралицата на Англия очевидно “ръководи” британската мода. И този сезон от Бъкингам идва “разпореждане свише”, че оранжевото ще бъде цвета на пролетта. Елизабет Втора завладява и с шапките си, повечето от които макар да не са ваза или кашпа, побират доста цветя. Палтото в стил шинел /не Шанел/, прави достолепната дама стройна а перлите и диамантите напомнят коя е, докато подмладяват чертите и.     Хътчинс – дама на Певец на годината Мая Хътчинс, която си тръгна с награда от тазгодишния конкурс “Бизнесдама на годината”, получи предложение, на което не можа да откаже. Организаторите и Комитетът на гала – церемонията по връчване наградите “Певец на годината” я помолиха да бъде почетна дама на събитието. Хътчинс, ще връчи и една от големите награди. Сред номинираните са Искрен Пецов, Роберта, дуетът на Орлин Горанов със Сандра Александрова, за автор на песен – Вида Пиронкова, за кавър – Кали, за народна песен – Ана-Мария. Певец на годината ще се проведе на 12 април в клуб Планет.", "date": "2019.03.17", "title": " Разбираме от Ружа и от бял равнец\t\t\t"}
{"url": "https://trud.bg/%d1%81%d1%82%d0%be%d0%bb%d1%8a%d1%82-%d0%bd%d0%b0-%d1%81%d0%be%d0%bb%d1%81%d0%ba%d1%8f%d1%80-%d1%81%d0%b5-%d1%80%d0%b0%d0%b7%d0%ba%d0%bb%d0%b0%d1%82%d0%b8/", "text": "След като се опари с Дейвид Мойс, Луис ван Гаал и Жозе Моуриньо, ръководството на „Манчестър Юнайтед“ не бърза с назначението на треньор. До преди седмица Оле Гунар Солскяр изглеждаше бетониран за постоянен мениджър на „червените дяволи“. Но загубата от „Арсенал“ с 0:2 и последвалото отпадане в четвъртфинала за Купата на Англия от „Уулвърхемптън“ (1:2) сгъстиха мъглата над „Олд Трафорд“. Много вероятно е „Манчестър Юнайтед“ да завърши сезона без трофей. Единственият, за който се бори, е Шампионската лига, но сега идват два мача с фаворит №1 „Барселона“. „ Мачът с „Уулвърхемптън“ е голяма стъпка назад – призна 46-годишният Солскяр. – Най-слабото представяне, откакто съм треньор на отбора. Играхме добре срещу „Арсенал“ и не взехме това, което заслужавахме. Сега получихме точно това, което ни се полагаше. В нито един момент не поставихме вратаря и защитниците им под напрежение. Истината е, че не можеш да си на топ ниво във всеки мач. Не трябва да се обезценява играта на „Уулвърхемптън“, дори ние да сме били слаби.“ Мнозина специалисти в Англия заклеймиха другия четвъртфинал „Суонси“ – „Манчестър Сити“ (2:3). Втородивизионният тим поведе с 2:0, но шампионите обърнаха. Вторият им гол бе от несъществуваща дузпа, а третият – от засада. И докато на мача „Уулвърхемптън“ – „Манчестър Юнайтед“ червен картон за Линделоф от гостите бе отменен заради ВАР, системата за видео съдии нямаше в Уелс. Причината – само елитните стадиони са оборудвани с нея. „ Къде е ВАР? Не е справедливо в един турнир на един мач да го има, а на друг – не – негодува Оуен Харгрийвс, бивш национал на Англия, играл в „Юнайтед“ и „Сити“. – Двубоят беше прекрасен, но победният гол е скандален.“ „ Дузпата е още по-решаваща ситуация, а явно не трябваше да се отсъди“, репликира го Джон Хартсън, бивш уелски национал. „ Ако не е имало дузпа, извинявам се. Ако е било засада, извинявам се – каза Пеп Гуардиола. – Питайте футболните шефове защо нямаше ВАР. Аз отдавна съм за него.“ „ Сити“ има шанс да е първият отбор с четири трофея в един сезон. Тимът вече спечели купата на лигата. В същото време „Ливърпул“ се завърна на първо място във Висшата лига, след като срази изпадащия „Фулъм“ с 2:1 като гост. Обичайният заподозрян голмайстор през сезона Садио Мане беше клинично точен в 26-ата минута за 1:0. После бившият „червен“ Райън Бабел изравни, но 9 минути преди края Джеймс Милнър вкара от дузпа. „Ливърпул“ има две точки повече от „Манчестър Сити“, който обаче е с мач по-малко. Това е дербито срещу „Манчестър Юнайтед“ на „Олд Трафорд“ на 24 април.", "date": "2019.03.17", "title": " Столът на Солскяр се разклати"}
{"url": "https://trud.bg/%d0%b0%d0%bd%d0%b0-%d0%b4%d0%b5-%d0%b0%d1%80%d0%bc%d0%b0%d1%81-%d0%b5-%d1%84%d0%b0%d0%b2%d0%be%d1%80%d0%b8%d1%82%d0%ba%d0%b0-%d0%b7%d0%b0-%d1%80%d0%be%d0%bb%d1%8f%d1%82%d0%b0-%d0%bd%d0%b0-%d0%bc%d0%b5/", "text": "Великолепната млада дива Ана де Армас е най-сериозната фаворитка за ролята на легендата Мерилин Монро в подготвания от дълго време проект на Андрю Доминик “Blonde”. Визионерът Доминик се опитва да снима “Blonde” от горе-долу десетилетие. Преди доста време австралийското бижу Наоми Уотс щеше да се превъплъти в американската екранна икона. После имаше слухове за Джесика Частейн, но и двата варианта на екранизацията на романа на Джойс Каръл Оутс се разпаднаха, припомня operationkino.net. Сега “Blonde” намери нов дом в Netflix и надеждите да стигне до екран се възродиха, а тази седмица научихме и за нов опит да се намери перфектната актриса за ролята на Мерилин. Наоми Уотс вече е малко възрастна, а Частейн може би е прекалено заета, защото сега Ана де Армас (”Блейд Рънър 2049”) преговаря за ролята и вероятно скоро ще видим красавицата в първите работни снимки от продукцията. Според някои фенове Андрю Доминик не работи достатъчно и за почти 20 години има само няколко заглавия – дебютът му “Chopper” с Ерик Бана, изключително качествената уестърн елегия “Убийството на Джеси Джеймс от мерзавеца Робърт Форд” и “Killing Them Softly”, документалният “One More Time with Feeling” и няколко предстоящи епизода на “Mindhunter”.", "date": "2019.03.17", "title": " Ана де Армас е фаворитка за ролята на Мерилин Монро\t\t\t"}
{"url": "https://trud.bg/%d0%ba%d0%b0%d1%82%d1%80%d0%b8%d0%bd-%d1%81%d1%8a%d1%81-%d0%b7%d0%bb%d0%b0%d1%82%d0%be-%d1%81%d1%80%d0%b5%d0%b1%d1%80%d0%be-%d0%b8-%d0%b1%d1%80%d0%be%d0%bd%d0%b7/", "text": "Катрин Тасева спечели пълен комплект медали на турнира от веригата Гран при по художествена гимнастика в Киев. Националката ликува със злато на лента, взе бронз на обръч, а в многобоя се окичи със сребро. На съпътстващия турнир „Дерюгина къп“ в украинската столица ансамбълът ни при девойките също спечели бронз в съчетанието с 5 обръча.  Тасева бе единствената ни представителка при жените в Киев. По същото време Невяна Владинова и Боряна Калейн спечелиха по две титли на уредите на държавния шампонат за приза „Жулиета Шишманова“ в Бургас. Владинова, която стана шампионка в многобоя, прибави още злато на топка и булахли. А Калейн стана №1 на обръч и лента. Националният ансамбъл игра демонстративно.", "date": "2019.03.17", "title": " Катрин със злато, сребро и бронз"}
{"url": "https://trud.bg/%d1%82%d0%be%d0%bc%d0%b0-%d0%b1%d0%b8%d0%ba%d0%be%d0%b2-%d0%b1%d1%81%d0%bf-%d0%b8%d0%b7%d0%bf%d0%b8%d1%82%d0%b2%d0%b0-%d0%b4%d0%b5%d1%84%d0%b8%d1%86%d0%b8%d1%82-%d0%bd%d0%b0-%d0%bf%d0%be%d0%bb%d0%b8/", "text": "Извън литературните метафори, употребени за г-жа Йончева, това е работа за БСП ние нямаме притеснение кой ще е водач на партията. БСП изпитва дефицит на политически кадри и ги запълва с гражданска квота. Това каза депутатът от ГЕРБ Тома Биков пред  Дали е флагман на истината, е друг въпрос, защото през последните години не е правила нищо друго освен компромати. Това са сигнали от литературен характер. Нито компроматите за Делян Добрев не стигнаха до обвинение, нито сигналите за оградата намериха съдебно решение. Нито една политическа акция на се превърна в сигнал. Материализира се като обвинение поучаваните на пари от нея от КТБ и Цветан Василев. БСП са основният политически опонент на ГЕРБ. Стана ясно, че всеки който противоречи на Нинова, няма място в партията. Гласуването не е за нито за Станишев, нито за Йончева, това разделение на гласовете показва, че БСП не може да преодолее това разкрачване, което съществува от 90-те години, смята Биков. Нинова просто да спечели парламентарни избори, ако иска да стане премиер, посъветва той лидера на левицата Корнелия Нинова. Тя загуби изборите през 2017 година и не анализира поведението си. Има такъв тип жени, които търсят проблема извън себе си, добави депутатът. Нашата ситуация е доста по-подредена. Йончева и Габриел не са съпоставими. Не работим само за водача. Мислим задълбочено кой де бъде водач на листата. Въпросът е какво ще работят ЕК Маркс Манфред Вебер трябва да кажат дали ще участват в кандидатурата на Франс Тимерманс, който е един от най-големите поддръжници на Истанбулската конвенция. Ако не подкрепят него, кого друг. Ако няма да влязат да гласуват, то те нямат място в Европейския парламент, попита Тома Биков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.17", "title": " Тома Биков: БСП изпитва дефицит на политически кадри и ги запълва с гражданска квота"}
{"url": "https://trud.bg/%d1%80%d1%83%d0%bc%d1%8a%d0%bd%d1%81%d0%ba%d0%b8-%d1%87%d1%83%d0%b4%d0%be%d0%b2%d0%b8%d1%89%d0%b0-%d1%81-%d1%82%d1%80%d0%b8%d1%83%d0%bc%d1%84-%d0%bd%d0%b0-%d1%81%d0%be%d1%84/", "text": "“Тайният живот на Вера” с победата в категорията за документално кино Румънския режисьор Мариус Олтеану си тръгна с голямата награда на 23-ото издание на “София филм фест”. Неговото произведение “Чудовища” триумфира и затвърди възходящата траектория на румънското авторско кино. В благодарствената си реч Олтеану говори за абортите и хомосексуалността. “Правата трудно се постигат и лесно се губят, особено когато не си даваме сметка за другите и за тяхното значение, за това какво те искат”, каза Олтеану. Българското кино също отбеляза солидно присъствие, а “Прасето” на Драго Шолев прибра три приза. Фестивалът почете Кирил Маричков с наградата на София ца цялостен принос към музиката и киното. Маричков разказа, че в рамките на фестивала гледал филма “20 години “Щурците” и негово изказване вътре го накарало да се замисли. “Изказването беше нещо в този смисъл, че българското училище тогава бе обременено от политическа идеология, учеха ни, че най-великото нещо на света е Съветският съюз и че всички ще живеем в едно бъдеще, в което всички ще имат каквото пожелаят. По този повод бях казал, че глупавите вярват на това, което ги учат в училище, умните – на това, което ги учат вкъщи, лабилните – на това, което научават на улицата. Днес не бих казал точно така, още повече като гледам, че бащи-мутри със златна верижка на врата, на чиито синове са писали двойка в училище, отиват да бият учителката защо е писала двойка на сина. Така че де да знам дали родителите са най-възпитателното място в момента. Но аз явно съм имал предвид моите родители, които наистина са ме научили защо демокрацията е по-добра от тоталитаризма и защо на изкуството трябва да се отдадеш изцяло и е нещо много сериозно”, каза музикантът от “Щурците”. Наградата на Младежкото жури отиде за “Техеран, град на любовта” на Али Джаберансари. Призът на гилдия “Критика” при Съюза на българските филмови дейци бе за “Пеперуди” на Толга Карачелик. Награда за най-добър български игрален филм. Почетен диплом на журито на Балканския конкурс на “София филм фест” получи “Товарът” на Огньен Главонич. “Нейната работа” на реж. Николас Лабот спечели награда за най-добър балкански филм. “Тайният живот на Вера” победи в категорията за документално кино.", "date": "2019.03.17", "title": " Румънски „Чудовища“ с триумф на „София филм фест“\t\t\t"}
{"url": "https://trud.bg/%d0%b1%d0%b5%d0%bd%d0%b7%d0%b8%d0%bd%d0%be%d1%81%d1%82%d0%b0%d0%bd%d1%86%d0%b8%d0%b8%d1%82%d0%b5-%d0%b8%d1%81%d0%ba%d0%b0%d1%82-%d0%be%d1%82%d0%bc%d1%8f%d0%bd%d0%b0-%d0%bd%d0%b0-%d0%bd%d0%be%d0%b2/", "text": "Изискванията нарушават конкуренцията Да се отменят текстовете в Наредба № Н-18, които изискват от бензиностанциите да посочват данни за размера на ДДС, акциз, покупна и продажна цена на горивата във всяка касова бележка. Това поискаха от Българската петролна и газова асоциация в своя декларация. Те заявяват опасенията си, че публичното оповестяване на чувствителна информация, каквато е доставната цена на горивата, би могло да доведе до нарушаване на конкуренцията. “КЗК коментира, че това би могло да засегне конкурентната среда на пазарите на търговия на едро и дребно с горива, които не се подчиняват на държавна регулация по отношение на цените, а последните се определят свободно от пазарните оператори и се влияят от икономически процеси”, пише още в позицията. “Всичко това ни кара да се опасяваме, че няма да можем да функционираме нормално и създава риск пред бъдещи инвестиции на членовете на БПГА. Изправени сме пред избора да не спазим една или друга разпоредба, което ни поставя в абсурдна ситуация”, споделят още от асоциацията.", "date": "2019.03.17", "title": " Бензиностанциите искат отмяна на новите касови бележки"}
{"url": "https://trud.bg/%d1%81%d0%b0%d1%89-%d0%bf%d1%80%d0%b5%d0%b4%d0%be%d1%82%d0%b2%d1%80%d0%b0%d1%82%d0%b8%d0%bb%d0%b8-%d0%b2%d0%be%d0%b9%d0%bd%d0%b0-%d0%bc%d0%b5%d0%b6%d0%b4%d1%83-%d0%b8%d0%bd%d0%b4%d0%b8%d1%8f-%d0%b8/", "text": "Напрежението между Индия и Пакистан миналия месец е било на ръба на ескалацията и само намесата на САЩ, включително съветникът по националната сигурност Джон Болтън, е предотвратила избухването на война между враждуващите азиатски държави. Кипящият спор премина в конфликт в края на миналия месец, когато индийски и пакистански военни самолети атакуваха цели в Кашмир на 27 февруари, ден след нападението на индийски изтребители срещу военен лагер в Пакистан. В един момент Индия е заплашила да изстреля поне 6 ракети срещу Пакинтан, а Исламабад е заявил, че ще отговори с „три пъти по-мащабен“ ракетен удар, съобщи Ройтерс, позовавайки се на западни дипломати и правителствени представители в Ню Делхи, Исламабад и Вашингтон. В крайна сметка, заплахите не са осъществени и не е имало индикации, че те ще включват ядрено оръжие, но те предизвикаха сериозни притеснения сред официалните кръгове във Вашингтон, Пекин и Лондон, пише агенцията. Ройтерс определя този момент като най-сериозната военна криза в Южна Азия от 2008 г. насам, която е потушена единствено благодарение на интензивни дипломатически усилия. Заплахите за взаимни удари са разменени в разговори между индийския съветник по националната сигурност и шефът на пакистанското разузнаване. Двете страни са били в интензивни контакти през цялото време на кризата. В същия момент във Виетнам се е провеждала срещата между президента Доналд Тръмп и лидера на Северна Корея Ким Чен-ун. Оттам съветникът по национална сигурност на САЩ Джон Болтън и държавния секретар Майк Помпео са влезли в контакт с колегите си в Делхи и Исламабад в опит да потушат кризата. Това се е случило на 27 февруари и през цялата нощ срещу 28-ми. Американските усилия са били фокусирани върху бързото освобождаване на индийския пилот,   от Пакистан, след валянето на самолета му и върху получаването на уверения от индийската страна, че тя няма да изпълни намерението си да изстрелва ракети по пакистански цели. От Пакистан са заявили, че в дипломатическите усилия са се включили Китай и Саудитска Арабия. Пекин е отказал коментар по темата, но от ОАЕ са потвърдили, че е имало разговори с премиерите на Индия и Пакистан. На 28 февруари сутринта в Ханой президентът Тръмп заяви пред журналисти, че очаква кризата да приключи скоро. Същият ден пакистанския министър-председател обяви, че странат му ще освободи индийския пилот.    ", "date": "2019.03.17", "title": " САЩ предотвратили война между Индия и Пакистан\t\t\t"}
{"url": "https://trud.bg/%d0%bb%d1%8e%d0%b1%d0%be%d0%b2%d0%bd%d0%b8%d1%86%d0%b8-%d0%be%d1%82%d0%ba%d1%80%d0%b8%d1%82%d0%b8-%d0%b7%d0%b0%d0%b4%d1%83%d1%88%d0%b5%d0%bd%d0%b8-%d0%b2-%d0%b3%d0%b0%d1%80%d0%b0%d0%b6-%d0%be%d0%b1/", "text": "Втората е версия е за двойно самоубийство Телата на мъж на 40 години и 34-годишна жена бяха открити в гараж в Пловдив. Двамата били любовници и се усамотили в автомобил, станало им студено, запалили двигателя, заспали и се задушили от изгорелите газове, гласи основната версия на полицията. Сигнал за трагедията в квартал “Христо Смирненски” бил подаден около 11 ч. на тел.112. Според пловдивски сайтове телата открил бащата на загиналия мъж, който започнал да търси сина си в неделя сутринта. По непотвърдена информация и двете жертви имали семейства и връзката им била извънбрачна. Предполага се, че са се срещнали още в събота вечерта и вероятно са имали намерение след ласките в гаража да се приберат по домовете си. Криминалистите обаче имат и втора версия – за умишлено самоубийство на двамата, предизвикано от разкрития на връзката им и възможните последици за семействата им. До късно продължиха разпити на роднини и познати, като ченгетата се опитваха да запазят подробности за самоличността и професиите на починалите. Не стана ясно също дали са имали деца, които след нещастния случай остават сираци.   Загиналият е бившият рапър Кобака от „Гумени глави“ Приятелката му има две деца на 3 и 6 години  Известният преди години рапър Костадин Кобаков, по прякор Кобака, от групата “Гумени глави” е мъжът, открит мъртъв с 34-годишната си любовница, разказаха съседи от кооперацията в Пловдив. Според тях той съвсем скоро купил апартамента с фаталния гараж. След кариерата си на рападжия Кобака работел в семейната фирма на баща си Асен и изкарвал добри пари. Днес преди обед родителят пристигнал да го търси от Пазарджик, след като нямал връзка с него по телефона от събота вечерта. Според бащата в джоба на сина му имало около 4200 лв. и той спокойно е можел да заведе приятелката си на хотел, но най-вероятно е искал да й покаже жилището си. Освен това автомобилът е бил с газова уредба и не било изключено от бутилката да е изтекъл газ. Починалата любовница пък имала две деца на 3 и на 6 годинки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.17", "title": " Любовници открити задушени в гараж (обзор)\t\t\t"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d1%82%d0%be%d0%bc%d0%be%d0%b2-%d1%89%d0%b5-%d0%b1%d0%be%d1%80%d0%b8-%d0%ba%d0%be%d1%80%d1%83%d0%bf%d1%86%d0%b8%d1%8f%d1%82%d0%b0/", "text": "Днес поставяме началото на важна битка. Няма никакво оправдание, че ние сме най-бедната и най-корумпирана държава в Европа. Това заяви проф. д-р Александър Томов на втората Национална конференция на движение „Заедно”. В зала 6 на НДК гражданското движение представи кандидатите в листата си за евроизборите: Ганчо Ганчев, Трендафил Митев, Иван Станков, Искра Балканска, Александър Томов, Никола Алтънков, Динко Динков, Мария Пиргова, Димитър Кисимов и Димитър Митев. „Икономиката не работи, нашите заплати са пет пъти по ниски от нивото на Европа, а пенсиите са израз на геноцид”, категоричен беше Томов. Той постави акцент върху корупцията по високите етажи на властта, и я изтъкна като основна пречка пред развитието на страната. „Има остра нужда от промяна. Нашите кандидати са първата стъпка за тази промяна”, посочи проф. Динков Динков.  ", "date": "2019.03.17", "title": " Александър Томов ще бори корупцията\t\t\t"}
{"url": "https://trud.bg/%d0%bc%d0%b0%d0%b9%d0%ba%d0%b0%d1%82%d0%b0-%d0%bd%d0%b0-%d0%b1%d0%bb%d1%8a%d1%81%d0%bd%d0%b0%d1%82%d0%be%d1%82%d0%be-%d0%bc%d0%be%d0%bc%d1%87%d0%b5-%d0%b2-%d1%82%d1%80%d1%8a%d0%bd-%d1%81%d0%bf%d0%be/", "text": "Майката на четвъртокласника Ивайло Стоянов, който през 2015 г. беше блъснат от бившия кмет на Трън – Станислав Николов, ще се срещне с главния прокурор. Това каза самата тя пред  Поводът е оправдателната присъда на Николов, според която не автомобилът е блъснал детето, а детето автомобила. „Случайно деяние – това е решението на съда и Пернишкият окръжен съд потвърди това решение. Аз написах до главния прокурор жалба, преснимах мотивите, протестът от Трънската прокуратура потвърждава същото нещо. Каквато е волята на съда, това е – шофьорът не е извършил престъпление”, разказа майката. По думите ѝ е цяло чудо, че след сблъсъка детето е останало живо – до същия извод стигнали и лекарите, борили се за живота на малкия Ивайло. Заради тежките последствия до края на живота си момчето ще трябва да спазва строга диета. Ивайло е с отстранен половин черен дроб и далак. Според майката съдията по делото Михаил Алексов, който оглавяваше съда в Трън, а понастоящем е председател на Районен съд – Перник, дори не е прочел мотивите. „Той просто изпълни една поръчка – така му е наредено”, убедена е Анита Гълъбова. По думите ѝ слуховете в града са, че през есента Николов отново ще се кандидатира за кмет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.17", "title": " Майката на блъснатото момче в Трън: Според съда детето ми се е ударило в колата"}
{"url": "https://trud.bg/17-%d0%b3%d0%be%d0%b4%d0%b8%d1%88%d0%bd%d0%b0-%d0%b5-%d0%b4%d0%b5%d0%b2%d0%be%d0%b9%d0%ba%d0%b0-%d0%ba%d1%8e%d1%81%d1%82%d0%b5%d0%bd%d0%b4%d0%b8%d0%bb%d1%81%d0%ba%d0%b0-%d0%bf%d1%80%d0%be/", "text": "Снежанка Пенова е ученичка в професионална гимназия “Йордан Захариев” в града Получи 1500 лв. от Общината Седемнадесетгодишната Снежанка Пенова е новата носителка на титлата “Девойка Кюстендилска пролет”. Красавицата е ученичка от Професионална гимназия по икономика и мениджмънт “Йордан Захариев” в града. Наградата от 1500 лв., предоставени от Общината, бяха връчени на победителката лично от кмета Петър Паунов. Журито бе съставено от 28 предишни носителки на титлата. Церемонията за избор на “Девойка Кюстендилска пролет” се проведе за 53-ти път. Водещи на програмата бяха актрисата и носителка на награда “БГ модна икона” Яна Маринова и музикантът Орлин Павлов. Кулминацията на вечерта беше изпълнението на рапъра и продуцент Криско, който преди дни пусна в интернет новото си парче AFTERMAN. Подгласнички на Снежанка Пенова станаха Виктория Тишанска, която спечели и отличието “Момиче на публиката”, чрез есемес-гласуване, продължило и по време на конкурса, и Рафиела Николова. Те получиха по 850 лв. от Община Кюстендил. Традицията по избирането “Девойка Кюстендилска пролет” в Кюстендил датира от 1966 година. На този празник се избира девойка, която символизира идването на пролетта, младостта, пробуждането на природата и надеждата за нов живот. Изборът се проведе в три кръга – официални тоалети, танцово дефиле и единствения по рода си в България тур с народни носии. Участничките, които дефилираха тази година, бяха 14 на брой на възраст между 16 и 18 години.", "date": "2019.03.17", "title": " 17-годишна е „Девойка Кюстендилска пролет“"}
{"url": "https://trud.bg/%d0%bc%d0%b0%d1%80%d0%b8%d0%b0%d0%bd%d0%b0-%d0%bf%d0%be%d0%bf%d0%be%d0%b2%d0%b0-%d0%be%d0%bf%d0%b0%d1%81%d0%bd%d0%be-%d0%b5-%d0%b1%d0%b5%d0%b7%d0%b4%d0%b0%d1%80%d0%bd%d0%b8%d1%86%d0%b8-%d1%81%d0%b5/", "text": "Най-трудно е да обясняваш любовта Бих се изкушила да пея с Ицо Хазарта Нямах колебание да изпея „Две хубави очи” Изпитвам неудобство от текстовете, които чувам – Мариана, новата ти песен “Две хубави очи” по стихове на Яворов вече предизвика голям интерес. Очакваше ли, че ще има толкова много и различни мнения?  – Радвам се, че песента предизвика една дискусия, което е страхотно, защото, ако ние не си спомняме за тези стари, прекрасни български поети, то може би започваме да си забравяме историческата памет, като народ и като идентичност. Така че, аз съм щастлива, че съществува такава дискусия – трябва ли да се пипат думите на Яворов, или не трябва? Разбира се, че трябва да се случват такива неща, с премерен риск. Разбира се, има и критики. Винаги има едни псевдо интелектуалци, които са ревностно влюбени в поетите и не дават да се пипат, но в крайна сметка за това живеем в свободно общество, за да може всеки да си каже какво мисли и какво чувства, а музиката е въпрос и на вкус. – С Веселин работите над общ проект. Би ли издала нещо повече и каква ще е твоята роля в него?  – О, ние сме на много ранен етап, но за темата в него мога да кажа, че продължаваме с Яворов – с писмата към него от Лора и… явно е бил много желан мъж!  Веселин също се включва: Тогава са били бурни години, времето на кръга “Мисъл” и тези хора са били много интересни. Яворов е бил от поетите, като Ботев – революционер по дух и по мъжественост, а в същото време в него е бушувала безумна страст, тази страст – тогавашната! Използваме цялото това нещо, като повод да излеем тази поезия на душата и страст на героите, за да можем да ги пресъздадем в един поетичен, музикален спектакъл – това, което е в момента нашето ниво и самочувствието, което носим. Не говоря за творческо, а за самочувствие, като при едни хора на по 40 години, които са преживели доста неща и са натрупали информация, която иска да изригне. – Мариана, вярно ли е, че “Две хубави очи” ще е последната ти песен?  – Казах в едно тв-предаване, че имам усещането, че това ще е последната ми песен, защото ми е все по-трудно да намеря съмишленици в това да се предлага качество и силни послания в музиката. Това наистина много ми тежи, много ме измъчва и на моменти се демотивирам жестоко, но времето ще покаже… – Направи невероятен дует с Васил Найденов – “Целувай ме дълго”. Защо не снимахте и клип към него?  – За съжаление не се захванах аз с проекта… Стефан Димитров направи музиката за песента, изпяхме я с Васко и после не остана време за видеото. Иначе съм изключително горда с този дует, както и с дуетите ми с Орлин Горанов. Като върна времето назад – няма от какво да се срамувам в музиката и не изпитвам неудобство от това, което съм направила. – Каква е причината за тази голяма пропаст между твоето и по-голямото поколение изпълнители?  – Ако имаше естествен процес на промяна в музиката, в който се появява по-модерна музика, която не се харесва на по-големите, щеше да е нормално да има една такава – не бих го нарекла точно пропаст, защото това са различни светове, но тук не говорим за естествен процес. Тук говорим за едно агресивно, изкуствено налагане на ниско талантливи и некачествени артисти. Лошото е, че хората, които не притежаваха качества, преди отпадаха по един естествен начин някъде по пътя, докато сега те се налагат и продължават да се налагат още по-агресивно. – Притеснена ли си?  – Много е опасно, когато се появи бездарник и реши да събере около себе си – да издава и продуцира също толкова ниско талантливи хора. Тогава колелото се завърта толкова силно, че в един момент, ако някой не се намеси и не го спре, то придобива мащаби, в които се стига до много неприятен и фатален финал за всички. – Случвало ли се е да ти става неудобно, когато слушаш някой от налаганите хитове и как според теб, за такива песни има ефир, а за утвърдените ни изпълнители няма място?  – Постоянно изпитвам неудобство – от текстовете, от това, което чувам като звуци, които издават тези хора и за мен е направо безумно. Аз съм толкова далече от всичко това, че наистина ми е неудобно. Кой позволява това?! Всички ние – и с действията си, и с бездействията си. Не знам, всичко е много объркано, но според мен на тези хора трябва да им се тропне по някакъв начин на масата, но явно хората, от които зависи това, са си добре, живеят си добре и не ги интересува. От върховете на политиката, до върховете в телевизията и в журналистиката въобще – всичко е подменено, моделът отдавна е подменен – лобирането, бутането, изкуственото налагане, цензурата… – Нова песен, която истински да те е развълнувала?  – Ицо Хазарта – отново, той винаги ме вълнува и си пускам новата му песен “Браво”. Във всеки един момент бих се изкушила да пея с Ицо. Хареса ми и песента на Алма – дъщерята на Саня Армутлиева, която е направила едно парче, много различно от всичко, което се случва на родния пазар. Много стил има в тази песен и това ми харесва. – Съжаляваш ли, че се отказа да работиш в “Шоуто на Слави”, където беше избрана за вокалистка в бенда, заедно с Деси Добрева и Алекс Раева?  – Не, единственото, за което съжалявам е възможността да съм често до Слави, защото прекарах доста време с него по време на първия сезон на “Гласът на България”. Намирам го за много добър човек и ми липсва контакта с него, защото от тогава не сме се чували. – Да не би да ти е обиден?  – Не, но може би ми е малко ядосан, че не успях да задържа самоконтрола си във “Вип брадър”, а той много искаше да се стегна и да се представя добре. Винаги съм имала усещането, че с него можем да бъдем прекрасни приятели и смятам, че дори сега, както аз отстрани, така и той някъде отстрани – често си го мислим това, когато си попаднем в полезрението. Ние с него си имахме много истински и красиви разговори по време на формата, беше един много хубав период. – З какво говорите с Веселин и кои теми в страната ви вълнуват най-силно?  – Абсолютно всички теми ни интересуват, говорим много и анализираме. Вълнува ни изцяло подменения модел у нас, липсата на човещина, липсата на послания, на човечност, на смисъл, на правилно отношение, на правилен прочит към изкуството, превръщането на всичко в бизнес, безскрупулност, наглост. Много си говорим за липсата на гражданско общество в България и това според мен е основната болест на българина в момента. Случват се някакви неща – несправедливи, справедливи – няма реакция нито за справедливите, нито за несправедливите. Няма реакция… – Май българите сме си трапезни революционери, както се беше изразил Фънки?  – Да, трапезни революционери, а и във фейсбук също големи революции се случват. – Ако беше политик, какво е първото нещо, което би направила?  – Ще изляза на трибуната, ще кажа какво мисля и ще ме уволнят. Това се бие с личността ми, Мариана Попова не може да бъде политик – така че, няма как да се случи. Няма едно нещо, което трябва да се промени, просто трябва да се работи. Всъщност, на едно здраво мислещо общество не му трябват политици. Аз съм прекалено идеалистична на тема политика и вярвам в някакви химери, които не са възможни, защото хората станаха изключително меркантилни и комерсиални, много им е трудно да се обърнат към духовното, да разберат, че основната функция на човека е да обича, да помага на ближния си и да се погрижи за обществото. Това го виждаме на улицата, в магазините – навсякъде. Повечето хора смятат, че са центъра на вселената и другите около тях не съществуват, направо искат да минат през теб, като валяк – никакво възпитание. Виждаме едно ниско образование и ниска култура, като между другото всичките тези фактори се наблюдават във всяка една лидерска позиция и това се възпитава и от екрана, и от пленарната зала… – Най-ценните уроци в живота?  – Знаеш ли, така тичайки през живота, защото аз не мога да кажа, че вървя през живота, моето си е тичане и препускане през повечето време, така че не знам до каква степен и на какво съм се научила, но се научих на основното – че нищо не е вечно и всичко се променя постоянно. Затова трябва да сме много гъвкави и адаптивни, но никога да не изневеряваме на себе си. През целия този път си дадох сметка, че аз съм си аз и не мога да бъда друга. Опитах се да бъда лицемерно позитивна, опитах си да си мълча, опитах се да някак си да се нагодя към системата и ситуацията, но аз не съм този човек. – Уроците на любовта?  – Научих, че трябва да си достатъчно мъдър и готов за нея, за да ти се случи точно навреме и за да успееш да я оцениш, да се погрижиш за нея и да не я загубиш. В любовта не можеш да имаш его и да демонстрираш обществено положение, в любовта не можеш да изискваш – можеш само да даваш и този, който не го е разбрал живее без любов. – Вярваш ли в съдбовната любов за цял живот?  – Не, по-скоро вярвам, че всеки сам си кове пътя и всеки сам си прави, както най-хубавите неща в живота, така и най-гадните номера – кой, каквото си направи… Най-трудно е да обясняваш любовта. Макар че казват, че химията в любовта минава, а при мен лично се засилва с времето… – Семейството ви с Веселин наскоро се увеличи с още една дъщеря. По какво би искала малката Екатерина да прилича на баща си и по какво на теб?  – Екатерина е на пет месеца. Иска ми се да е смела и силна, като баща си и да е така одухотворена и добричка, като майка си. Другата ни дъщеря – Мария-Магдалена иска да е актриса и постоянно ни го повтаря напоследък, като че ли Веселин е успял да я вдъхнови в тази посока, а на мен постоянно ми повтаря, че съм най-добрата майка и много ме обича. -След време сигурно искате още едно дете!  -Не, стига толкова, не мога повече! – Правите ли си романтични изненади?  – Постоянно, за нас самият живот е романтика. Ние сме от хората, които колкото и тривиално да звучи – виждаме облаците, разцъфналите цветя, птичките, щъркелите, когато се завърнат, всичко това е романтика. – Любима мисъл?  -Тя си е моя и съм я писала, когато завършвах училище: “Подари на живота си сладката тръпка, че от себе си нещо си дал, не превръщай мечтите си в глупава сметка, за да се радваш на това, че си живял!” Нашият гост  Мариана Попова си спечелва верни почитатели още с дебюта си в група “Кокомания”. Самостоятелната й кариера е още по-успешна, а в първия й албум “New Religion” е включена песента “Let Me Cry”, с която Мариана представи страната ни на “Евровизия”. Освен солови проекти, талантливата певица има и много хитови дуети с Орлин Горанов, Васил Найденов, Миро, Дони, Васил Петров – голяма част от тях са в дуетния й албум – “Предай нататък”. От няколко години тя има връзка с известния ни актьор Веселин Плачков, с когото наскоро станаха родители на малката Екатерина.", "date": "2019.03.17", "title": " Мариана Попова: Опасно е! Бездарници се обграждат със себепоподобни"}
{"url": "https://trud.bg/%d1%81%d0%bf%d0%b8%d1%80%d0%b8%d0%b4%d0%be%d0%bd-%d0%ba%d0%b0%d0%b7%d0%b0%d0%bd%d0%b4%d0%b6%d0%b8%d0%b5%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%be-%d1%81%d1%8a%d0%b7%d0%bd/", "text": "Днес мъдростта на дедите е атакувана с бронебойни патрони, които са вече открити Без национално съзнание народът отслабва, разлага се и с течение на времето исторически умира Както еднаквите преживелици правят отделните лица близки, така общите исторически събития правят сънародниците духовно сродени Възраждането е съдбовна епоха в отечествената ни история. След вековно иго обитателите на нашите земи изградиха национално съзнание. Осъзнаха се като българи! Днес мъдростта на дедите е атакувана с бронебойни патрони, които са вече открити. Европеизмът и космополитизмът заличават българския ген. Има и „джендъризъм”, който поставя под въпрос какви сме. Мъже, жени или някаква друга порода хомо сапиенс? От подмолите на политиката изпълзяха спасители на нацията. Лъжепатриоти се коалираха, за да влязат във властта. Сега пак са разединени, ще ги пращаме депутати в Европата на Бай Ганьо. Спиридон Казанджиев (1882–1951) първи издига глас за ново възраждане на българския народ. Според професора по философия и психология за това е нужно национално съзнание. Няма го обаче в сегашната ситуация. Властниците гледат да бръкнат по-дълбоко в кацата с мед. Обикновеният човек пък не си дупче билетчето в трамвая. Спестява за еднопосочен билет до чужбина. „Историята ни учи – пише Казанджиев, – че само на фона на една епоха с изнесено напред национално съзнание се раждат велики представители на един народ и че само такива личности са истински водачи на тоя народ; тяхната сила и обаяние е във внушението, което упражняват на почвата на националното съзнание.” Националното съзнание ражда великани като Паисий, Софроний, Раковски, Левски и Ботев. Днес отсътват, защото липсва национално съзнание. Това е омагьосан кръг! Сега народните водачи са духовни джуджета. Мисловната им дейност стига само за някоя далавера. Вторачени са в себеугодието. Броят си парите по три пъти на ден. Сутрин след закуска, по обяд за добър апетит и вечер за приятни сънища. Времената, в които днес живеем, изнасят отново националната идея на преден план. Общото разстройство на живота, което буди страх и прави не само отделните индивиди, но и народите несигурни, както и необходимостта да се намери за устройството на живота трайна основа отвъд всички противоречия и всички разединителни сили – кара народите днес да се връщат към националната идея и да търсят изход от затрудненията в силата и средствата на националното съзнание. За лоста на времето, който иска да отмести руините на едно минало, за да разчисти пътя на бъдещето – няма друга по-сигурна опора от това съзнание. За едно ново възраждане на нашия народ днес ние се позоваваме на същия принцип. Ние говорим за народно единение, за национална просвета, национална култура и национална държава и търсим да събудим и увлечем в творческо дело за тях духовната сила на народа, неговото национално съзнание. За да бъдат обаче усилията ни уверени и действията ни целесъобразни, ние трябва да си изясним същината на това съзнание, неговото психологическо и морално съдържание. По този път ще ни стане ясно и онова значение на националното съзнание в историческия живот на народите, за което говорим. На първо място в съдържанието на това будно национално съзнание стои мисълта за духовното единство на народа. Изворите на това единство са многобройни; ние ще споменем тук само най-важните от тях. Най-дълбок и най-основен извор представя кръвното родство, сиреч еднаквият расов и племенен произход на народа. Някога мисълта за националното единство се е свързвала предимно с тоя произход. По-късно обаче биологичният момент отстъпи място на духовния и едва днес, особено в Германия, той добива отново старото си значение. Всъщност колкото и решаваща да е силата на духовните връзки и отношения за човешкото общество – за народната общност и за националното съзнание кръвното и племенно родство е от основно значение: от него зависи темпераментът на народа, характерът на неговата психофизична реакция, активността или пасивността му, издръжливостта му, по-голямата или по-малка предметност или съзерцателност на съзнанието му и пр. Има наистина народи, които при различен племенен състав проявяват силно национално съзнание; но тия случаи показват само, че кръвното родство не е единственият фактор, от който зависи това съзнание, те обаче не са доказателство против значението на това родство като биологична основа на националното съзнание. Друг също физичен фактор, от който зависи духовното единство на нацията, представляват географските условия на отечествената земя, особено климатът и ландшафтът й. С широката амплитуда в климатическите условия на Русия са обяснявали крайностите в характера на руския народ, неговата склонност към напрежения, но и към неиздръжливост. С влажния и мъглив климат на Англия, който прави сетивните впечатления неясни и безцветни, се обяснява липсата у англичаните на усет за форми и бои. Монотеизмът на евреите обясняват с пустинния пейзаж на Палестина, който прави духа затворен и съсредоточен. С широтата на руската степ обясняват широтата на руската душа, а на внушението от необятното степно небе отдават склонността на руския народ към религиозност и мистика. Националното единство се свързва по-нататък с общността на езика. И тук могат да се приведат примери, които като че са в противоречие с тоя факт. Например Съединените щати, Швейцария или бившата Австро-унгарска империя. Но ролята на езика за духовното единство на тия народи се изразява в стремежа им да се мине към един официален език, задължителен поне в армията. Там пък, където народът въпреки това говори повече езици, там остават налице трайни племенни различия, които затрудняват единството на националното съзнание. Общността на езика действа двойно за това единство: непосредно – чрез езика като средство за общуване, и косвено – чрез всички духовни ценности, които езикът прави достояние на народа. В първия случай езикът влияе чрез органическата връзка между него и съзнанието на народа, във втория случай – чрез особената стойност и своеобразната красота, която добиват духовните ценности от езика, чрез който са мислени и изразени. И в единия, и в другия случай езикът влияе най-вече с ритмиката си, като характерна за емоционалното движение на народната душа, със сетивния си и нагледен колорит, като отражение на климата и отечествения ландшафт, и с мисловното си съдържание, в което е затворен вековният житейски опит на миналите поколения. Духовното единство на народа зависи и от неговата обща история. Както еднаквите преживелици правят отделните лица близки, така общите исторически събития правят сънародниците духовно сродени. Общият исторически опит обработва по един и същ начин отделните съзнания и ги поставя в еднакво отношение към света и живота. Така влияе върху поколенията не само сега преживяваното от тях, но и миналата история, историческата традиция. В тая традиция е историческата памет на народа, която свързва настоящето с миналото и се предава на бъдещето. Не по-малко значение за духовното единство на народа има най-сетне и неговата религия. Особено голямо е това значение у народи, закъснели в културното си развитие, религиозното съзнание на които не е смутено още от никакво съмнение. Някога значението на религията за националното единство е било много по-основно поради това, че тя е носила в себе си целокупното духовно съдържание на народа, което днес се проявява автономно в изкуства, наука и философия. Духовното единство на народа, така определяно от поменатите тук фактори, е отразено в бита, моралното и религиозно съзнание на народа, в изкуството и философията му и най-сетне в обществения и политическия му живот. Най-непосредно то се изявява в народната музика, в нейната ритмика u метрика. Но във всички тия области духовното единство на народа не се отразява само пасивно, то се и активно твори. Ето защо националното съзнание в неговата критическа форма, като национално самосъзнание, предполага не само осъзнаване на националния дух във всичките му зависимости и особености, но и активно опазване и култивиране на тия особености като основа на едно органическо развитие отвътре навън, из духа на нацията. Само това развитие може да бъде творческо и здраво. Общността на човечеството, за която мечтае космополитизмът, не може да бъде основа на това развитие. В сравнение с физичната и психична реалност на националната общност тя си остава една абстрактна идея. Тази идея не може да унищожи биологичната основа на националната общност, нито пък може да изпразни националната душа от онова съдържание, което вековният опит и историческата съдба са наслоили в нея. Постигнато чисто мисловно, космополитическото единство не е творческо, тъй като творчеството предполага реално-психична, бих казал субстанциална, а не само идейна общност. Не е случайно, дето всяко значително творчество в литературата и изкуството е било винаги национално. Без национално съзнание народът отслабва, разлага се и с течение на времето исторически умира; обратно, чрез същото съзнание той се организира в общност с една душа. Националното съзнание държи, чрез това организиране, здрав националния инстинкт за самозапазване, прави народа по-сигурен в историческия му живот, прави целите и задачите му в тоя живот ясни и категорични и готовността му да ги отстоява – пълна. Но култивирането на националното съзнание е непрестанна работа и над колективния, и над индивидуалния морал. В това тъкмо е смисълът и на националното възпитание. Националното възпитание не е само работа в духа на национален стил и форма, то е и грижа за социалното чувство и моралното съзнание на отделния индивид, защото само чрез отношенията и връзките на тоя индивид към народната общност той се изгражда и утвърждава като морална личност. Историята ни учи, че само на фона на една епоха с изнесено напред национално съзнание се раждат велики представители на един народ и че само такива личности са истински водачи на тоя народ; тяхната сила и обаяние е във внушението, което упражняват на почвата на националното съзнание. Това показва, че пътят за създаването на народни водачи и ръководна интелигенция е пътят на националното възпитание, пътят на поддържане на националното съзнание и на утвърждаване на младите поколения в него. Тоя път ние бяхме пренебрегнали и много от нещастията ни днес се дължат на това. Време е отново да го потърсим и да тръгнем по него съзнателно и смело.    ", "date": "2019.03.17", "title": " Спиридон Казанджиев: Национално съзнание\t\t\t"}
{"url": "https://trud.bg/%d1%82%d1%8a%d1%80%d1%81%d1%8f%d1%82-%d0%bf%d0%be%d0%bb%d0%b8%d1%86%d0%b0%d0%b8-%d0%b2%d1%8a%d0%b2-%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%be/", "text": "29 вакантни позиции за полицаи обяви Областната дирекция на МВР във Варна. 10 от местата са за пътни полицаи, а 5 – за младши автоконтрольори в районните управление в Девня и Дългопол. Кандитатите трябва да са на възраст до 40 г., да имат средно образование, шофьорска книжка категория „В“ и да се явят на конкурс. Идентични са изискванията за желаещите да работят като водачи на патрулни автомобили и мотори.  За звено звено „Сигма“ и районните управление във Варна се търсят общо 14 полицаи. Документи се приемат до 4 април, уточниха от ОДМВР.", "date": "2019.03.17", "title": " Търсят полицаи във Варненско"}
{"url": "https://trud.bg/%d0%b2%d1%80%d1%8a%d1%87%d0%b8%d1%85%d0%b0-%d0%bd%d0%b0%d0%b3%d1%80%d0%b0%d0%b4%d0%b0%d1%82%d0%b0-%d0%b8%d0%b2%d0%b0%d0%bd-%d0%b2%d0%b5%d0%b4%d1%8a%d1%80-%d0%bd%d0%b0-%d0%b7%d0%b0/", "text": "Носител тази година е Михаил Димитров Над 300 масони от Обединената велика ложа на България (ОВЛБ) се събраха на тържествена церемония в Русе, за да аплодират връчването на една от престижните си награди „Иван Ведър“. Тази година носител на нагръдния почетен знак с образа на Иван Ведър е старият Велик оратор на ОВЛБ Михаил Димитров. Бе присъдена и извънредна награда посмъртно за Валентин Димитров – Стар велик секретар. Призът бе връчен от Великия майстор на ОВЛБ Искрен Йотов, който заяви пред „Труд”, че „всяка организация има членове, които чрез труда си и с работата, допринасят както израстването й, така и за подобряване на взаимоотношенията й с обществото”. „Михаил Димитров през последните 20 години многократно е доказал приноса си за ОВЛБ, както в национален, така и в международен аспект”, допълни Великият майстор на ОВЛБ Искрен Йотов. И подчерта: „За мен беше привилегия и чест да връча наградата „Иван Ведър” на Михаил Димитров”. „Когато издадох плочата за статута на наградата, бях убеден, че това ще стане най-престижната масонска награда. Че чрез нея ще бъдат позиционирани уникалните български масони, които в своето присъствие в свободното зидарство са личности, моделиращи българската история”, заяви пред „Труд” по повод на церемонията Старият велик майстор на ОВЛБ Григорий Вазов. Наградата „Иван Ведър“ е учредена по предложение на русенски масони през 2010 година във връзка със 130-та годишнина от основаването на първата българска масонска ложа “Балканска звезда“. Отличието се връчва на всяка нечетна година за съществен принос към развитието и укрепването на масонството в България, за утвърждаване на масонските ценности у нас и в други страни. Иван Ведър се счита за основоположник на масонството в България. Той е посветен като свободен зидар в ложа №687 от състава на Великата ложа на Англия през 1863 година в Цариград. Съществен факт е, че в края на Руско – турската война през 1878 година Ведър спасява Русе от опожараване и набези на башибозушката войска. След тържествената церемония по награждаването във Военния клуб в Русе, масоните почетоха с венци и цветя мемориала на Иван Ведър в града.", "date": "2019.03.17", "title": " Връчиха наградата „Иван Ведър“ на заслужили масони\t\t\t"}
{"url": "https://trud.bg/1500-%d1%82%d0%b0%d0%bd%d1%86%d1%8c%d0%be%d1%80%d0%b8-%d1%82%d1%80%d0%be%d0%bf%d0%b0%d1%82-%d1%85%d0%be%d1%80%d0%b0-%d0%bd%d0%b0-%d1%84%d0%b5%d1%81%d1%82%d0%b8%d0%b2%d0%b0%d0%bb%d0%b0-%d0%bf%d1%80/", "text": "Повече от 1500 танцьори от 79 състава от цяла България превърнаха варненския Grand Mall в голяма фолклорна сцена в рамките на станалия традиция мартенски фестивал „Пролетно надиграване“. При вход свободен публиката наблюдава състезанието между школи и клубове за народни хора, фолклорни ансамбли и танцови състави, като при последните участниците се конкурират в 3 възрастови групи – от 13 до 19 г. Уменията на танцьорите оценяват проф. Лозанка Пейчева, д-р Данислав Кехайов, главен художествен ръководител на ансамбъл „Пирин“, и проф. д-р Антон Андонов, ръководител на катедра „Хореография“ на АМТИИ – Пловдив и балетмайстор в ансамбъл „Тракия“. Призьорите ще получат плакети, статуетки на варненския скулптор Живко Дончев и ще си разпределят наградния фонд от 5700 лв., допълниха организаторите.", "date": "2019.03.17", "title": " 1500 танцьори тропат хора на фестивала „Пролетно надиграване“"}
{"url": "https://trud.bg/%d1%84%d0%b0%d1%80%d0%b0%d0%b6-%d0%bf%d0%be%d0%b5-%d0%bd%d0%b0-430-%d0%ba%d0%b8%d0%bb%d0%be%d0%bc%d0%b5%d1%82%d1%80%d0%be%d0%b2-%d0%bf%d0%be%d1%85%d0%be%d0%b4-%d1%81%d1%80%d0%b5%d1%89%d1%83-%d0%be/", "text": "Евроскептикът и член на Европейския парламент Найджъл Фараж започна поход срещу вота на британския парламент, при който беше решено да бъде искано отлагане на Брекзит. Походът стартира в събота от Съндърланд, североизточна Англия. Изборът не е случаен. Градът е първото място, в което се обявяват за излизане на Великобритания от ЕС, информира  . По време на събитието Фараж заяви, че с искането за отлагане, Брекзит е в опасност. Очаква се походът от над 430 км да завърши пред парламента в Лондон на датата, на която първоначално се предвиждаше Великобритания да напусне ЕС.  ", "date": "2019.03.17", "title": " Фараж пое на 430-километров поход срещу отлагането на Брекзит"}
{"url": "https://trud.bg/%d0%b8%d0%b2%d0%be%d0%bd-%d1%81%d1%82%d1%80%d0%b0%d1%85%d0%be%d0%b2%d1%81%d0%ba%d0%b8-%d0%b0%d0%b7-%d1%81%d1%8a%d0%bc-%d1%82%d1%80%d0%b0%d0%b4%d0%b8%d1%86%d0%b8%d0%be%d0%bd%d0%b0%d0%bb%d0%b8/", "text": "Не обичам да се глезя Мъж без косми не е мъж Танците изградиха тялото ми Бях дете, влюбено в природата и откритите пространства. А Австралийската провинция е неповторима Всички момичета бяха влюбени в Брад Пит, а аз в Том Ханкс. Това определено ме отличаваше от останалите Страхотната Ивон Страховски е австралийска атракция с полски произход. Тя е красиво европейско бижу, което блести в някои от най-значимите и гледани американски сериали в последните години. Страховски качва нивото на естетиката в “Чък”, “Дневниците на прислужницата”, “Декстър”, “24” и други. Участва и във филми като “Хищникът” и “Елитни убийци”.  Тя израства в Сидни и после се мести в Лос Анджелис, за да преследва кариера в киното и телевизията. Родителите й са полски емигранти. Страховски говори полски и английски език. Завършва Университета в Западен Сидни. След дипломирането си участва в 3 австралийски телевизионни продукции, които отварят вратите на световния шоубизнес пред нея. Тя на няколко пъти е била провъзгласявана за най-секси телевизионна актриса.  – Ивон, Вие сте една от най-търсените актриси и заради професионалните си ангажименти се преместихте в Лос Анджелис. Липсва ли Ви Австралия?  – О, да! Страшно много. Природата и извънградските райнои са сред нещата, които много ми липсват. Австралийската провинция определено е нещо специално и няма равна по красота и грандиозност. Но за щастие аз имам възможност да се връщам редовно в Австралия. Обожавам специфичната култура на Мелбърн. Не бих се определила като една от онези космополитни фигури, които се чувстват без корен. По-скоро съм традиционалистка. – Лесно ли се адаптирахте към живота в Лос Анджелис?  – Харесва ми да живея в Лос Анджелис, а и работата е тук. Разбира се, снимането на филми и сериали изисква постоянно пътуване, но всичко е базирано от Ел Ей и тръгва от този град. От една страна да живееш в Лос Анджелис е прекрасна възможност да опознаеш света. Но не винаги съм се чувствала в свои води. Помня как преди време някакъв мъж с лъскава кола и бижута се приближи до мен на “Сънсет Булевард” и ми предложи да скоча в колата му и да отида с него на парти в Малибу. Единствената ми реакция беше да попитам: “Кой си ти, не те познавам и не ме интересува колко ти е хубава колата!” – Какво дете бяхте?  – Ученолюбиво. Много харесвах да ходя на уроци, да си слагам униформата и да пиша домашни. Бях едно от онези деца, които учителите много харесват. И досега съм запазила своето любопитство към най-различни сфери. И в същото време бях дете, влюбено в природата и откритите пространства. Не бях особено женствена и не се интересувах от момичешки неща. Не обичам да се глезя. – Как поддържате превъзходната си физическа форма?  – Танците изградиха тялото ми, те ми дадоха дисциплина. Танцувах интензивно от петгодишна възраст, докато навърших пълнолетие на 18. Това са години на здрави тренировки, които оформят мускулите, стойката и променят цялостното излъчване. Танците ми помогнаха страшно много и в кариерата ми на актриса, най-вече когато трябваше да се снимам и в екшън сцени. Бойната хореография наподобява танц и за мен беше много по-лесно да пресъздам екранен бой като разчитамч на опита си от танците. Аз силно вярвам в ефекта на редовните физически упражнения и в яденето на много плодове и зеленчуци. Но не съм от тези фитнес маниачки, които не излизат от залата. Дори нямам фитнес карта. С това също не трябва да се прекалява. Или пък с крайните метросексуални очаквания към мъжете, които вече се поддържат повече от жените. Мъж без косми не е мъж. Така го виждам аз. – Какви образи обичате да играете?  – Харесвам ролите на жени, които се водят от своите принципи, държат на достойнството си, но не игнорират проблемите и предизвикателствата. Много ми допада, когато попадна на сценарий, в който мога да открия себе си или част от себе си, да прочета за персонаж, с който мога да се идентифицирам. Емпатията е ключова за киното и телевизията. – Какво според Вас превърна сериала “24” в такова телевизионно явление?  – Усещането за постоянно напрежение, невероятната драматургия, актьорите, диалога… Пълният развлекателен пакет, който сериалът предложи на зрителите. Също така, много хора забравят, че “24” съдържаше и много качествени комедийни елементи, а това винаги помага. Снимките на епизодите бяха истинско приключение. Да правиш “24” е като да гледаш “24”. – Какви филми обичате да гледате като фен и зрител?  – Много харесвам хорър филмите. Аз съм сред малкото жени, които могат да оценят качествения и странен филм на ужасите. Това ми е едно от любимите неща за правене. Отивам в киното и се усамотявам с хорър филм. Просто изключвам всичко останало и се оставям на филма, чакайки да бъда изплашена. – Имате ли си холивудски любимци?  – Докато растях бях влюбена в Том Ханкс. Помня как другите момичета обожаваха Брад Пит и бяха облепили с неговия образ всичките стени в стаите си, тетрадките си и учебниците си, а аз бях направила същото, но с Том Ханкс, което определено ме отличаваше от тълпата. Всички бяха влюбени в Брад Пит, а аз в Том Ханкс. – Кои са лошите страни на шоубизнеса?  – Нахлуването в личния живот несъмнено носи тежки негативи за всеки от шоубизнеса, който стане интересен за аморални търсачи на сензации и хакери. През годините видяхме и как новите дигитални технологии помагат за заличаването на частното пространство – компютърни магьосници разбиват пароли и защити и влизат при личните ви дании. Взимат ви снимките, съобщенията, финансовата информация. И тук жертвите вече далеч не са само публични личности. Интимният свят на всеки е поставен под въпрос.", "date": "2019.03.17", "title": " Ивон Страховски: Аз съм традицио­налистка\t\t\t"}
{"url": "https://trud.bg/%d0%b2%d1%81%d1%83-%d1%81%d1%82%d0%b0%d0%b2%d0%b0-%d0%b0%d0%ba%d0%b0%d0%b4%d0%b5%d0%bc%d0%b8%d1%87%d0%b5%d0%bd-%d1%86%d0%b5%d0%bd%d1%82%d1%8a%d1%80-%d0%b7%d0%b0-%d0%b8%d0%b7%d1%81%d0%bb%d0%b5%d0%b4/", "text": "Варненският свободен университет „Черноризец Храбър“ става академичен център, в който ще се подготвят „рицари срещу машините“. Това обяви президентът на висшето учебно заведение доц. д-р Красимир Недялков при откриването на иновативните магистърски програми „Киберсигурност“ и „Интелигенстни системи за сигурност“ – част от проекта „Черноморска академия за сигурност“. Подготвените в тях висококвалифицирани специалисти ще могат да защитават интересите на държавата, на обществото, на бизнеса – със силата на правото, а не с правото на силата, коментира проф. д-р Петър Христов, ректор на ВСУ. „Кибер рицарите“ ще се подготвят не само в областта на информационните технологии и правото, но ще бъдат физически силни, психически издръжливи, високо мотивирани и волеви. Проектът се осъществява съвместно с ВВМУ „Никола Вапцаров“, а лектори са водещи международни експерти. Сред тях е Ариел Коен от Израел, сочен като един от най-добрите специалисти по сигурност в света. „В понятието „кибер“ се вплитат и образование, и международни отношения, защото без разбирането за тях няма как да се борим с проблемите на киберсигурността. Черноморската академия за сигурност на Варненския свободен университет днес е първата стъпка в поставянето на България в центъра на решаването на тези проблеми. Киберакадемията има за цел да  да стане специализиран център за изследвания и да създаде връзки с европейските държави по отношение на противодействието. Поздравявам ВСУ „Черноризец Храбър“ за тази първа стъпка“, коментира Ариел Коен.", "date": "2019.03.17", "title": " ВСУ става академичен център за изследване на киберсигурността"}
{"url": "https://trud.bg/%d0%b4%d1%80%d0%b0%d0%b3%d0%be%d0%bc%d0%b8%d1%80-%d1%81%d1%82%d0%be%d0%b9%d0%bd%d0%b5%d0%b2-%d0%b7%d0%b0-%d0%bd%d0%be%d0%bc%d0%b8%d0%bd%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d0%b9%d0%be/", "text": "„Ръководството на партията предлага на Националния съвет на БСП Елена Йончева да бъде водач на листата ни за евроизборите. Ние уважаваме мението на нашите структури и се вслушваме в тях – от 293 организации, тя е номинирана в 266“. Това заяви пред Нова ТВ зам.-председателят на парламентарната група на БСП и член на Изпълнителното бюро Драгомир Стойнев, съобщиха от пресцентъра на партията, „Елена е олицетворение на борбата за справедливост, човек който не се страхува да казва истината“, каза той и даде като примери оповестената от нея информация за начина на управление на много общини в страната, за начина на изграждане на оградата по границата ни с Турция, за некачественото строителство на инфраструктура. „Искаме тя да е в Европейския парламент, за да продължи битката си за справедливост и там“, подчерта той. Драгомир Стойнев изтъкна, че БСП има желание да разшири членската си маса, да привлече нови симпатизанти и гласоподаватели, за да може да спечели европейските избори, а от там и голямата си цел – победа на парламентарните избори. „За всички е ясно, че ще има предсрочни парламентарни избори. Въпрос е на време“, категоричен бе той. Драгомир Стойнев заяви, че за всяка партия е богатство в листата си да има личности като Сергей Станишев, Деница Златева, проф. Иво Христов и проф Румен Гечев, Петър Курумбашев и Момчил Неков, които също са получили много номинации. „Дано и другите партии имат такива личности. Убеден съм че след две седмици тези хора ще намерят място и в листата за еврозборите. С тях ще направим добър отбор, който да спечели европейските избори и да защитава интересите на българските граждани в Европа“, заключи Драгомир Стойнев.", "date": "2019.03.17", "title": " Драгомир Стойнев за номинацията на Йончева: Вслушахме се в партийните структури"}
{"url": "https://trud.bg/%d1%85%d0%be%d1%82%d0%b5%d0%bb%d0%b8%d0%b5%d1%80%d0%b8%d1%82%d0%b5-%d0%bf%d0%be-%d0%bc%d0%be%d1%80%d0%b5%d1%82%d0%be-%d0%bf%d0%b0%d0%ba-%d1%82%d1%8a%d1%80%d1%81%d1%8f%d1%82-%d1%80%d0%b0%d0%b1%d0%be/", "text": "Започна търсенето на сезонни работници по Черноморието. Най-много свободни места има за сервитьори, бармани, готвачи, камериерки и администратори. И тази година недостигът на кадри ще бъде компенсиран с работници от Украйна и Молдова, съобщи  . Преди началото на активния туристически сезон хотелиерите и ресторантьорите отново са изправени пред стар проблем – наемането на квалифициран персонал. „Всяка година става все по-трудно. Липса на кадри изобщо, не на квалифицирани кадри, а изобщо на кадри. Всички млади хора бягат. Най-добре проблемът с образованието и квалификацията се решава, когато държавата се намеси, когато има държавна политика“, каза Атанас Карагеоргиев – хотелиер.  Сериозен недостиг има на сервитьори, бармани и готвачи. Основно изискване към персонала е средно или висше образование, както и владеене на чужд език, предимно английски, руски или немски. „Работодателите проявяват гъвкавост по отношение набирането на хора. По-скоро са склонни и търсят хора, които имат готовност за работа, имат готовност за учене и проявяват лоялност“, коментира Божидар Михайлов – директор на Регионална служба по заетостта – Варна. Заплащането, което се предлага в зависимост от позицията, е около средната работна заплата за Варна – 800 лева.  ", "date": "2019.03.17", "title": " Хотелиерите по морето пак търсят работници от Украйна, Беларус и Молдова"}
{"url": "https://trud.bg/%d1%81%d1%82%d0%b0%d0%bd%d0%b8%d1%88%d0%b5%d0%b2-%d0%b4%d0%be%d0%b9%d0%b4%d0%b5-%d0%bd%d0%b0-%d0%bf%d0%be%d0%b7%d0%b8%d1%82%d0%b0%d0%bd%d0%be-20-%d1%81-%d0%bf%d0%be%d0%b4%d0%b0%d1%80%d1%8a%d0%ba/", "text": "Убеден съм, че при мъдрост и добра воля ще се намери решение за листата, което да позволи на БСП да покаже, че отиваме да печелим избори, а не да решаваме вътрешнопартийни въпроси. Това каза президентът на ПЕС Сергей Станишев пред журналисти преди заседанието на Националния съвет на БСП, на което социалистите трябва да излъчат имената в листата си за европейските избори. Станишев носеше играчка – рицар, за която обясни, че наскоро Елена Йончева му е била на гости със сина си. „Той хареса един конник, който си прибра и стана една от любимите му играчки и съм му обещал втори“, коментира президентът на ПЕС. Водачеството на листата не може да бъде самоцел, подчерта той. „Прочетох заглавия в медиите „Пленум на истината на БСП – Станишев или Йончева ще водят евролистата?“. Мисля, че това не е правилен въпрос. Правилният въпрос е друг. Ще може ли Националният съвет да излезе след Пленума обединен за водене на кампанията, която да спечели евроизборите“, изтъкна Сергей Станишев. „Аз имам своето виждане, което ще споделя пред Националния съвет. Убеден съм, че при добра воля, мъдрост и мисъл за партията, за нашите членове, ще се намери решение, което да позволи БСП ясно да покаже, че отиваме да печелим тези избори, а не да решаваме вътрешнопартийни въпроси“, заяви той.  ", "date": "2019.03.17", "title": " Станишев дойде на „Позитано“ 20 с подарък за сина на Йончева (СНИМКИ)"}
{"url": "https://trud.bg/%d0%b1%d0%be%d0%b8%d0%bd%d0%b3-%d0%bf%d0%be%d0%ba%d0%b0%d0%b7%d0%b0-%d0%bd%d0%b0%d0%b9-%d0%b4%d1%8a%d0%bb%d0%b3%d0%b8%d1%8f-%d1%81%d0%b0%d0%bc%d0%be%d0%bb%d0%b5%d1%82-%d0%b2-%d1%81%d0%b2%d0%b5/", "text": "Американската компания „Боинг“ проведе пред ограничен брой участници представянето на най-дългия пътнически самолет в света – най-новият „Боинг“ 777X. „На 13 март първият „Боинг“ 777X бе представен на служители на компанията във фабриката за самолети в Евърет, Вашингтон“, съобщи CNN, добавяйки, че самолетът е дори малко по-дълъг от сегашния рекордьор – двуетажния „Боинг“ 747-8.  Според производителя на самолета дължината на новия самолет е 77 метра, разстоянието между върховете на крилата е 72 метра. Производителят използва за първи път в гражданската авиация технология със сгъваеми крила, която преди това се използваше само във военни самолети – обикновено за самолети, предназначени за използване на самолетоносачи.  Също така, „Боинг“ 777X ще стане най-големият двумоторен пътнически самолет в света. Основната модификация на най-новия самолет ще бъде „Боинг“ 777-9X, който, в зависимост от оформлението, ще може да поеме от 400 до 425 пътници. В този случай, обхватът на основната версия ще бъде малко повече от 14 хиляди километра. Компанията също така подчертава, че „разходът на гориво и експлоатационните разходи на семейството на „Боинг“ 777X ще бъдат по-ниски от тези на конкурентите с 10-12%.“  ", "date": "2019.03.17", "title": " „Боинг“ показа най-дългия самолет в света"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%bf%d1%80%d0%b8%d0%b7%d0%be%d0%b2%d0%b0-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%82%d0%b5-%d0%b4%d0%b5%d0%bf%d1%83%d1%82/", "text": "Британският премиер Тереза Мей призова депутатите за „благороден компромис“ като подкрепят сделката й за Брекзит при гласуването във вторник, ако искат страната да излезе от ЕС. От страниците на „Сънди телеграф“ Мей посочва, че ако сделката ѝ бъде отхвърлена отново, това означава, че „Обединеното кралство няма да напусне ЕС с месеци, ако изобщо го напусне“, съобщи  . Миналата седмица депутатите първо отхвърлиха сделката на Мей за втори път, след това гласуваха да не се излиза без сделка и накрая поискаха отлагане на Брекзит. ЕС трябва да одобри условията и продължителността на отлагането, но по закон датата за Брекзит продължава да е 29 март. Правителството е в интензивни преговори с брекзитиърите и със северноирландската Демократична юнионистка партия, която му осигурява парламентарното мнозинство, да подкрепят сделката. „Сънди телеграф“ пише още, че юнионистите са поискали да участват в търговските преговори след Брекзит в замяна на подкрепа за сделката. Демократичната юнионистка партия отрече твърденията, че се опитва да получи „финансово стимулиране“ от правителството, за да гласува за сделката.", "date": "2019.03.17", "title": " Тереза Мей призова британските депутати за „благороден компромис“"}
{"url": "https://trud.bg/%d0%b4%d0%b6%d0%be%d1%80%d0%b4%d1%8a%d0%bd-%d0%b1%d1%8a%d1%80%d0%be%d1%83%d0%b7-%d1%81%d1%83%d0%bf%d0%b5%d1%80%d0%b7%d0%b2%d0%b5%d0%b7%d0%b4%d0%b0%d1%82%d0%b0-%d0%b2-%d0%b1%d0%be%d1%80%d0%b1%d0%b0/", "text": "Борбата е най-древният спорт и винаги е раждал велики легенди. Днес такъв е Джордън Бъроуз. Четирикратен световен шампион в свободния стил (кат. До 74 кг) и олимпийски първенец от Лондон 2012. За първи път българските фенове имаха шанса да гледат чудовищния борец на турнира „Дан Колов – Никола Петров“ в Русе. След като очаквано спечели златен медал, Бъроуз даде ексклузивно интервю за „Труд“.  – Едно изключително състезание и голям опит за мен. Много пъти съм бил в Европа, но за първи път дойдох в България. И красивият град Русе наистина много ми хареса. Разбрах също, че българските фенове могат да бъдат доста шумни. Това е важно за нас, борците на тепиха. Обичаме да ни подкрепят. Или дори да ги чуваме само, когато викат за своите. Естествено ще запомня Русе и със златния медал, който спечелих тук. Не беше никак лесно.  – Как няма да се впечатля? Великолепни са. Видях, че в залата имаше много деца. Това означава, че имате традиции в борбата. Предполагам, че като гледат сега, един ден ще искат да станат борци. Имам какво да разкажа на приятелите ми в Америка. С толкова много младежи се снимах. Показаха ми как пускат снимката с мен в инстаграм и туитър. Няма как да не наслаждавам на такава обстановка. Дните, прекарани в Русе, ще останат завинаги като хубав спомен за мен.  – Имах шанса да видя един от най-великите борци за всички времена. В моята стая у дома имам снимки на най-големите. Имал съм шанса като малък да следя кариерата на Йорданов. Той е легенда в нашия спорт. И животът ми даде шанс да му стисна ръката.  – Човече, много е трудно да се правят такива сравнения. Неговата техника беше изумителна. Старал съм се да я разучавам. Гледал съм му клипове. Уникална работа. Надявам се видяното да ми е помогнало да подобря в моите технически способности.  – О, това е от детството. Заедно с борбата изминахме един много дълъг и много успешен път. Първото ми световно първенство беше през 2011 година в Истанбул и оттогава продължавам да се наслаждавам на битките в елита и на борбата със същата страст. Всеки сезон става все по-трудно да спечелиш. Вече съм на 30 години, а младите стават много силни, много технични. Най-много ми липсва семейството, което трябва да остава без мен, докато пътувам. Но въпреки това се наслаждавам на спорта.  – Борбата е супер популярна в Америка. Джон Смит и Кени Мъндей са олимпийски шампиони и големи звезди и не можете да си представите колко са обичани в родината ми. Вярно е, че много харесвах Ранди Стевидж от шоуто „Ултимейт уориър“. Също така и Хълк Хоугън от кеча. Само че аз исках да се присъединя към истинската борба.  – Олимпийското злато. Всеки спортист иска да стане олимпийски шампион. Вярно е, че световното първенство е голямо изживяване. Страхотно е да си най-добър в света. Но олимпийският връх е най-най-великото постижение и затова искам да го стигна отново.  – Руснаците. Винаги руснаците.  – Вярно е. Не им давам много шансове. Със сигурност за феновете става голямо шоу, когато Джордън Бъроуз е на тепиха срещу руснак.  – В схватките на високо ниво винаги ти трябва и малко късмет. Франк Чамизо от Италия е невероятно труден за побеждаване. Както и узбекистанецът Абдулахманов. Българите също са корави. Да не забравя също азиатците. Още и турците, азербайджанците, иранците. Те са много качествени борци. Изобщо в този край на света нашият спортът е изключително популярен и ражда силни личности.  – Уникално чувство! Винаги съм се стремял да бъда най-добрия борец. И в част от кариерата ми съм успял да го постигна. Вижте вашия Йорданов. Колко години беше на върха на борбата? Постоянството е едно от най-трудните неща. А в тази година имах честта да бъда номер едно сред всички спортове в моята родина. И това няма как да не значи много за мен.  – Да, Карл Снайдер. Година по-късно. Голям лидер и много добър мой приятел. Също страхотен борец.  – До игрите в Токио.  – Да, искам. Ако стана световен шампион в Астана и после триумфирам в Токио, ще го задмина.  – Мисля, че най-важното е, че се запалваме много рано по спорта. Има страшно много клубове в цялата страна. След това борбата е важна част от колежанския спорт. А после борците могат да излязат и на международната сцена. Образователната ни система в борбата изпреварва по този начин останалите.  – Бих казал, че от моето обкръжение. Вярвам, че съм благословен през целия ми живот. Вярвам, че животът е много повече отколкото само борба. Затова и наистина съм много вярващ човек. И съм сигурен, че това ми помага да съм толкова успешен.  – Не, аз съм единственият член на семейството, който се бори. Нито баща ми, нито братята ми не са имали кариера борбата, но те много обичат спорта.  – Баскетбол и американски футбол.  – Обожавам сокъра! След световното първенство в Будапеща миналата година отидох със съпругата ми в Барселона. Исках да гледам на живо най-страхотния отбор.  – Да.  – Разбира се.  – Не, в никакъв случай. Не обичам и не искам да ме удрят. Беше обаче забавно да потренираме заедно с Колин. Но моят спорт си е борбата.  – Социологията е прекрасна наука. Тя е като барометър в днешното общество. Харесва ми и ми даде много в образователен план. Определено помогна за цялостното формиране на моята личност, защото животът не е само спорт.  – Много е трудно да удържиш толкова дълга серия. Във всеки срещу теб виждаш човек, който иска да се раздаде докрай, за да те победи. И трябва да си максимално концентриран.  – Паднах от друг американец – на турнир в Турция от Ник Мърабъл.  – Когато станах олимпийски шампион.  – Невероятно преживяване. Всички признават, че това е великолепно измислено и организирано събитие. На едно място се събират всички най-добри борци от целия свят. И е въпрос на чест САЩ да спечели.  – Има много, които ще искат. Но дали някой ще успее? Не мисля.  – Ще се занимавам с бизнес. Идва време и за тази мечта.  – Първо ще създам школа за борци. Надявам се там да излезе някой още по-добър от мен.", "date": "2019.03.17", "title": " Джордън Бъроуз, суперзвездата в борбата, ексклузивно пред „Труд“:  Разучавах с клипове Валентин Йорданов"}
{"url": "https://trud.bg/%d1%80%d1%83%d0%bc%d1%8a%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%be%d0%b4%d1%83%d1%86%d0%b5%d0%bd%d1%82-%d0%b8-%d1%85%d0%b8%d1%82%d0%bc%d0%b5%d0%b9%d0%ba%d1%8a%d1%80-%d0%ba%d1%80%d0%b8/", "text": "Мечтая да запиша с Ариана Гранде Попфолкът е музика на народа – Крис, работил с някои от най-хитовите изпълнители у нас – Дара, Михаела Маринова, 4Magic. Как ви се пресякоха пътищата?  – Техният продуцент от “Вирджиния рекърдс” Саня Армутлиева ме вкара в това предизвикателство. След успеха на The Violin Song се свърза с мен, впечатлена от начина, по който фолклорните мотиви оживяват върху денс бийтовете. Представи ми 4Magic като финалисти в X Factor и каза, че много държи в дебютния им сингъл да звучи автентична българска музика. Резултатът е Together (”Вечерай, Радо”), което през изминалата година бе номер едно 26 поредни седмици. Сработихме се и тя пожела да ме запознае с другите си артисти. Останалото, както се казва, е история. – Автор си на три от най-слушаните парчета у нас в момента, но твои хитове превземат ефира в Турция и Индия. Каква е формулата на успеха ти?  – Щеше ми се да я знам. Опитът ми до момента сякаш показва, че най-важното е да работиш здраво, да вярваш в успеха си и в същото време да си супер самокритичен. Да можеш да погледнеш себе си отстрани, защото само така можеш да растеш извън матрицата на занаята. Ключът е и в енергията на всяко парче. Никога не хващам кийборда в студиото с нагласата “Ей сега ще спретна хит!”. Създавам музика, защото това е, което мога най-добре и което обичам. Няма рецепта за успеха, в музиката всичко е чиста математика и вдъхновение. – Опиши ми процеса на композиране при теб. Как започваш?  – Обикновено сядам зад пианото и започвам да търся най-добрия звук, който съвпада с настроението ми в момента. Понякога това продължава повече от час. После се разпявам, развивам разни вокални линии, и с артиста започваме брейнсторминг: „Тук май си струва да сложим барабани!”, или “Вкарай еди какво си състояние в гласа”. Целият процес на звукозапис ми е толкова естествен, че дори не мисля как се случва, просто действам. – Големият ти пробив в България се случи с The Violin Song през 2016 г. Как се промениха музикалните тенденции според теб от тогава?  – Поколенията се сменят, през 80-те господар беше диското, 90-те дойдоха с бой бандите, през последното десетилетие поп чартовете оглавяваха хитове на Тимбаленд и Фарел Уилямс. Сега настъпват трап музиката и хип-хопът, защото гениално простите им бийтове моментално влизат под кожата. Чуваш ги и веднага започваш да поклащаш глава, ритъмът те зарибява. –  Към кой изпълнител имаш особен сантимент и има ли такъв, с когото мечтаеш да работиш?  – Харесвам всеки артист, с който съм работил до момента, без изключение. Ако трябва да избирам световна звезда, към която съм респектиран, то това ще е музикалният продуцент Макс Мартин. –  В момента стриймингът е най-предпочитаният метод за слушане на музика по целия свят. Как според теб тази мода влияе на музикалния бизнес?  – Смятам, че технологиите се развиват постоянно и в момента изпълнителите имат възможността да предложат музиката си на хората чрез помощта на стрийминг платформите и услугите, които предлагат те. Това преди години щеше да бъде почти невъзможно. Мисля, че стриймингът помага музиката да достигне до слушателите много по-лесно, отколкото преди. –  Какво е мнението ти за най-популярния жанр у нас – попфолка? Има ли артисти, с които би искал да запишеш песен?  – Това е музика на народа. При вас е попфолк, а в Румъния я наричаме “манеле”. Падах си по този тип изпълнения като ученик и мисля, че това е в реда на нещата – все пак се намираме на Балканите и ориенталските ритми са в кръвта ни. Нямам близък поглед към вашата сцена в този жанр, но съм чувал за Азис. –  Кога реши, че искаш да бъдеш музикант?  – Не съм го планирал, то просто се случи. Баща ми ми купи пиано като бях на 4 и един ден засвирих нещо, което бях чул по телевизията. Така усетиха, че имам музикален слух и ме записаха в музикално училище, после продължих в Консерватория. На 14 години вече бях разучил всички възможни софтуери и продуцирах първия си трак. В Консерваторията винаги бях онзи малък нахалник, който не изпълнява парчето едно към едно, а винаги импровизира. Преподавателите ми или ме наричаха “креативен и обещаващ”, или тотално се отричаха от мен. На 16 г. вече имах песен номер едно в Турция. Истинска лудост! Не го очаквах, работех си тихо и кротко, и изведнъж разбирам, че музиката ми е обичана в друга държава.  – За твоите 25 години имаш доста постижения. Каква е най-високата ти цел в музиката?  – Мой трак да влезе в класацията на Billboard. Ако това се случи в близките десет години, бих бил супер щастлив. И, да, ако получа шанс за звукозаписна сесия с Ариана Гранде в Ел Ей, също бих бил доволен (смее се).", "date": "2019.03.17", "title": " Румънският продуцент и хитмейкър Крис Трейс – Моноар пред “Труд”: В музиката всичко е математика и вдъхновение"}
{"url": "https://trud.bg/%d0%b5%d1%81-%d0%bd%d0%b0%d0%bf%d0%be%d0%bc%d0%bd%d0%b8-%d0%bd%d0%b0-%d1%80%d1%83%d1%81%d0%b8%d1%8f-%d1%87%d0%b5-%d0%bd%d0%b5-%d0%bf%d1%80%d0%b8%d0%b7%d0%bd%d0%b0%d0%b2%d0%b0-%d0%b0%d0%bd%d0%b5%d0%ba/", "text": "Върховния представител по външната политика и сигурността Федерика Могерини заяви, че 5 години след незаконното анексиране на Крим и Севастопол от Русия, Европейският съюз не признава и продължава да осъжда „това нарушение на международното право“, съобщи  . В изявлението се подчертава, че Съюзът осъжда изграждането на Керченския мост без съгласието на Украйна и отново призовава Русия да освободи задържаните украински моряци в края на ноември. Могерини отбелязва, че положението с правата на човека значително се е влошило и като един от примерите се посочва закриването на медиите на кримските татари и забраната на дейността на Меджлиса. Могерини посочва още, че жителите на Крим са принуждавани да приемат руско гражданство и набирани в руската армия. „Европейският съюз остава ангажиран с пълното прилагане на политиката си на непризнаване, в това число и чрез ограничителни мерки, като призовава отново държавите – членки на ООН, да обмислят подобни действия“, изтъква Върховния представител по външната политика и сигурността.          ", "date": "2019.03.17", "title": " ЕС напомни на Русия, че не признава анексирането на Крим"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b5%d0%bb%d0%b5%d0%bd%d0%b0-%d0%b9%d0%be%d0%bd%d1%87%d0%b5%d0%b2%d0%b0-%d0%b5-%d0%bb%d0%b8%d1%86%d0%b5-%d0%bd%d0%b0-%d0%b1%d0%be%d1%80%d0%b1%d0%b0%d1%82%d0%b0/", "text": "Предстоят европейски избори, след които Европа няма да е същата. Промяната е неизбежна. Европейските граждани искат справедливост, ново начало и промени в Европа. Политиците на статуквото направиха грешки, допуснаха безпринципни съюзи, загърбиха интересите на хората, прегърнаха интересите на корпорациите и личните си такива. Бюрокрацията окова душата на Европа. Това заяви лидерът на БСП Корнелия Нинова на заседанието на Националния съвет на партията. Късогледството на системните партии и липсата на лидерство родиха опасни крайни популистки и националистически идеи и движения. Крайният либерализъм роди крайния национализъм. В тази сложна среда ние трябва да възстановим изконните ценности на Европа – социална справедливост, солидарност, свобода, равни права и възможности и достойнство за всички европейски граждани, посочи Нинова. В България сме на прага не просто на поредните европейски избори. Пред нас има възможност, реална възможност, да управляваме и да променим България. Тези избори са съдбоносни за страната ни и БСП, добави лидерът на БСП. Нашата цел е победа на европейските избори, предсрочни парламентарни и спечелването им. Вие идвате от цяла България. Знаете от първо лице колко огромна е нетърпимостта към режима на ГЕРБ и Борисов. „Те превърнаха корупцията в държавна политика и я разписаха в закон. Те превърнаха задкулисието в държавна политика, записана в закон. А накрая узакониха и политическия рекет като официална държавна политика, като поставиха съдбата на Народното събрание в зависимост от рекета на един компрометиран с няколко обвинения бизнесмен, попаднал в политиката. Това не може да продължава дълго“, продължи Корнелия Нинова. Тук искам да благодаря, че подкрепихте излизането на парламентарната група на „БСП за България“ от НС. Надявам се, че времето убеди и колебаещите се от вас в правотата ни, добави тя. БСП не може да бъде смокинов лист, зад който да се скрие новата тройна коалиция ГЕРБ-ДПС-ОП. Мнозинството е нестабилно. То не се крепи на програма, няма принципи и идеи, не прави политики, няма морал – виси единствено на сговор, сделки, схеми. ГЕРБ и Борисов превърнаха парламента в евтина търговска борса. Цяла България видя това ясно и отчетливо, благодарение на нас, подчерта лидерът на БСП. Извън парламента БСП е по-силна и ясно разграничена от общия сговор. Нашата позиция по закона за вероизповеданията го показа. Наказателният вот расте, каза още тя. Пред нас има реален шанс да бъдем не само опозиция, но и носители и изразители на този вот, алтернатива за обезверения българин. Има много събрани болки и неудовлетвореност у хората. Но коя е най-голямата – липсата на справедливост и гигантската ненаказана корупция. Ние доказахме, че битката с корупцията може да бъде наша кауза. Смело разкрихме злоупотребите в Хасково гейт, строителството на оградата с Турция, строителството на пътища и много други конкретни случаи, които разклатиха властта и за които работиха и рискуваха много от нашите депутати и другари. Това е кауза, която може да събира, а не да разделя. Няма българин, който да не е гневен, че от неговия джоб се краде и малцина се обогатяват за сметка на неговия стандарт на живот – от плочката на улицата, през цените на лекарствата до големите проекти, които пропадат, посочи Нинова. Това е тема, която може да увеличи нашата сила. Тя може да привлече колебаещи се и периферия. От борбата с корупцията зависят икономиката, доходите, битката с неравенствата, справедливостта – всичко, на което залагаме в нашите Визия за България и Визия за Европа. Тя е в най-висша степен и европейска. Докато в цяла Европа страните използват средствата от европейските фондове за растеж и реални неща като болници, пътища, детски градини, училища, у нас те изчезват в корупционната бездна. Сега се формира и европейската прокуратура – специален орган за борба с корупцията. Явно и европейските институции определят този въпрос като един от най -важните. Мнозина от нас работиха по този въпрос и аз им благодаря. Показахме, че сме добър екип. Елена Йончева се утвърди като лице на тази битка. Тя получи признание за усилията си на нашия най-висш форум-конгреса. Нейните разследвания за корупция достигнаха до европейските медии и институции, каза Корнелия Нинова. Тя е в контакт с европейската служба за борба с измамите ОЛАФ, с Генерална дирекция „Конкуренция“, Генерална дирекция „Вътрешен пазар, промишленост, предприемачество и МПС“ по въпросите на обществените поръчки с европейски средсва. Тя е смела, задълбочена, педантична в работата си, която може да продължи и на европейско равнище. Не на последно място тя даде надежда на българите, че не всичко е загубено и има кой да се бори с октопода, задушаващ България. Можем да обединим усилията си – тя там и ние тук заедно да продължим тази битка. Елена съчетава в себе си качествата на политик и журналист, който освен борбата с корупцията, отстоява и свободата на словото и независимата журналистика, подчерта лидерът на БСП. Елена обобщава образа на човек, който се бори за справедливост и свобода- две основни европейски ценности и ценности на БСП. Тя не само има най-много номинации на конференциите, но привлича и избиратели извън партията, което бе многократно заявено от хора, които не са част от партията или нейните традиционни поддръжници. С тези мотиви, ИБ на БСП предлага на Националния съвет на БСП Елена Йончева за водач на листата за европейски избори 2019г., обяви в заключение Корнелия Нинова.    ", "date": "2019.03.17", "title": " Нинова: Елена Йончева е лице на борбата за справедливост, предлагаме я за водач на листата"}
{"url": "https://trud.bg/%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%b8%d0%b7%d0%b2%d1%8a%d1%80%d1%88%d0%b8%d0%bb-%d0%b3%d1%80%d0%b0%d0%b1%d0%b5%d0%b6-%d0%bd%d0%b0-20-%d0%bb%d0%b2-%d0%b8-%d1%82%d0%b5/", "text": "30-годишен рецидивист е задържан за грабеж на 20 лв. и мобилен телефон в Разград, съобщиха от полицията. Младият мъж, който бил осъждан и е действал в условията на опасен рецидив, е нападнал 24-годишен пред игрална зала. Това е станало към 22,40 в четвъртък. Вероятно грабителят е търсил пари, за да залага в залата. След проведени издирвателни мероприятия той е намерен и арестуван, уточниха в неделя от полицията в Разград.", "date": "2019.03.17", "title": " Рецидивист извършил грабеж на 20 лв. и телефон пред игрална зала"}
{"url": "https://trud.bg/%d0%b8%d0%bb%d0%b8%d0%b5%d0%b2-%d0%bd%d0%b0%d0%b9-%d0%bd%d0%b5%d1%82%d0%be%d1%87%d0%b5%d0%bd-%d0%b2-%d0%bc%d0%b0%d1%81%d0%be%d0%b2%d0%b8%d1%8f-%d1%81%d1%82%d0%b0%d1%80%d1%82-%d0%be%d1%81%d1%82%d0%b0/", "text": "Владимир Илиев не успя да повтори подвига от индивидуалното състезание на световното първенство по биатлон в Йостерсунд (Швеция), на което спечели сребърен медал. Българинът остана на предпоследното 29-о място в масовия старт на 15 км, след като беше най-неточен от всички участници и пропусна 8 от 20-е си изстрела. Той финишира 3:06,4 минути след победителя Доминик Виндиш (Италия, 3 грешки). Останалите медали взеха Антонин Гигона (Франция, 3 гр., +22,8 сек) и Юлиан Еберхард (Австрия, 4 гр., +23,3 сек).  Италианският триумф бе втори за деня след титлата на Доротея Вирер при жените на 12,5 км.", "date": "2019.03.17", "title": " Илиев най-неточен в масовия старт, остава предпоследен"}
{"url": "https://trud.bg/%d0%b2%d0%b0%d0%bb%d1%82%d0%b5%d1%80%d0%b8-%d0%b1%d0%be%d1%82%d0%b0%d1%81-%d1%81%d0%bf%d0%b5%d1%87%d0%b5%d0%bb%d0%b8-%d0%b3%d1%80%d0%b0%d0%bd-%d0%bf%d1%80%d0%b8-%d0%bd%d0%b0-%d0%b0%d0%b2%d1%81%d1%82/", "text": "В триумф на „Мерцедес“, но не и на Люис Хамилтън се превърна първият старт от сезона във Формула 1. Валтери Ботас спечели Гран при на Австралия, след като отнесе съотборника си още на старта, а след това проведе перфектно всичките 58 обиколки от гонката. Това е едва четвърта победа в кариерата на финландеца, който се присъедини към сребърните „стрели“ в началото на 2017-а.  „Просто нямам думи! – възкликна Ботас след финала. – Стартът ми беше отличен, а състезанието беше най-доброто в цялата ми кариера. Наистина не знам как се получи така, но сякаш всичко се получава перфектно от само себе си.“  Валтери спечели общо 26 точки от Мелбърн, тъй като взе и допълнителния пункт за най-бърза обиколка. Новото правило предизвика раздвижване в челото преди финала като Хамилтън направи неуспешен, а Макс Верстапен („Ред Бул“) – успешен опит да счупят рекорда на Ботас. Минути по-късно обаче финландецът отново беше притежател на най-добрия тур, при това с доста стари гуми.  Именно тактиката с едно спиране в бокса бе в основата на победата му. Хамилтън пък трябваше да направи две, тъй като смени гумите твърде рано, за да води битка със Себастиан Фетел („Ферари“). Темпото на световния шампион не беше впечатляващо и до финала той изостана с над 20 секунди, като в края трябваше да брани второто място от Верстапен. От „Мерцедес“ обясниха това с повреда в пода на колата му.  Новият пилот на „Ферари“ Шарл Льоклер пък хвърли ръкавицата на Фетел още в първото състезание. Младокът застигна германеца и дори поиска разрешение да го изпревари, но от бокса не му разрешиха. Фетел пък се опита да сътвори интрига в лагера на „Мерцедес“  „Щастлив съм, че Валтери спечели, той е свястно момче – заяви асът на „скудерията“. – Хамилън може би беше ядосан, че загуби старта. И друг път се е случвало и това явно го дразни.“  Местният любимец Даниел Рикардо отпадна в първото си състезание за „Рено“, а същата бе съдбата и на Карлос Сайнц, който дебютира за „Макларън“. Роберт Кубица („Уилямс“) пък остана последен от завършилите при завръщането си във Формула 1 след 9-годишно отсъствие.", "date": "2019.03.17", "title": " Валтери Ботас спечели Гран при на Австралия"}
{"url": "https://trud.bg/%d1%82%d0%b0%d0%bd%d1%8f-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d0%bf%d0%b8%d0%b0%d0%bd%d0%be-%d0%b4%d0%b8%d0%bd%d0%b0%d0%bc%d0%be-%d0%bd%d0%b0-%d0%bd%d1%8e-%d0%b9%d0%be/", "text": "Свирила е с барабанистите на Slayer и Living Colour Пие само домашна ракия от България и черпи американските си приятели с нея Котешко зелените й очи са ставали причина да я канят и като модел още докато следва Не знам какво дава Ню Йорк на талантливите български музиканти, но определено са много по-отворени и дружелюбни. Таня е поредният изключителен класически музикант, който с искрящия си смях преобръща интервюто във весел женски разговор. Не спира да бърбори, а смехът й кънти на фона на нюйоркските сирени на пожарните команди. “Пиано динамо, родено в България” – така я наричат журналистите от сп. Time Out NY. Казвали ли са й, че е уникална и лудичка, в хубавия смисъл. “Ами при толкова много контакти с барабанисти, и то от метъл групи, театър, боди арт… Нямам нищо общо с един тих класически музикант”, залива се в смях дамата. Шегата настрана, първият й албум “Ритмично движение” е на осмо място в най-престижната класация “Билборд” и до момента е обрал 17 международни награди по различни музикални форуми. Продуцент на албума е легендата Рон Сейнт Джърмейн, продуцирал и звезди като Джими Хендрикс, Майкъл Джексън, Уитни Хюстън… “Тази млада дама е избухващ балон от светлина, енергия и талант!”- казва за нея Рон Сен Джърмейн. В една от пиесите Таня е свирила с Уил Калхуун, барабанист на легендарната метъл банда Living Colour. С което са спечелили специални награди за дуо заради уникалното съчетание на пиано с барабани. “Таня е блестящ пианист и композитор на нова порода. Въпреки че е добре запозната с класическата традиция, тя преобръща класическата музика, като внася в нея без страх нови звуци и идеи” – хвали я Уил Калхуун. “Изключителен, уникален, нестандартен, дързък, грабващ” са най-честите отзиви за албума от музикалните критици и издания като “Хъмфингтън Поуст”. Албумът й не следва стандартният стил на един класически музикант, но затова пък жъне голям успех, грабва хората. “Казвали са ми, че въздейства като албума “The Dark Side of the Moon” на “Пинк Флойд”. Защо те учудва това сравнение с прогресив рок група? – смее се Таня. – Исках да направя нещо, което да грабва хората, да е интелигентен и сериозен като изпълнение, но и такъв, че човек, като си включи CD-то, да го изслуша от начало до край. Да е с младежки дух, да е изпълен с енергия и страст. И тази енергия да дава на хората вдъхновение за живот. Затова казвам, че е направен малко в рокендрол стил.” Тук отново следва кикот, Таня видимо се забавлява от изненадата, която предизвиква. В този пъстър и цветен като енергия албум Таня Ставрева е включила 14 пиеси на композитори от 3 континента и 4 националности: Панчо и Александър Владигерови, Николай Капустин, американеца Мейсън Бейси аржентинския композитор Алберто Финастера. Смелата и амбициозна българка го е издала сама, чрез собствената си продуцентска компания Tania Stavreva Music LLC. Пет години е събирала средства за него чрез спонсорства, кикстартър кампания и концерти. “В Америка издателят и продуцентът са две различни неща”, обяснява тя ролята на Джърмейн. Родената в София и израснала в Пловдив Таня започва да свири на пиано на 4 години. Преди това, още когато е била на 3 годинки и с родителите й ходели на гости на семейство с пиано, тя се лепвала за него и започвала да “свири” някакви въображаеми мелодии. Насила и с рев я откъсвали от клавишите и половин година по-късно й купили пиано и я записали на уроци. Детството й преди I клас минава между София и Пловдив, живее и при баба си и дядо си в Нова Загора, Стара Загора. Баща й е изключителният цигулар и артист Георги Ставрев. Мечтата му е била да бъде диригент, но страда от тежки заболявания и си отива през 2010 г. Свири и на класическа и бас китара и е ерудит в много различни посоки, рисува като професионален художник. В дома си Таня от дете слуша не само класическа музика, но и Джими Хендрикс, “Куин”, Арета Франклин, Уитни Хюстън, Майкъл Джаксън и расте като освободена, нестандартна и многостранно развита личност. В Пловдив започва уроци при легендарната преподавателка Росица Иванчева, която е неин учител в продължение на 13 години – и когато учи в Пловдивското музикално училище. После постъпва с пълна стипендия в една от най-авторитетните консерватории в света – Бостънската. След завършването решава да осъществи детската си мечта – да живее в Ню Йорк. Там талантливата пианистка се развихря в много смели експерименти. На наградите “Грами” тя се запознава с Дейв Ломбардо, барабаниста на легендарната метъл банда Slayer. “Исках да свиря с него, но се чудих какво – залива се в смях Таня. – Бях намерила една от съвременните пиеси на Алберто Хинастера, тя е много ритмична. А корените на Дейв са от Куба и усети ритъма веднага. Като кажа на някои рок музиканти, че съм класически пианист и никога не съм имала планове да правя рок група, но съм свирила с двама барабанисти от Slayer и Living Colour, хората се шашкат – кикоти се Таня. – Смеят се и ми казват: “Ами браво, браво, почнала си с музиканти на върха”. През 2012 г. прави пърформънс на музика с бодиарт и мултимедия. “Художникът ми нарисува гърба и докато се движех като свирех на пианото, картината оживяваше на екрана”, разказва Таня. Партнирала си е с двама художници, като единият – Дерик Литъл, е работил с Мадона и Шакира. “Дерик, когато чу за първата колаборация, се свърза с мен и каза: “Уау, музика с боди пейнтинг, това е уникална идея!” С него работихме по-различно, исках да си свиря на пианото и никой да не ме притеснява, а той рисуваше върху модел”, разказва Таня. Още докато е била в музикалното училище, много е обичала да рисува. “Не бих казала, че ставам за художник, но се справям добре с рисуването, като сама си правя грима. Даже приятелки искат да ги гримирам, а аз казвам, че ще направя една втора Таня” – отново бурен смях. Котешко зелените й очи са ставали причина да я канят и като модел още докато следва в Бостън. Там участва в модно ревю, с цял зелен бански и ботуши. “Сега не подхожда на един класически музикант да се разхожда по модни подиуми и да се снима, на моделите не се гледа сериозно в нашия свят, а и съм висока само 157 см” – Таня отново се залива в смях. Но казва, че би пробвала да рекламира например бижута, докато свири на пианото. Правила е и колаборация между театър и музика, в която е едновременно и актьор на сцената, и свири на пианото. Още докато учи в България, тя минава едногодишен курс по актьрско майсторство при Николай Николов от театър А’Парт. Спектакълът, в който участва на сцената на Off-Off-Broadway, е по пиесата “Бурята” на Шекспир. В него е запазен оригиналният Шекспиров език, който звучи като музика с уникалния си ритъм. Към него Таня подбира пиеси, които да съвпаднат с ритмите на езика на Шекспир. “Имаше две неща, за които не намерихме музика. Композирах темите и те прераснаха в отделни теми за пиано. Получи се нещо уникално и магическо”, казва Таня. В спектакъла режисьорът добавя специално заради нея допълнителен персонаж – на Сася, близначка на главната героиня Ариел. А магията на Сася е музиката. Таня Ставрева е вероятно единствената българка, която е в журито на наградите “Грами”. Още докато следва в Бостънската консерватория, е приета в студентската група Grammy Youth – за ученици и студенти. Когато завършва следването си, е повишена в Grammy Associate Member (”асоцииран член на “Грами”). След бляскавия успех на албума й “Ритмично движение” тя печели правото да е в най-високата категория – Grammy Voting Member или “Гласуващ член на “Грами”. Тези членове са с най-голяма тежест. Те решават кой да получи “Грами” в различните категории. Гласуват в стиловете, в които имат експертиза. Могат да препоръчат нови членове. Получават покана на наградите “Грами”. Имат право да гласуват в до 15 категории, стига да притежават експертиза за това, но е строго конфиденциално кой гласуващ член в кои жанрове е в журито. По този въпрос Таня не издава и дума. Животът й в Ню Йорк в началото не е песен, като на всеки емигрант, но Таня и по този въпрос коментира през смях: “В началото беше кошмар. Не съм гладувала, но съм се чудила къде да остана, у кой приятел да отседна, защото не можех да си плащам наема”. Живяла е в Куинс и Бруклин, а сега е в Манхатън. Жилищата там са малки и с много висок наем, но така тя спестява от ценното си време за пътуване. Таня Ставрева преподава на малки и големи деца и възрастни, пътува и изнася концерти, има много репетиции. Не си казва годините. “Пред “Хъмфингтън поуст” казах, че съм малко над 21, но не пия, защото тук позволяват алкохол след 21-вата година – смее се Таня. – Пия само домашна ракия от България, черпя и американските си приятели с нея.”   Световно признание “Уникален пианист, съчетаващ истинско качество с освежаващ подход към програмирането.” (Bachtrack.com), “една от новата порода самодостатъчни млади класически музиканти … с много умели ръце, усет и колоритна музикалност”. На Таня Ставрева обръщат специално внимание авторитетни медии като международното издание на BBC Music Magazine, CNN, Time Out в Ню Йорк, ABC7, NY1 News, Keyboard Magazine, NY Daily News. “Изключителни” са наречени соловите й концерти в “Карнеги хол”, “Центъра Линкълн”, Аудиториума на музея “Грами”, “Център Кауфман”, “Чикагски културен център”, “Френски културен център” в Бостън и Концертна зала на Българското национално радио.", "date": "2019.03.17", "title": " Таня – българското пиано-динамо на Ню Йорк\t\t\t"}
{"url": "https://trud.bg/%d0%bf%d0%b8%d1%8f%d0%bd-%d0%b7%d0%b0%d0%b1%d0%b8%d0%bb-%d0%ba%d0%be%d0%bb%d0%b0%d1%82%d0%b0-%d1%81%d0%b8-%d0%b2-%d1%81%d1%82%d1%8a%d0%bb%d0%b1-%d0%b8-%d1%81%d0%b5-%d0%bf%d1%80%d0%b8%d0%b1%d1%80%d0%b0/", "text": "33-годишен пиян мъж забил колата си в стълб в град Лозница, зарязал автомобила и се прибрал да си отспи, но свидетели подали сигнал за инцидента. Обаждането за произшествието е било получено към 9,45 часа в събота, уточняват от полицията в Разград. Полицаите установили на посоченото място „Рено Лагуна”, врязано в стълб. Очевидци на инцидента съобщили, че колата била управлява от 33-годишен мъж, който си тръгнал от мястото. Полицаите издирили шофьора, който се оказал с 2,20 промила алкохол в ранния час от съботния ден. Мъжът бил откаран в болницата в Разград, за да го прегледат за евентуални по-сериозни травми, които може да застрашат здравето му. Такива не били открити от лекарите и той бил вкаран в ареста на Районното управление в Лозница за едно денонощие.", "date": "2019.03.17", "title": " Пиян забил колата си в стълб и се прибрал да изтрезнява у дома"}
{"url": "https://trud.bg/25-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%bd%d0%b0-%d0%b3%d0%b0/", "text": "25 души с неизяснена още националност са задържани рано тази сутрин в Пловдив, предаде  . 8 мъже, 11 жени и 8 деца бяха задържани около 10 ч. на гара „Тракия“ в Пловдив след подаден сигнал. Те са пътували в товарен влак по направление Свиленград-София. По първоначални данни идват от Сирия. Бежанците ще бъдат настанени в миграционен лагер, съобщават от полицията.      ", "date": "2019.03.17", "title": " 27 нелегални мигранти са задържани на гарата в Пловдив"}
{"url": "https://trud.bg/%d0%bc%d0%be%d0%bd%d1%82%d0%b0%d0%bd%d1%81%d0%ba%d0%b8%d1%82%d0%b5-%d0%b2%d1%80%d0%b0%d0%b1%d1%87%d0%b5%d1%82%d0%b0-%d1%81%d0%bf%d0%b5%d1%87%d0%b5%d0%bb%d0%b8%d1%85%d0%b0-%d0%b7/", "text": "Вокална група „Детски смях” при Обединен детски комплекс „Ние, врабчетата” в Монтана спечели златен медал на Националния форум „Орфеева дарба” в София. Талантливите „врабчета” са класираха първи във втора възрастова група, където се състезаваха 10 групи от цялата страна. Председател на журито бе поп-певицата Мими Иванова , а членове – композиторите Хайгашод Агасян и Светослав Лобошки. Още две награди в певческата надпревара завоюваха Зорница Викторова  (10 г.) – сребърен медал, и Магдалена Александрова (10 г.) – бронзов медал. Те се откроиха с изпълненията си сред близо 60 момичета и момчета във втора възрастова група. Вокалната група „Детски смях” се готви усилено за предстоящия финал на Националния конкурс „Детска мелодия на годината”, който ще се проведе на 23 март в зала 1 на НДК. Тогава ще бъдат представени на живо 14-те песни, достигнали финала. Режисьор на шоуто е Николай Априлов, а в спектакъла ще участват над 140 деца от цялата страна. Седмица след това – на 30 и 31 март група „Детски смях” ще се състезава и в Международния конкурс „Абанико”, който ще се проведе отново в НДК.", "date": "2019.03.17", "title": " Монтанските „врабчета” спечелиха злато на „Орфеева дарба”"}
{"url": "https://trud.bg/%d0%b2%d1%83%d1%87%d0%b8%d1%87-%d0%bd%d1%8f%d0%bc%d0%b0%d0%bc-%d0%ba%d0%b0%d0%ba%d0%b2%d0%be-%d0%b4%d0%b0-%d0%b3%d1%83%d0%b1%d1%8f-%d0%be%d1%81%d0%b2%d0%b5%d0%bd-%d0%b6%d0%b8%d0%b2%d0%be%d1%82%d0%b0/", "text": "Минути преди началото на обръщението на сръбския президент Александър Вучич няколко хиляди души се събраха в знак на протест срещу управляващите, предаде  . Още в самото начало на своята реч Вучич отправи обидни квалификации по отношение на лидерите на опозицията. Той нарече Бошко Обрадович – фашист, а Драган Джилас – „олигарх“. В началото на обръщението си Вучич заяви, че пред президентството има точно 1023 протестиращи. Обръщението на сръбския президент идва само няколко часа, а след като снощи протестиращите   в сградата на държавната телевизия РТС. Влезлите в сградата искаха да се включат в централните новини, за да обяснят, защо в продължение на три месеци протестират. “И сега всички тези, които крещят пред сградата… Всичко това е незаконно… Снощи бяха точно 1540 души… И сега са много по-малко, но те са много шумни. Те трябва да си вървят. Фашистът Обрадович и олигархът Джилас искат властта, за да плячкосват… Разбирам ги, защо го правят. Сигурно си мислеха, че ще се уплаша. Но, не се страхувам. Нямам какво да губя, освен живота си. Ще защитавам Сърбия от фашиста Обрадович и олигарха Джилас. На всички е ясно за какво става въпрос, когато виждат, че медиите в Прищина съобщават как Джилас е пребит. Когато Рамуш Харадинай твърди, че ще ме събори си мислех, че се шегува, но сега виждам за какво става въпрос“, каза Вучич. „Обрадович е обикновен малък фашист“, продължи сръбският президент и добави: „Той има патологична нужда от това да бие жени. Но, попаднаха на твърд орех. Изправиха се пред човек, който не се плаши. Аз съм тяхната цел, защото Сърбия с всеки изминал ден става все по-силна“. Лидерите на Олигархията са Драган Джилас и Вук Йеремич, каза още Вучич докато се чуваха протестните викове пред сградата. Сръбският президент не пропусна да спомене, че Джилас и Йеремич имат подкрепата на македонския премиер Зоран Заев. В същото време Вучич заяви, че не се интересува от мнението на западните дипломати, а се вълнува единствено от случващото се в Сърбия. В заключение сръбският президент подчерта: „Никога няма да позволим хиляда, пет хиляди или сто хиляди, които протестират да управляват чрез насилие. Няма да позволим на фашиста Обрадович и на олигарха Джилас да управляват“. Той също така благодари и на хората в Косово, които се събират да го подкрепят. „Не тръгвайте. Благодарим ви“, добави той. Обръщението на сръбския президент бе предавано на живо от множество медии. След приключване на изявлението на Вучич журналистите му ръкопляскаха.", "date": "2019.03.17", "title": " Вучич: Нямам какво да губя, освен живота си"}
{"url": "https://trud.bg/%d0%bb%d0%b5%d1%82%d1%86%d0%b8%d1%82%d0%b5-%d0%bd%d0%b5-%d1%85%d0%b0%d1%80%d0%b5%d1%81%d0%b2%d0%b0%d1%82-%d0%bf%d0%be%d0%bb%d0%b8%d1%82%d0%b8%d1%86%d0%b8%d1%82%d0%b5-%d0%b8-%d0%bb/", "text": "Групата е основана през 2011 г. в Сливница – Вие сте млади хора, с богата биография на творци, с големи амбиции. Какво подготвяте в момента?  – Ех, не сме чак толкова млади, ха-ха… В момента подготвяме втори албум, който ще се казва “Стъпка напред”. Последните месеци работим по него и на 25 април ще направим премиера в столичния клуб Mixtape 5. Също така в края на миналата година заснехме и видео към сингъла от албума – “Това съм аз”. – Разкажете за цялостната ви работа, подготовката на албуми и участия? Кои са вашите почитатели?  – Група сме от 2011 г. и в основата на нещата, които правим, е преди всичко приятелството ни, както и любовта към музиката, която творим. Дебютният ни албум “Голямата игра” издадохме през 2016-а и заснехме клипове към две от песните в него – “Докога” и “Искам”. В последно време е радващо, че все повече непознати хора и такива извън София започват да ни харесват. – Прави впечатление социалната насоченост на текстовете, вие не избягвате да се надсмивате на пошлото и уродливото в нашето съвремие. Кажете нещо за това?  – Пънкът често засяга социални теми и обикновено пеем за заобикалящите ни несправедливости. Освен социална насоченост в нашето творчество, засягаме и други битови и по-весели теми.  – Имали ли сте участия в други държави и каква публика ви вълнува по-силно?  – Участвали сме на благотворителен фестивал в Ниш (Сърбия) и се надяваме тази година да разширим полето си на изяви и в други държави. Вълнува ни женска публика основно ха-ха. Не целим, разбира се, определена публика, но всеки, който открива себе си в песните ни, е добре дошъл на нашите концерти. – Какво е нужно за един музикант, за да бъде успешен и доволен от постигнатото?  – Поне (два промила) муза. На първо място е важно да правиш това, което ти харесва, и ако публиката реагира добре, за всеки един музикант това е най-голямото удоволствие. – Бихте ли споделили характерните черти на “Летците”. Каква е вашата индивидуалност? И защо избрахте това име? Вие също ли покорявате небето?  – Ние сме себе си и правим това, което ни харесва. Всеки един от нас допринася със собствен стил и това прави химията в музиката ни. Името дойде случайно, може да се приеме като творчески полет в музикалното пространство. – Как проявявате своята ненавист в живота? Кое е това нещо, което не одобрявате и презирате?  – Системата, политиците, лъжата на властта… Чрез музиката изразяваме себе си и ненавистта си към несправедливостите около нас!", "date": "2019.03.17", "title": " „Летците“ не харесват политиците и лъжата\t\t\t"}
{"url": "https://trud.bg/200-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%bf%d1%80%d0%b8-%d0%b1%d0%b5%d0%b7%d1%80%d0%b5%d0%b4%d0%b8%d1%86%d0%b8%d1%82%d0%b5-%d0%b2-%d0%bf/", "text": "Френските власти са задържали под стража около 200 участника в съботната протестна акция на „жълтите жилетки“ в Париж, която бе съпроводена с многочасови сблъсъци между полицаи и агресивно настроени демонстранти, съобщи BFMTV. Според обновената информация, на 16 март в Париж са задържани 237 протестиращи, като някои от тях са освободени през нощта, но около 200 души, 15 от които непълнолетни, все още се намират в ареста. По информация на префектурата на полицията, сред участниците в безредиците само няколкостотин са членове на ултралеви групировки, докато огромното мнозинство от тези, които са правили погроми, са представители на движението „жълтите жилетки“, изповядващи радикални възгледи. На 16 март във Франция премина 18-ата вълна на протестите на „жълтите жилетки“. Най-големите безредици в този ден бяха в Париж, а епицентърът им бяха Елисейските поля, където агресивни демонстранти разгромиха и запалиха десетки кафенета, магазини и будки за вестници. Според данните на префектурата на полицията, 17 сътруцници на правозащитните органи и 42-а манифестанти за получили наранявания.", "date": "2019.03.17", "title": " 200 души са задържани при безредиците в Париж в събота\t\t\t"}
{"url": "https://trud.bg/%d0%bc%d1%8a%d0%b6-%d0%b8-%d0%b6%d0%b5%d0%bd%d0%b0-%d1%81%d0%b0-%d0%be%d1%82%d0%ba%d1%80%d0%b8%d1%82%d0%b8-%d0%bc%d1%8a%d1%80%d1%82%d0%b2%d0%b8-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "Телата на 40-годишен мъж и 34-годишна жена са открити в гараж в кв. „Смирненски“ в Пловдив след подаден до полицията сигнал, съобщи БГНЕС. При първоначалния оглед не са открити данни за насилие. Случаят се разследва от криминалистите.", "date": "2019.03.17", "title": " Мъж и жена са открити мъртви в Пловдив"}
{"url": "https://trud.bg/%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d0%bb%d0%b5%d1%82%d0%b8%d1%89%d0%b5-%d0%b2-%d0%bd%d0%be%d0%b2%d0%b0-%d0%b7%d0%b5%d0%bb%d0%b0%d0%bd%d0%b4%d0%b8%d1%8f-%d0%b7%d0%b0%d1%80%d0%b0/", "text": "Полицията в Нова Зеландия затвори летището в град Дънидин заради подозрителен пакет, открит на една от пистите. „Летището в Дънидин в момента е затворено. Полицията е на място и специализирани екипи се опитват да установят какво точно е естеството на пакета”, се посочва в изявление на летищните власти. Според източник на АФП терминалът на летището не е бил евакуиран. След обявяването на тревогата само няколко пристигащи полета са били отклонени и са кацнали на съседни летища. Нивото на тревога в Нова Зеландия в момента е най-високо след атаките срещу две джамии в петък. Според разследващите трагедията стрелецът, убил 50 души, е живеел именно в Дънидин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.17", "title": " Затвориха летище в Нова Зеландия заради подозрителен пакет"}
{"url": "https://trud.bg/%d0%bc%d0%b8%d0%b3%d0%bb%d0%b5%d0%bd%d0%b0-%d0%b9%d0%be%d1%80%d0%b4%d0%b0%d0%bd%d0%be%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d1%82%d1%83%d0%ba-%d1%81%d0%b0-%d1%89%d0%b0/", "text": "Специално за “Труд” д-р Людмила Емилова представя своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 45 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. През 2004 г. Миглена пристигнала в медицинския център на д-р Емилова с намерение да открие за себе си път към здравето чрез правилно хранене. Още в първите дни разбрала, че е точно на мястото, където без никакви усилия попива полезни знания и се потапя в хармонията на природосъобразния живот. Казва, че близо до Малага, където живее, има известен и впечатляващо скъп център за лечение с глад, където е можела да отиде, но избира българското. Жената е убедена, че никъде по света няма атмосферата на споделяне, подкрепа и насърчение, създадена от д-р Емилова и нейния екип. Миглена направила с лекота първото си 25-дневно гладуване в медицинския център. Имала много оплаквания и изследваният а- лабораторни и инструментални, били влошени. След програмата тя свалила 7 кг, състоянието й се подобрило, новите изследвания – също. Откакто прилага наученото от лекарката, жената е намалила килограмите с 10 и е смъкнала от себе си товара на поне толкова години. Има младежко излъчване и фигура на спортист. Всъщност всекидневието й в Испания е много натоварено, но успява да се справи с отговорностите на собствения бизнес, защото е открила своя стил на здравословен живот. Работи заедно със сина си Иво, с когото заедно направили програмата в медицинския център през 2013 г. Впечатлено от резултатите, момчето станало вегетарианец, оставило цигарите и вече е убеден последовател на плодолечението и здравословния начин на живот. Преди това Миглена и синът й консумирали много месо, сирене, мляко. При първото постъпване в медицинския център на жената били установени високи нива на лошия холестерол, дифузна струма, тахикардия, болки в шийната област и отоци в подбедриците и глезените. Имала и други оплаквания, за които днес казва, че дори не ги помни. От детските си години често страдала от остри респираторни заболявания и изпила големи количества антибиотици с временен ефект. Ако прилагаш плодолечението без грешки, ставаш нов човек, споделя Миглена. И допълва, че точно д-р Емилова е най-опитният водач в света на здравословния живот. В медицинския й център е създадена програма, която лекува тялото и зарежда духа. Осигурени са консултации с водещи медицински специалисти, лабораторни и инструментални изследвания, лекции по основни теми за здравето, разнообразни спортни занимания, танци, екскурзии и др. Миглена дори не успява да участва във всичко, което я привлича. Казва, че най-зареждащо й действат заниманията с йога. Практикува ги редовно и в Испания, там играе и тенис за поддържане на добра форма. За постиженията на д-р Емилова разказва с ентусиазма на откривател. По съвет на лекарката е започнала да прави поне по две 20-дневни гладувания годишно. Упорито търси възможност да подреди ангажиментите си така, че по-често да идва в медицинския център. Миглена казва, че плодолечението й е помогнало да преодолее по-лесно загубата на майка си. Двете били свързани с дълбока близост и разбиране и смъртта се оказала поредно изпитание за жената. Преминала го с насърчение от лекарката, консултации с психолог от екипа и отдаденост в програмата. Между гладуванията Миглена се храни стриктно природосъобразно. При захранванията предпочита домати и обезсолени маслини. Харесва суровоядството и в менюто си има много плодове и зеленчуци. Двама със сина приготвят големи салати и зеленчукови супи. Жената най-често прекарва работния ден с бутилка смути, приготвено от портокали и лимони, отгледани без химия в собствената градина. Не отстранява корите им, пасира ги със зелени листа, стафиди, куркума и други любими неща. Убедена е, че разнообразието е огромно и се наслаждава на различните зареждащи вкусове. Заедно със сина през почивните дни се качват по планините и често си говорят за ползотворната житейска промяна, постигната с плодолечението. При Миглена всички оплаквания от болести са отзвучали, изследванията й са в норма и според д-р Емилова постигнатото се задържа трайно, защото пациентката е стриктна и последователна през последните 15 години. Като става дума за години, Миглена изказва пожеланието си към лекарката да живее още век, за да помага на повече хора да получат рецептата за щастие. А тя звучи съвсем простичко- да започваш всяко утро здрав и с усмивка, да даряваш усмивка на околните и да си доволен от свършеното през деня. Не крие, че изпитва завист към всички българи, защото имат възможност по всяко време да се възползват от постиженията на д-р Емилова и да направят живота си истински щастлив.   Качамак (1 порция) 150 мл соево мляко загряваме на слаб котлон в по-дълбок тиган. Прибавяме 4 суп. л. царевичен грис и леко разбъркваме с тел, докато сместа се сгъсти. След сваляне от огъня се добавят 1 суп. л. кокосово масло, няколко ситно нарязани обезсолени маслини каламата, 50-60 г настъргано тофу, листенца босилек, щипка риган и 1/2 накълцана скилидка чесън и се разбърква добре. Сервира се със зехтин екстра върджин, червен пипер и магданоз. Рецептата е на Илия Илиев – главен готвач в медицинския център на д-р Емилова.   Чери доматчета шмеркезе Продукти:  25-30 бр. (в зависимост от размера) чери доматчета,  15 бр. натурални кафяви обезкостени маслини (най-добре премахнете костилката, а не купувайте вече обезкостени),  200 г твърдо тофу,  риган и босилек на вкус. Приготовление:  Издълбавате доматчетата, като при разрязването внимавате да не отделите напълно капачетата им от ципата. Пасирате тофуто с маслините и подправките до получаване на паста с вкус на крема сирене. Пълните доматчетата, затваряте и готово! Рецептата е на Веселин Стнаков – консултант сътрудник в медицинския център на д-р Емилова.", "date": "2019.03.17", "title": " Миглена Йорданова: Българите тук са щастливи, че имат програмата на д-р Емилова\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%81%d1%8a%d0%b1%d0%b8%d1%82%d0%b8%d1%8f-%d0%be%d1%82-%d1%80%d0%b0%d0%bd%d0%b3%d0%b0-%d0%bd/", "text": "Събития от мащаба на Интерски конгреса в Пампорово са изключителна възможност да популяризираме България като зимна дестинация, но и като маршрут за целогодишен туризъм, включително и за провеждане на големи делови прояви. Това заяви министърът на туризма Николина Ангелкова пред медиите преди старта на свeтовния форум, съобщават от туристическото министерство. Тя поздрави домакините за успешната му подготовка и за въведените иновации в базата на националния курорт, които да отговарят на международните изисквания. Така се създават още по-добри условия за привличане на туристи от по-висок клас и ние като институция ще подкрепяме тези усилия и занапред, подчерта министърът. Тя припомни, че заради силната конкуренция между държавите в региона е отчетен известен спад в броя на чуждите туристи, посетили България през декември и януари, но в същото време за този период близо 426 хил. туристи са отседнали в хотели с 4 и 5 звезди в страната, което е 9,4 на сто ръст спрямо двата месеца година по-рано. Това доказва ефекта на политиката ни да предлагаме продукти и услуги на високо ниво, което носи още добавена стойност. Само в Пампорово през декември 2018 г. приходите от нощувки в местата за настаняване с 10 и повече легла са с ръст 17,9 на сто спрямо декември 2017-а, подчерта министър Ангелкова. Надявам се тази тенденция да се запази и през лятото – да се реализират повече нощувки в страната, което носи и повече ползи за икономиката. Министерството на туризма е партньор на конгреса и ще направим всичко възможно да рекламираме страната като маршрут не само за зимен и летен туризъм, но и за четири сезона, през които да представяме културно-историческото си наследство, балнео- и СПА услугите, винопризводството, кулинарията. Поставяме акцент върху високата информираност за ски трасетата и за безопасността на туристите според изискванията на специализираната наредба за сложността на пистите и дейността на ски патрулите. Готови сме да насърчим прилагането на всички най-нови тенденции за гарантиране безпроблемното пребиваване на нашите гости, за да се върнат отново у нас като туристи, каза още тя. Министърът изтъкна ролята на рекламата за България  и курортите й, която държавата и бизнесът ще направят по време на конгреса, но обърна внимание и върху социалните проекти в програмата му. Министерството на туризма е сред водещите партньори на събитието и ще участва в обсъждането на всички детайли за насърчаване устойчивото развитие на туризма, застъпени в стратегията за отрасъла до 2030 г. Важно е да представим достойно спечеленото домакинство в силна конкуренция със Сочи и Леви. Следващите кандидати да приемат конгреса са курорти от ранга на Кицбюел и отново Леви, което доказва колко важен е успехът на Пампорово и България, заключи министър Ангелкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.17", "title": " Министър Ангелкова: Събития от ранга на Интерски конгреса в Пампорово популяризират качествата на дестинация България"}
{"url": "https://trud.bg/46-000-%d0%bb%d0%b5%d0%b2%d0%b0-%d0%b7%d0%b0-%d0%b1%d0%be%d1%80%d0%b1%d0%b0-%d1%81-%d0%ba%d0%be%d0%bc%d0%b0%d1%80%d0%b8-%d0%b8-%d0%b3%d1%80%d0%b8%d0%b7%d0%b0%d1%87%d0%b8-%d0%bf%d0%bb%d0%b0%d1%89%d0%b0/", "text": "Близо 50 000 лева е отделила тази година  общинската управа в Лом за ликвидиране на нашествията на комари, кърлежи и гризачи след зимните студове. Планирани са химически атаки на териториите на паркове, крайбрежни и вилни зони и тревните площи на училища и детски градини, съобщиха от местната управа. Три пръскания срещу комари и кърлежи  ще бъдат извършени в пристанищния град от април до юни. Общинската администрация вече е обявила процедура за избор на фирма изпълнител и конкурсът трябва да приключи до края на този месец. В началото на пролетта обикновено  водите на Дунав прииждат от снеготопенето и заливат  крайбрежните зони у нас и в Румъния.  В заблатените долове  се развъждат цели армии комари, които атакуват населени места и фермите в района.  За борба с  крилатите кръвопиещи ломската управа е определила 36 000 лева. Дезинфекторите ще обработят всички зелени площи в града, тревите край реките Дунав и Лом, вилните зони  и крайбрежните села. В химическите атаки ще бъде включен и специален аерозол  срещу опасните тигрови комари,  преносители на вирусите на треските Денга и Чикунгуня. Тигрови комари бяха открити в района на Лом преди няколко години.   В началото на май  ще бъде извършено и  първото от планираните две пръскания срещу кърлежи в паркове и алеи и в градините на учебни и социални заведения, както и  против плъхове и мишки в градската канализация. За битката с инсекти и гризачи  са предвидени 10 000 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.17", "title": " 46 000 лева за борба с комари и гризачи плаща Лом"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f%d1%82-%d1%81%d1%8a%d0%b2%d0%b5%d1%82-%d0%bd%d0%b0-%d0%b1%d1%81%d0%bf-%d0%bf%d1%80%d0%be%d0%b2%d0%b5%d0%b6%d0%b4%d0%b0-%d1%82%d0%b0/", "text": "Таен вот ще определи водача на листата на БСП за европейските избори. Националният съвет на „БСП за България“ вече провежда процедурата, предава  Оспорвана е битката между лидера на ПЕС Сергей Станишев и журналистката и говорител на БСП Елена Йончева. Ръководството на БСП в лицето на Изпълнителното бюро номинира Елена Йончева за водач. Повечето номинации от местните структури и фактът, че Йончева е утвърдено лице в битката срещу корупцията, са качества, които изтъква лидерът на БСП Корнелия Нинова. Подкрепящите лидера на партията на европейските социалисти Сергей Станишев застават зад идеята, че водачът на листата на БСП трябва да бъде чиста партийна кандидатура. Лично той коментира, че БСП трябва да намери мъдро решение, което да покаже, че трябва да печели избори, а не да решава вътрешнопартийните въпроси и битки. Националният съвет на „БСП за България“ ще определи и местата на коалиционните партньори и гражданската квота. На по-късен етап ще бъде подредена и цялата листа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.17", "title": " Националният съвет на БСП провежда тайно гласуване за избор на водач на листата за евроизборите"}
{"url": "https://trud.bg/%d0%bf%d1%8a%d1%80%d0%b2%d0%b8%d1%82%d0%b5-%d0%bb%d0%be%d0%b4%d0%ba%d0%b8-%d0%bf%d0%be%d0%b5%d1%85%d0%b0-%d0%bf%d0%be-%d1%80%d0%b5%d0%ba%d0%b0-%d1%81%d1%82%d1%80%d1%83%d0%bc%d0%b0/", "text": "Слънцето се усмихна, температурите тръгнаха нагоре и първите лодки поеха по река Струма, в Кресненското дефиле. Така освен температурите, вдигна се и адреналинът. Днес по все още ниските води на река Струма поеха гумените лодки на рафтърите, както и каяци, предава  Водите на река Струма са все още ниски, тъй като топенето на снеговете започва тепърва, а и сезонът не е открит официално, но първите лодки са вече факт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.17", "title": " Първите лодки поеха по река Струма"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%b9%d0%be%d0%bd%d1%87%d0%b5%d0%b2%d0%b0-%d0%b5-%d0%b2%d0%be%d0%b4%d0%b0%d1%87%d1%8a%d1%82-%d0%bd%d0%b0-%d0%bb%d0%b8%d1%81%d1%82%d0%b0%d1%82%d0%b0-%d0%bd%d0%b0-%d0%b1/", "text": "Елена Йончева беше избрана с тайно гласуване от Националния съвет на БСП за водач на листата за евроизборите. Кандидатурата на Йончева бе предложена от Изпълнителното бюро на партията и представена от лидера на БСП Корнелия Нинова. Другият кандидат с най-много номинации от структурите за първото място в листата беше президентът на ПЕС Сергей Станишев. Йончева е получила 95 гласа от Националния съвет, а Станишев – 75. Процесът на номинации за изборите за Европейски парламент в БСП започна след конгреса на 26 януари 2019 г., когато най-висшият партиен орган прие и платформата за предстоящия вот. Очаква се цялата листа да бъде подредена в началото на април. ПРОФЕСИОНАЛЕН ОПИТ: 1990 – 1993 Редактор и репортер в седмично обзорно предаване “Панорама”, БНТ  1993 – 1997 Основател и автор на “Репортер” – документално предаване за световна политика, БНТ  1997 – 1999 Водещ на “Екип 4” – дневно коментарно предване, БНТ  1998 – 2000 Преподавател по разследваща журналистика, Нов български университет  2000 Продуцент и автор на ТВ документални филми  2017 Народен представител в 44-то Народно събрание, говорител на парламентарната група на “БСП за България” ОБРАЗОВАНИЕ: 1989 Магистър по телевизионна журналистика, Московски държавен университет “М.В. Ломоносов”  1993 Международна езикова академия, Оксфорд, Великобритания  1999 Специализация, German Marshall Fond, САЩ  2000 Специализация по телевизионна журналистика, ББС Лондон и Кардиф, Великобритания  2003 Специализация по журналистика, USIA, САЩ ЧУЖДИ ЕЗИЦИ Френски, английски, испански и руски език АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2019.03.17", "title": " Елена Йончева е водачът на листата на БСП за евроизборите"}
{"url": "https://trud.bg/%d0%b8%d0%b4%d0%b0%d1%82-%d0%b1%d0%be%d0%bb%d0%b5%d0%b7%d0%bd%d0%b5%d0%bd%d0%b8-%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%bb%d0%b5%d0%b2%d1%81%d0%ba%d0%b8/", "text": "Новото време в „Левски“ ще настъпи с кардинални промени. Изпълнителният директор Павел Колев ги определи дори като „болезнени“ в интервю пред „Блиц“. „ Промените няма да са само в съблекалнята, но и в начина на управления – обясни „синият“ шеф. – С тази цел съм дошъл в клуба. Ще бъдат създадени нови отдели, а други ще бъдат закрити. Целта на „Левски“ е съживяване и приоритизиране на юношеската академия. В същото време трябва да се постави акцент върху разумна трансферна политика за първия отбор, който да може да се бори за титлата през следващия сезон. Най-реалната цел пред „Левски“ е участие в Лига Европа.“ Според Колев „сините“ нямат футболни аргументи да се борят за титлата и еуфорията, че може да бъде настигнат „Лудогорец“ е била момента. Освен това директорът заяви, че продаденият френски ас Габриел Обертан не е бил лидер в съблекалнята и припомни, че с него отборът отпадна от лихтенщайнския „Вадуц“ в Лига Европа през лятото. „Левски“ ще използва паузата за националните отбори, за да анализира ситуацията със сегашните си футболисти. Изтичат договорите на Цветкович, Кабрал и Яблонски.", "date": "2019.03.17", "title": " Идат „болезнени“ промени в „Левски“"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%b2-%d0%ba%d1%80%d0%b0%d0%b9%d1%81%d1%82%d1%87%d1%8a%d1%80%d1%87-%d1%83/", "text": "По време на традиционното си неделно богослужение папа Франциск каза, че жертвите в Крайстчърч са увеличили „болката, с която войните и конфликтите не престават да измъчват човечеството“. Той прикани вярващите към молитви за „нашите братя мюсюлмани“, загинали при нападенията срещу две джамии в Нова Зеландия, предаде Асошиейтед прес. В петък главата на Римокатолическата църква изпрати съболезнователна телеграма до близките на избитите в Нова Зеландия „при безсмислени актове на насилие“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.17", "title": " Папа Франциск: Жертвите в Крайстчърч увеличават болката, с която войните не престават да измъчват човечеството"}
{"url": "https://trud.bg/%d1%82%d1%80%d1%83%d1%81-%d0%be%d1%82-49-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0%d0%b7%d0%bb%d1%8e%d0%bb%d1%8f-%d0%be%d1%81%d1%82%d1%80%d0%be%d0%b2-%d0%b7%d0%b0%d0%ba%d0%b8/", "text": "Земетресение с магнитуд от 4,9 по скалата на Рихтер е регистрирано на гръцкия остров Закинтос, показва справка на официалната интернет страница на Европейския средиземноморски сеизмологичен център. Трусът е регистриран в 13:49 часа местно време, на 10 км югоизточно от Закинтос и на 240 км западно от столицата Атина, с дълбочина от 12 км под земната кора. За момента няма данни за пострадали или материални щети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.17", "title": " Трус от 4,9 по Рихтер разлюля остров Закинтос"}
{"url": "https://trud.bg/%d1%82%d1%8e%d1%80%d0%ba%d0%be%d0%b0%d0%b7%d1%8a%d1%82-%d0%bb%d0%b5%d0%ba%d1%83%d0%b2%d0%b0-%d1%81%d1%82%d1%80%d0%b0%d0%b4%d0%b0%d1%89%d0%be%d1%82%d0%be-%d1%81%d1%8a%d1%80%d1%86%d0%b5/", "text": "Персийският е най-ценен Символ е на живота, мъдростта и благородството В поредицата „Тайната на камъните“ представяме един от най-силните съюзници на любовта. Тюркоазът е камък, познат на човечеството от дълбока древност. Той е могъщ защитник от зли магии и „лоши очи“, страж на семейството и пазител на приятелството. Мени цвета си, когато собственикът му боледува. Тюркоазът е камък на любовта и приятелството, мощен защитник, страж на семейството. Казват, че когато собственикът му боледува, минералът избледнява. Този полускъпоценен камък с цвета на тропически океан от дълбока древност е високо ценен не само заради красотата, но и заради магическите качества, които му се приписват. Според едно от вярванията, той ще помогне на собственика си да слее ума си с вселената. Дори го приемат за символ на проявленията на Бог на Земята. Тюркоазът е неустоимо красив фосфатен минерал. Ярките му цветове варират от небесно синьо до зелено в зависимост от количествата желязо и мед в него. Деликатните черни, кремави или кафяви кривулици, които го прорязват, дават храна на въображението. Приятен и плътен е на пипане. Името му произлиза от френски: pierre turquoise означава „турски камък“. Наричат го така, защото навремето търговските пътища, по които тюркоазите пристигат в Европа от мините в Централна Азия, минават през Турция. А също и заради това, че венецианските търговци купували камъка от турските базари. Tюpкoaзът ce cpeщa пo цeлия cвят. Пepcийcкият тюpкoaз ce cмятa зa eдин oт нaй-дoбpитe в cвeтa. След него най-много се търсят камъните от Kитaй, Ceвepнa и Южнa Aмepикa, Cayдитcкa Apaбия и Tибeт. Пoчти вcички нaxoдищa нa тюpкoaз ce нaмиpaт в paйoни c вyлкaничнa иcтopия, a нaй-дoбpитe eкзeмпляpи cа близo дo пoвъpxнocттa нa зeмятa. Eднo oт изключeниятa e минaтa Лоун маунтин в Heвaдa, CAЩ. Taм нaxoдищeтo нa тюpкoaз e нa гoлямa дълбoчинa, нo тoвa ce дължи нa ceизмичнa aктивнocт, кoятo e paзмecтилa плacтoвeтe. В България се среща в Спахиевското рудно поле в Източните Родопи и в Момчилградско. Първото бижу е на 5500 г.  Тюркоазът е може би най-старият камък в историята на човечеството. За персите, китайците, ацтеките и инките от Южна Америка и индианците от Северна Америка, тюркоазът е бил свещен. В Тибет са го използвали като разменна монета. Почитан е като символ на живота, мъдростта, благородството и безсмъртието. Най-старото тюркоазено бижу е на 5500 години. Златна гривна с тюркоази е открита на мумифицираната ръка на египетската кралица Зер, когато археолозите отворили гробницата й през 1900 г. Най-старата мина е тази на Синайския полуостров. Но тюркоазени мъниста, датирани от 5000 г. пр.Хр., са открити и в Ирак. Символ на мъжката сила Анселм дьо Бут, придворен лекар на свещения римски император Рудолф II, пише през 1609 г., че тюркоазът е символ на мъжката мощ, толкова високо ценен от мъжете, че никой благородник не може да се смята за достатъчно елегантен, ако ръката му не е украсена с пръстен с голям и прекрасен тюркоаз. Като бижу се носи както от мъже, така и от жени и се смята за обещание за вярност и защита. Използва се за зърна на молитвена броеница, за украса на музикални инструменти, молитвени колела и камбани. За полицаи и журналисти На работното място понижава стреса. Насърчава лидерството, пази от опасности при командировки, помага да се избегнат неразумните инвестиции. Позволява комуникацията да протича конкретно и точно, особено при предоставянето на информация. Отличен амулет е за органите на реда, служителите в държавната администрация и журналистите. Тюркоазът е препоръчителен и за счетоводители и компютърни специалисти. С него писателите ще преодолеят творческата криза. Добър талисман е за тези, които имат страх от летене със самолет. Ще облекчи тревогите им и ще ги предпази от инциденти. При пътувания предпазва от кражба или изгубване на личните вещи. Тибетският тюркоаз е зелен и носи малко по-различна вибрация. Той е полезен за изчистване на гърлената чакра и разблокира потиснатото себеизразяване. Помага да контролираме гнева и да не реагираме рязко при конфликтни ситуации. Вразумява самовлюбените егоцентрици, като им помага да погледнат по-далеч от пъпа си и да вникнат в състоянието и нуждите и на другите хора. Мени си цвета Твърди се, че тюркоазът се влияе от физическото състояние на човека, който го носи. Избледнява, когато собственикът му е болен или тъжен, и се обезцветява напълно, когато човек умира. Сред конспирациите за смъртта на Людмила Живкова е намесен прословутият й пръстен с тюркоаз, който в деня на смъртта й бил станал изцяло бял. До ден днешен това подклажда съмненията, че дъщерята на Тодор Живков е убита. Тюркоазът може постепенно да възстанови цвета си, когато се прехвърли на нов здрав собственик. При изневяра или охлаждане на любовта също изсветлява. Промяната в цвета може да бъде знак, че на собственика на камъка е направена магия. Но истината е, че цветът на тюркоаза може да се повлияе от много фактори: например киселата пот ще го превърне в зелен, ако използвате парфюми, лак за коса или кремове знайте, че е възможно да му подействат. Някои смятат, че минералът е чувствителен към атмосферните условия или че цветът му се променя с промяната на времето. Комбинира се с кехлибар Рецепта на иранския учен от Х век Абу Рейхан ал-Бируни препоръчва следното за активиране жизнената енергия по всички точки на тялото: в чаша вода вечер се поставят планински кристал и тюркоаз. На сутринта водата се изпива бавно, на глътки. Изважда се тюркоазът, а чашата се пълни с три части вода и една част червено вино. Пие се преди лягане. Освен че гарантира добро здраве, рецептата лекува стомашни болки и киселини. Тюркоазът бил част от медицинското оборудване на повечето лекари през XV век. Те го стривали на прах и правели от него еликсир срещу ухапване от скорпиони и обсебване от демони. Масажирането на пръстите на ръцете с необработен къс отгоре и отстрани помага за отстраняването както на депресивни състояния, така и на раздразнения. Toй също така e извecтeн кaтo изcмyквaщ кaмък. Koгaтo гo пocтaвитe въpxy бoлнaтa чacт oт тялoтo cи, бoлecттa бивa paзпoзнaтa и пpeмaxнaтa oт тялoтo, чpeз изcмyквaнe oт кaмъкa. Тюркоазът, носен в комбинация с кехлибар, активира съпротивителните сили на организма срещу различни заболявания. Лекува заекване и залитане Подходящ е при изтощение и депресия. Toнизиpa и yкpeпвa тялoто, peгeнepиpa тъкaнитe, действа противовъзпалително. Предотвратява пристъпите на безпокойство и панически атаки. Подобрява работата на имунната система, подпомага усвояването на хранителните вещества, облекчава главоболие при мигрена, помага при хрема и вирусни инфекции. Намалява излишната киселинност, добър е при подагра, ревматизъм и стомашни проблеми. Помага и при катаракта. Облекчава световъртежа при проблеми с вестибуларния апарат. Полезен е за дихателната система и спомага за лечението на белодробни нарушения. Може да лекува нарушения на говоренето, като заекване. Балсам е за разбитото сърце Когато страдаме от тежка загуба или се измъчваме от несподелена любов, или пък ни предстои опасно премеждие, за верен спътник ни трябва тюркоаз. Той смекчава удара, помага ни да избегнем бедите, да осъзнаем мъдро нещастието. Да разпознаем причините за случилото се и да си дадем ясна сметка как да постъпим. Той дава утеха, балансира емоциите и не допуска да се самоизмъчваме. Насърчава спонтанността в любовта Тюркоазът е символ на верността – и в приятелството, и в любовта. Стимулира започването на романтична любов и насърчава спонтанността в романтичните въпроси. В миналото жените зашивали малко камъче в дрехата на мъжа си. В Ориента тюркоазен пръстен се носи като защитник срещу всяко зло. Смята се, че привлича приятели, като с времето дори враговете може да изпълни с добри чувства към собственика си. В тази връзка пръстенът действа само, ако камъкът е подарен от приятел. Тюркоазът ни позволява да видим и добрите, и лошите си черти и да ги приемем, защото лошото в нас ни дава възможност да сгрешим и чрез грешката да се поучим, да се осъзнаем като творение и инструмент на Божественото.   Съзерцава се по новолуние Най-силен е, когато е подарен от приятел Tюpкoaзът се използва при мaгии и зaклинaния зa зaбoгaтявaнe, както и за любoвни мaгии. Aкo цвeтът нa кaмъкa изблeднявa, твърди се, че същото сe cлyчвa и c любoвтa нa тoзи кoйтo гo нocи. – За да привлечете благополучие, подръжте тюркоаза в дясната си ръка и му кажете своите желания, като го гледате, докато наричате. – Погледнете първо Луната в първата нощ след новолунието, а после погледайте тюркоаза. Ще забогатее и ще бъде предпазен от всяко зло. – За да сте богати, трябва да го носите в портмонето си. Но важно условие е да ви е подарен от приятел. – Смята се, че е полезно да се окачи тюркоазено мънисто в колата, защото защитава. И до днес в Близкия Изток се използват сини мъниста за предпазване от уроки и черна магия. – За да ви донесе любов, е нужно да го носите в петък, когато е денят на Венера, богинята на любовта.   Носи късмет на Риби, Скорпион и Водолей Тюркоазът е фосфатен минерал. Ярките му цветове варират от небесно синьо до зелено в зависимост от количествата желязо и мед в него. Тюркоазът е зодиакалният камък на Стрелеца. Носи огромен късмет на родените между 22 ноември и 21 декември. Тюркоазът засилва вродения оптимизъм и авантюризъм на родените под този Огнен знак. Подходящ е и за Скорпион, Риби и Водолей, при които подпомага интуицията и творческото вдъхновение.   Естественият е скъп  По цената може да се ориентираме дали тюркоазът е истински. Естественият тюркоаз струва около 50-70 лева за грам, докато фалшиви камъчета (боядисан магнезит или хаолит) може да се купят за по 6-10 лв. Ако се сдобиете с естествен необработен тюркоаз, задължително го слагайте по една нощ седмично във вода. Имайте предвид, че минералът не понася слънце, парфюми, гримове, кремове и задимена среда. Поне веднъж месечно оcвoбoждaвaйтe тюpкoaзa oт нacъбpaнaтa в нeгo eнepгия, кaтo гo ocтaвитe в кyпa c нaтpoшeни кaмъни xeмaтит за през нощта.   ИНТЕРГЕОРЕСУРС – ТЪРГОВИЯ СЪС СКЪПОЦЕННИ КАМЪНИ И МИНЕРАЛИ София, ул. Козяк 17, бл.4 партер; www.intergeoresource.com; е-мейл: intergeoresource @gmail.com  тел: 02 980 58 70; мобилен: 0887 196 193; фaкс: 02 980 54 83", "date": "2019.03.17", "title": " Тюркоазът лекува страдащото сърце\t\t\t"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b4%d0%be%d0%b1%d1%80%d0%b5%d0%b2-%d0%b1%d1%81%d0%bf-%d1%81-%d0%b5%d0%bb%d0%b5%d0%bd%d0%b0-%d0%b9%d0%be%d0%bd%d1%87%d0%b5%d0%b2%d0%b0-%d1%82%d1%80%d1%8a%d0%b3%d0%b2/", "text": " тръгва към победа на предстоящите европейски избори. Това каза заместник-председателят на БСП Кирил Добрев пред журналисти след заседанието на Националния съвет на БСП. Той определи Пленумът на Националния съвет като „изключително интересен, напрегнат и плодотворен“. „Четири часа дискусия. Между другото БСП е единствената партия, в която се водят подобни дискусии. Останалите партии просто си назначават водачите. При нас това стана след оживена дискусия и демократично, тайно гласуване“, заяви Добрев, като съобщи резултатите: 172 човека от Националния съвет са участвали в гласуването, 95 подкрепиха кандидатурата на Елена Йончева, 75 на Сергей Станишев и двама души не са могли да излъчат фаворит. Той посочи, че с това гласуване има взето легитимно решение. На въпрос дали Сергей Станишев ще бъде втори в листата, заместник-председателят на БСП уточни, че днес Пленумът определя единствено и само водачът на листата.  Добрев уточни, че на следващ Пленум, може би след около 2 седмици, ще бъде подредена цялата листа. „Коя позиция ще получат Сергей Станишев, Момчил Неков, проф. Румен Гечев, Георги Пирински – ще преценят същите членове на Националния съвет, които днес излъчиха Елена Йончева за водач“, каза още той.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.03.17", "title": " Кирил Добрев: БСП с Елена Йончева тръгва към победа на европейските избори"}
{"url": "https://trud.bg/%d1%82%d0%b0%d0%b9%d1%81%d1%8a%d0%bd%d0%b0-%d0%b7%d0%b0-%d1%82%d1%80%d0%b5%d1%82%d0%b8-%d0%bf%d1%8a%d1%82-%d0%b5-%e2%84%961-%d0%b2-%d0%b5%d0%b2%d1%80%d0%be%d0%bf%d0%b0/", "text": "Даниел Асенов-Тайсъна триумфира за трети пореден път в кариерата си с титлата на европейското по бокс до 22 г. във Владикавказ (Русия). На финала в категория до 52 кг шампионът бе категоричен срещу англичанина Киърън Макдоналд – 5:0 съдийски гласа (30:27, 30:27, 29:28, 29:28, 29:28). Още с първия гонг 21-годишният ни ас взе боя под свой контрол, скъси дистанцията, с което преодоля ръстовото предимство на съперника, и не спираше да нанася удари. Тайсъна е абсолютен доминант в своята категория и при мъжете на континента, като до момента има две титли. А веднъж, през 2013-а е ставал шампион и при юношите. Още пред февруари Асенов започва силно годината, като ликува на „Странджа“ и вдигна купата за втори път в кариерата си. Другият ни финалист Боян Асенов, по-малкият брат на Даниел, остана със сребро при 56-килограмовите. В решиталния мач талантът от ямболското село Кукорево, отстъпи в равностойна битка пред представителя на домакините Сергей Ярулин с 0:5 (28:29, 28:29, 27:30, 28:29, 28:29).  Така боксьорите ни се връщат с пълен комплект медали. Преди два дни трикратната европейска шампионка за девойки Еми-Мари Тодорова се окичи с бронз при най-леките до 48 кг. Нейното отличие е единствено при жените ни, след като останалите националки не успяха да стигнат финалите.", "date": "2019.03.17", "title": " Тайсъна за трети път е №1 в Европа"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d0%bb%d0%b5%d0%b2-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b5%d0%bd%d0%b8%d0%b5-%d0%bd%d0%b0-%d0%b4%d0%be%d0%bc%d0%b0/", "text": "Министърът на младежта и спорта Красен Кралев участва в откриването на международния конгрес на ски учителите „ИНТЕРСКИ КОНГРЕС 2019“. В събитието участваха още вицепремиерът Томислав Дончев, министърът на туризма Николина Ангелкова, председателят на организациионния комитет на конгреса Цветелина Бориславова, кметът на Смолян Николай Мелемов, кметът на Чепеларе Славка Чакърова и областният управител на Смолян Недялко Славов, съобщават от Министерството на младежта и спорта. Конгресът бе официално открит от президента на „ИНТЕРСКИ“ Ерих Мелмер. „През тази година България беше в центъра на зимните спортове с домакинството на Световната купа в алпийските ски и Световното първенство по шорттрек. Сега Пампорово приема Световния конгрес на ски инструкторите „Интерски“, който беше спечелен преди 4 години в сериозната конкуренция на Сочи и Леви. Изборът за следващия домакин ще пък бъде проведен тук, като конкуренти са Кицбюел и Леви. Самият факт какви курорти и какви държави кандидатстват да проведат този конгрес е показателен за огромния интерес, който има към него от целия свят“, заяви Кралев пред БНТ.  В конгреса участват 1100 ски инструктури от 35 държави. В програмата му са включени над 120 уъркшопа и 70 семинара, в които най-добрите инструктори ще споделят последните постижения на ски индустрията и на различните техники на обучение на състезатели и аматьори. „Световният елит на инструкторите и треньорите е тук. Ако България иска да заеме трайно място на световната карта като зимна туристическа дестинация, е важно да се провеждат колкото се може повече събития от този ранг. Трябва да използваме този конгрес по възможно най-добрия начин за промотиране на държавата ни“, допълни министърът и поздрави ръководството на Пампорово за организацията на събитието. Кралев подчерта, че през последните години е направена сериозна реформа в програмата за финансиране на домакинствата на големи състезания. „Преди 10-ина години при същите бюджети – между 5 и 10 милиона лева годишно, България приемаше по 37-38 състезания, които обаче не бяха от толкова висок ранг. За тази година имаме 17, а за миналата година – 20 събития на наистина много високо ниво. Подпомагат се федерациите, които носят международни успехи и работят с много деца. Домакинствата в зимните спортове например носят пряка икономическа полза, тъй като туристите ходят там, където се състезават големите звезди. Затова работим усилено за популяризирането на България като дестинация за зимен туризъм“, каза Кралев. Той допълни, че рекламата, която държавата ни получава от домакинства на събития от най-висок ранг е огромна, тъй като те имат многомилионна телевизионна аудитория. „Това носи само позитиви за България, защото страната ни се споменава с добро пред целия свят. Няма друг отрасъл или част от българския обществен и икономически живот, в който за България да се говори само със суперлативи в международните новини. Организацията на домакинства, като това в Пампорово, е много важна част от кампанията за изграждане и утвърждаване доброто име на страната ни“, заяви Красен Кралев.  Министърът изнесе и данни за увеличаване на занимаващите се с отделните спортове след приемането на големи първенства. „Нашата администрация установи пропуск в пирамидата за изграждането на спорта. Елитният спорт беше приличен, но отдолу нямаше деца и добре организирани школи. За това страдахме дълги години. Мисля, че през последните години поставихме началото на възстановяването на спортната пирамида. В художествената гимнастика през 2014 имаше около 3700 занимаващи се момичета, а в момента са над 5500. Във волейбола също има страхотно увеличение на картотекираните състезатели – от 7500 преди 3 години, в момента са над 9500. Над 10% увеличение отчитат и в тениса. Това доказва, че има пряка полза от големите домакинства що се касае до увеличаване на интереса на българските деца към спорта“, каза Кралев. Министърът изрази задоволство от реализацията на зимните спортове през този сезон. Той поздрави специално и сребърния медалист от Световното първенство по биатлон Владимир Илиев, който днес навършва 32 години.  „На Олимпийските игри през миналата година не успяхме да се реализираме, но през тази правим фурор и в биатлона, и в алпийските ски. Алберт Попов на два пъти влезе в топ 10 в стартове от Световната купа, успя да се класира и за финала на СК. Той е много упорит и му предричам фантастично бъдеще. Не можем да подминем отличното представяне на биатлонистите  – европейска титла за Краси Анев, второ място на Световното първенство на Владо Илиев. Това се случва за първи път в историята на българския биатлон и показва, че трудът, който федерациите в зимните спортове са положли през годините дава резултат“, допълни министърът. Кралев отбеляза, че от началото на годината България спечели още европейската титла в тласкането на гюле на Радослава Мавродиева, два златни медала от Световното първенство по вдигане на тежести за юноши до 17 години, 5 бронзови медала от Европейско първенство по борба до 23 години, а днес братята Даниел и Боян Асенови играт финали на Европейското по бокс до 22 години. В джудото пък Ивайло Иванов и Янислав Герчев спечелиха съответно злато и бронз от Гран при турнира в Мароко. „Аз съм оптимист, че през тази година ще имаме повече успехи в сравнение с предишната. Желая успех на всички български спортисти!“, завърши министърът.  България за пръв път приема  „ИНТЕРСКИ КОНГРЕС“, което ни нарежда до най-големите ски курорти в света от Австрия, Германия, Швейцария, Норвегия, Франция, САЩ и Италия. Последната среща на ски инструкторите от цял свят беше през 2015 година в Аржентина. За пръв път ще бъде осъществена и социална програма. 120 деца от Смолян и Чепеларе от семейства в затруднено финансово положение ще бъдат обучавани безплатно, а специална дарителска акция ще осигури заниманията им със ски до следващия конгрес на ски инструкторите през 2023 година.  По време на откриването демонстративно спускане направиха Радослав Янков, Александра Жекова, Ренета Камберова, Румяна Нейкова, Йордан Йовчев, Петър Попангелов, Екатерина Дафовска и Снежана Дечева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.17", "title": " Министър Кралев: Благодарение на домакинствата от най-висок ранг България се споменава с добро пред целия свят"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%bf%d0%b5%d1%87%d0%b5%d0%bb%d0%b8-%d0%be%d0%b1%d0%b7%d0%be%d1%80/", "text": "Социалистите нямало как да са на власт без помощ­та на ПЕС Троянската война в БСП приключи. Елена спечели и ще води червената евролиста. На тайно гласуване в Националния съвет Йончева събра 95 гласа, а Сергей Станишев – 75. Въпреки съпротивата на вътрешната опозиция в партията изборът изглеждаше предрешен. Часове преди началото на пленума, след заседание на Изпълнителното бюро бе обявено, че ръководството на БСП застава зад безпартийната Йончева и предпочита тя да е начело на листата. “Елена Йончева се утвърди като лице на битката с корупцията. Тя е смела, задълбочена, педантична в работата си, която може да продължи и на европейско равнище. Не на последно място тя даде надежда на българите, че не всичко е загубено и има кой да се бори с октопода, задушаващ България”, обяви пред пленума Нинова. И допълни: “Елена обобщава образа на човек, който се бори за справедливост и свобода- две основни европейски ценности и ценности на БСП.” Като мотив ръководството на БСП да застане зад идеята Йончева да е начело на листата Нинова изтъкна, че тя не само има най-много номинации, но и привлича избиратели извън партията. Станишев, който пристигна на пленума с играчка – червен рицар за сина на Елена, по време на заседанието предложи първите две места в евролистата да се гласуват заедно. Нинова му припомни, че такава процедура не е предвидена. “Аз съм в неуютната позиция да изглеждам като човек, който се бори за пост, на когото все не му стига, който си е наумил на всяка цена да бъде водач на тази листа”, заявил Станишев. Малко преди тайното гласуване Нинова влязла в остър сблъсък със Станишев. Казала му, че не е задължително да е евродепутат. И се мотивирала, че ако той не е в ЕП няма да изпада в деликатната ситуация да отстоява позиция на БСП, различна от тази на ПЕС. Станишев не останал длъжен. Казал, че е некоректно да се поставя под въпрос лоялността му към БСП и обяснил, че социалистите няма как да дойдат на власт без помощта на ПЕС.      ", "date": "2019.03.17", "title": " Елена печели (обзор)\t\t\t"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%b9%d0%be%d0%bd%d1%87%d0%b5%d0%b2%d0%b0-%d0%bd%d0%b5-%d0%be%d1%87%d0%b0%d0%ba%d0%b2%d0%b0%d1%85-%d0%b4%d0%b0-%d1%81%d0%b5-%d0%b8%d0%b7%d0%bf%d1%80%d0%b0%d0%b2%d1%8f/", "text": "Елена Йончева не е очаквала да се изправи в битка с лидера на ПЕС Сергей Станишев за водач на листата на БСП за предстоящия евровот. Това заяви тя пред  час, след като социалистите гласуваха за нея. След проведения таен вот Йончева получи 95 гласа от Националния съвет, а Станишев – 75. „Не ми беше леко. Не мисля, че е голямо противопоставяне. Хората, които подкрепиха мен, Станишев и Деница Златева, над 200 номинации получи всеки един от нас. Аз получих 266, а Станишев 230. Аз искам да благодаря на всички, които застанаха зад мен, това е огромна отговорност. Това не е просто битка за Европейския парламент, това не е битка за тези 17 депутати. Това е битка за България, за всички тези хора, които са проевропейски настроени”, коментира Йончева. На коментара на лидера на ПЕС „Не е важно Станишев или Йончева, а дали ще успеем да излезем след този избор обединени”, избраната за водач на евролистата на социалистите бивша журналистка заяви, че БСП са единни, защото е нормално в една партия да има дебат. „Да, ние излизаме обединени, нормално е в една демократична партия да има дебат, той може да е остър, но в случая – той беше с аргументи. Страшно е, когато една партия избира с 98% своя лидер, както е в ГЕРБ. Когато вътре няма битки на идеи, няма реален сблъсък”, посочи депутатът от БСП. Елена Йончева заяви, че най-големите й битки са с корупцията – строенето на оградата на границата ни с Турция, „Кумгейт”, строителството на пътища. „Европа ще ни даде основните инструменти за тази битка. Проблемът в България не е в корупцията, а грабежът. Над 11 млрд. евро изтичат от България в резултат на тази корупция, това са данни на „Зелените” в Европейския парламент, които се основават на доклади на ОЛАФ, ЕВРОСТАТ и ЕК”, допълни Йончева. Елена Йончева беше категорична, че сваленият й имунитет – не компрометира листата на БСП за предстоящия евровот. „Аз го свалих веднага, защото нямаше от какво да се притеснявам, готова съм да го сваля пак. Имат да се притесняват тези от ГЕРБ, които изфабрикуваха тези обвинения. Знаете кои са тримата депутати, които подадоха този сигнал в прокуратурата – Добрев, Тома Биков и г-н Тодоров. Въпросът е не дали аз вярвам в прокуратурата, а хората – под 8% беше на последното изследване. Затова са толкова важни европейските избори, хората вярват, че през Европа може да дойде връщането на достойнството и справедливостта”, заяви Йончева. Депутатът на БСП заяви, че Лаура Кьовеши се е доказала като борец срещу корупцията и заслужава да поеме поста на европейски главен прокурор. „Който и да стане главен прокурор, аз съм сигурна, че истината за България, свързана с еврофондовете, ще излезе”, допълни Йончеа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.17", "title": " Елена Йончева: Не очаквах да се изправя срещу Станишев"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d0%be%d1%82%d0%ba%d0%bb%d0%b8%d0%ba%d0%bd%d0%b0%d1%85%d0%b0-%d0%bd%d0%b0-%d0%bf%d1%80%d0%b8%d0%b7%d0%b8%d0%b2-%d0%b4%d0%b0-%d0%b4%d0%b0%d1%80%d1%8f%d1%82/", "text": "Десетки доброволци се включиха в кампанията за кръводаряване на младежите от „Ротаракт“ и Отделението по транфузионна хематалогия на МОБАЛ „Д-р Стефан Черкезов“ във Велико Търново. Акцията бе под наслов „В кръвта ти е да спасяваш живот”. В събота 11 станаха кръводарители на импровизираният щанд в един от големите търговски центрове във Велико Търново.  В неделя мобилният екип се премести в сградата на читалище „Еленка и Кирил Д. Аврамови“ в Свищов. Там на призива за доброволно кърводаряване са се отзовали 19 души, а 12 от тях са успели да дарят кръв. И през двата дни на кампанията лекарите извършваха на място задължителните прегледи на желаещите да станат кръводарители, както и самото кръвовземане. Инициативата на младежите на от „Ротаракт“ и медиците от единственият в областта кръвен център се осъществява успешно за трета поредна година . Като идеята на организаторите е да заострят вниманието на обществото, тъй като в последните години в национален мащаб, броят на доброволните кръводарители е изключително недостатъчен, за да се поддържа задължителния резерв от кръв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.17", "title": " Десетки откликнаха на призив да дарят кръв в Търновско"}
{"url": "https://trud.bg/%d0%b4%d0%b0%d0%b2%d0%b0%d1%82-730-%d0%bb%d0%b5%d0%b2%d0%b0-%d0%b7%d0%b0-%d0%bc%d0%b8%d1%8f%d1%87-%d0%bd%d0%b0-%d1%87%d0%b8%d0%bd%d0%b8%d0%b8-%d0%bd%d0%b0-%d0%bc%d0%be%d1%80%d0%b5%d1%82%d0%be/", "text": "Получават купони за храна Рецепционистки взимат стартова заплата от 820 лв. на месец Начална заплата от 730 лева дават за мияч в ресторант край морето. Това показва обява за работа, в която от голям български курорт търсят персонал. Предлаганото възнаграждение е бруто, като бъдещите работници ще се осигуряват на цялата сума, се посочва в обявата. Предлаганото възнаграждение за сервитьор-бригадир, готвач, сладкар, транжор, пицар и администратор в хотел е 820 лв. Предвидената заплата за бармани е 780 лв. Заплатите в сектора хотелиерство и ресторантьорство традиционно са най-ниски и има недостиг на хора. Затова хотелите край морето още отсега започват да търсят персонал. През декември средната заплата в бранша е била 719 лв., сочат данните на НСИ. Заради постоянната липса на подготвени кадри за сезонна работа част от хотелите са принудени да внасят работна ръка от чужбина. Според българските работници обаче предлаганото възнаграждение е изключително ниско, предвид факта, че работата е сезонна и заетостта е едва за 3-4 месеца през лятото. За да си осигури необходимия персонал един от курортите на морето осигурява безплатен транспорт от Добрич. Освен миячи за ресторант вече се търсят хора за още 15 позиции. Най-висока брутна заплата ще взимат готвачите-бригадири – по 880 лв. на месец. За хаускиийпинг мениджър (ръководителят на звеното с камериерки), отговорник за мини бара и сервитьор предлагат брутна заплата от 760 лв. на месец. По 720 лв. е предвиденото възнаграждение за камериерка, нощна камериерка и пиколо в хотел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com              ", "date": "2019.03.17", "title": " Дават 730 лева за мияч на чинии на морето\t\t\t"}
{"url": "https://trud.bg/%d0%b4%d0%b2%d0%b8%d0%b6%d0%b5%d0%bd%d0%b8%d0%b5-%d0%b7%d0%b0%d0%b5%d0%b4%d0%bd%d0%be-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%bb%d0%b8%d1%81%d1%82%d0%b0%d1%82/", "text": "Движение “Заедно” представи кандидатите си за евроизборите, които ще се проведат през май. На втората Национална конференция, която се проведе в зала 6 на НДК, присъстваха около 300 души. Кандидатите в листата са: Ганчо Ганчев, Трендафил Митев, Иван Станков, Искра Балканска, Александър Томов, Никола Алтънков, Динко Динков, Мария Пиргова, Димитър Кисимов и Димитър Митев. “Днес поставяме началото на важна битка. Няма никакво оправдание, че ние сме най-бедната и най-корумпираната държава в Европа”, категоричен беше проф. д-р Александър Томов. Той посочи, че всяка година, от както страната ни е член на Европейския съюз, населението на България намалява с около 70 00 души.  “Икономиката не работи, нашите заплати са пет пъти по ниски от нивото на Европа, а нашите пенсии са израз на геноцид”, заяви Томов. “Има остра нужда от промяна. Нашите кандидати за евроизборите и за местните избори са първата стъпка за тази промяна”, посочи проф. Динко Динков. “По-силна България в обновена Европа” е посланието на кампанията на движение “Заедно” в изборите за Европейския парламент през май. Динков изтъкна, че гражданското движение се задължава да “представлява тези българи, които са недоволни от сегашните парламентарни партии, чиито национални и евродепутати не успяха да защитят интересите на страната в нито една съществена област”. Движение “Заедно” подчерта ниското заплащане, ниската производителност, които “предизвикват нарастваща емиграция, ниска раждаемост, висока смъртност, които водят до изчезването на българската нация”. Гражданското движение постави акцент върху “корупцията по високите етажи на властта, което се посочва в докладите на европейските институции като основна пречка пред развитието на страната”. Основните цели на гражданското движение “Заедно” са: Борбата с популизма и авторитаризма в българския политически живот; Подкрепата на политиката на дълбоки реформи в европейските институции, които да доведат до по-висока степен на европейската интеграция; Провеждане на активна политика на сближаване на доходите, данъчните, екологичните и други държавни регулации с тези на европейските страни; Стимулиране на участието на българските граждани в общоевропейския дебат за реформирането на европейските институции. Основните си приоритети гражданското движение са заложени в програма за ускорение на българското развитие, която да “гарантира сближаване на българската икономика и социална сфера с тази на Европа”. Програмата предвижда удвояване на заплатите и пенсиите на българите до 2023-2025 г., както и призовава за “рязко увеличение на фондовете за инвестиции в областта на изкуствения интелект, 5G мрежата, новите енергийни източници и нови конструкционни материали”. Сред реформите, касаещи Европейските институции, движение “Заедно” настоява за “собствени сили за отбрана на Европейския съюз, като основа на по-силна и авторитетна външна политика”. Обявяват се и за обща миграционна политика и единен регламент валиден за всички страни членки.  ", "date": "2019.03.17", "title": " Движение “Заедно” представи листата си за евроизборите"}
{"url": "https://trud.bg/%e2%80%8b%d0%bf%d0%be%d1%87%d0%b8%d0%bd%d0%b0-%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d1%81%d0%b5%d0%ba%d1%80%d0%b5%d1%82%d0%b0%d1%80-%d0%bd%d0%b0-%d1%81%d0%b5%d0%bc-%d0%b1%d0%be%d1%80%d0%b8/", "text": "На 65-годишна възраст почина главният секретар на СЕМ Борислав Шабански. Това съобщават от Съвета в своята официална страница. „Днес, на 65-години, внезапно ни напусна Борислав Шабански. Разделяме се с един изключителен професионалист, колега и приятел. Съветът изказва своите искрени съболезнования на семейството му“, пишат в съобщението. Поклонението ще бъде на 21 март от 13.30 часа на Централните софийски гробища.  Поклон пред паметта му! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.17", "title": " ​Почина главният секретар на СЕМ Борислав Шабански"}
{"url": "https://trud.bg/%d0%b5%d0%b2%d0%b0-%d0%bc%d0%b0%d0%b9%d0%b4%d0%b5%d0%bb-%d0%bd%d0%b0-%d1%84%d0%b0%d0%bb%d1%88%d0%b8%d0%b2%d0%b8%d1%82%d0%b5-%d0%bd%d0%be%d0%b2%d0%b8%d0%bd%d0%b8-%d1%89%d0%b5-%d1%81%d0%b5-%d0%bf%d1%80/", "text": "Освен европейското финансиране, бизнесът ни печели от стабилността и доверието в икономиката ни като член на ЕС, от достъпа до 500 милионния европейски пазар и от хармонизираното законодателство в 28 държави-членки. Това каза в Асеновград евродепутатът от ГЕРБ/ЕНП Ева Майдел на среща с над 120 членове и симпатизанти на ГЕРБ, съобщиха от пресцентъра на партията. „Важно е да сме членове на ЕС, за да догоним бързо по-развитите икономики. Всички ние свикнахме Европа да ни помага най-вече със средства, но това не е даденост и е много важно какви евродепутати пращаме в Европарламента и какви каузи защитават те“, каза още Ева Майдел. Тя допълни, че ЕС трябва да е съюз на хората, да променя живота им и да го прави по-добър. Затова тя и колегите й от ГЕРБ/ЕНП през този мандат са работили по теми, които променят ежедневието на българите за по-добро и даде  например с това, което тя успя да извоюва за българските граждани – по-ниски такси за преводи в евро, повече финансиране за бизнеса по плана “Юнкер”, повече сигурност в интернет и улеснена онлайн търговия. Ева Майдел сподели и за откриването на първото информационно бюро, което да подпомага предприемачите при кандидатстването им по европейски проекти, чиято заслуга е на Предприемачи ГЕРБ. По думите й не по-малко важно е и постигнатото от колегите й от ГЕРБ/ЕНП. За пример беше даден  евродепутатът Емил Радев, който поведе битка с двойния стандарт при храните и напитките и Андрей Новаков, който защити увеличаването на бюджета за България от ЕС за следващия програмен период с над 4 млрд. лв. „Европа ни чува, надградили сме много. Това са големи победи, които трябва да стигнат до знанието на българските граждани и ние от ГЕРБ правим всичко възможно да сме сред хората и да ги информираме за постигнатото, за да се противопоставим на негативизма и фалшивите новини“, категорична бе Ева Майдел.  ", "date": "2019.03.17", "title": " Ева Майдел: На фалшивите новини ще се противопоставяме с българските победи в Европа"}
{"url": "https://trud.bg/%d0%b5%d0%b4%d0%b8%d0%bd-%d0%b7%d0%b0%d0%b1%d0%be%d0%bb%d1%8f%d0%bb-%d0%be%d1%82-%d1%81%d0%bf%d0%b8%d0%bd-%d0%b8-%d0%b1%d0%b5%d0%b1%d0%b5-%d1%81-%d0%b2%d1%80%d0%be%d0%b4%d0%b5%d0%bd-%d1%81%d0%b8%d1%84/", "text": "Първи и единствен до момента за годината заболял от СПИН отчете РЗИ – Велико Търново. Случаят е от февруари, когато са регистрирани и два случая на болни от сифилис, както и един случай на вроден сифилис на кърмаче. В кабинета по безплатно и анонимно консултиране за СПИН през м. февруари са преминали 37 лица. От тях: 26 мъже и 11 жени, на възраст от 19 до 48 г. През февруари във Великотърновска област са регистрирани 169 случая на остри заразни заболявания. Най–висок е относителният дял на варицелата – 38.47 %. Регистрираните въздушно-капкови инфекции през месеца са 122, като чревните инфекции са 41.  Лаборатория “Паразитология” в РЗИ – Велико Търново е извършила през февруари 2019 броя изследвания на граждани, организирани детски колективи и домове за социални услуги.", "date": "2019.03.17", "title": " Един заболял от СПИН и бебе с вроден сифилис регистрираха в Търновско\t\t\t"}
{"url": "https://trud.bg/%d0%b1%d0%b0%d0%b1%d0%b0%d1%82%d0%b0-%d0%b8-%d0%b4%d1%8f%d0%b4%d0%be%d1%82%d0%be-%d0%bd%d0%b0-%d1%82%d0%b5%d1%80%d0%be%d1%80%d0%b8%d1%81%d1%82%d0%b0-%d0%be%d1%82-%d0%bd%d0%be%d0%b2%d0%b0-%d0%b7%d0%b5/", "text": "„Шокирани сме. Не знаем какво да мислим. Медиите казват, че го е планирал дълго време. Очевидно не е бил с ума си”. Така Мари Фицджералд, баба на терориста Брентън Тарант, коментира жестоките нападения в две джамии, при които бяха убити 50 души. „След презокеанските пътувания се промени напълно. Вее не беше момчето, което познаваме”, заявява възрастната жена. И днес в много държави по света имаше церемонии в памет на жертвите, които стигнаха 50. Някои от тях са чужденци, като семействата им тепърва разбират, че близките им са в списъците с убитите. Сред жертвите са и съпругът на Амбър – Наим, както и 21-годишния й син. „Първо, не исках да казвам на никого, че Наим е сред убитите. После нямаше как и казах. За съжаление е той”, казва почернената жена. Имамът на втората джамия, атакувана от терориста, е сред оцелелите. Той вярва, че кървавото нападение няма да разцепи обществото на островната държава, информира „Няма проблем в това, че ти вярваш в едно, а аз вярвам в друго. В края на краищата, всички сме човешки същества. Ние сме най-доброто творение на Господа. Трябва да живеем заедно и в мир”, заявява Ибрахим Абделхаим. Вероятно за по-малкия брой жертви във втората джамия, която атакува Тарант, заслуга има и Абдул Азис. Роденият в Афганистан мъж нападнал терориста и го замерил с устройство за четене на кредитни карти. „Изпусна пушката и започна да бяга. Аз го подгоних. Той влезе в колата си, а аз взех пушката и я хвърлих по него като копие. Счупих стъклото на колата му и видях, че се изплаши. Той ме напсува и даде газ, за да се измъкне”, разказва Азис. По-малко от минута след този сблъсък, Брендан Тарант бил арестуван от двамата полицаи, които ударили колата му със своята и го задържали на тротоара край пътя. Тази неделя в християнските храмове в Нова Зеландия, молитвите бяха за душите на загиналите в джамиите. Някои от ранените все още са с в критично състояние. Нова Зеландия остава в най- високо ниво на тревога. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.17", "title": " Бабата и дядото на терориста от Нова Зеландия: Не знаем какво да мислим, очевидно не е бил с ума си"}
{"url": "https://trud.bg/%d0%b3%d0%be%d0%bb%d1%8f%d0%bc-%d0%bf%d0%be%d0%b6%d0%b0%d1%80-%d0%ba%d1%80%d0%b0%d0%b9-%d1%81%d0%b2%d0%b5%d1%82%d0%be%d0%b2%d1%80%d0%b0%d1%87%d0%b5%d0%bd%d0%b5-%d1%88%d0%b5%d1%81%d1%82-%d0%ba%d0%be/", "text": "Голям пожар гори край Световрачене. Огънят се вижда като зарево от Надежда, Толстой, Свобода Илиенци и Орландовци. Шест коли на пожарната се борят с пламъците. Горят треви и храсти. Няма опасност за населението, съобщиха за   от ГД „Пожарна Безопасност“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.17", "title": " Голям пожар край Световрачене, шест коли на пожарната се борят с пламъците\t\t\t"}
{"url": "https://trud.bg/%d0%b2%d0%b5%d1%87%d0%bd%d0%b8%d1%82%d0%b5-%d0%b4%d0%b5%d1%80%d0%b1%d0%b8%d1%82%d0%b0-%d0%b2-4-%d0%b8%d1%8f-%d0%b8-9-%d0%b8%d1%8f-%d0%ba%d1%80%d1%8a%d0%b3/", "text": "Двете вечни дербита между ЦСКА и „Левски“ ще се изиграят в четвъртия и деветия кръг на плейофната фаза от първенството. Тъй като мачовете не са разпределени по дни и часове, засега официалните дати са 20 април и 25 май. В първото дерби домакин ще е ЦСКА, който завърши втори в редовния сезон, а „Левски“ остана трети. „ Червените“ фенове пък празнуваха в неделния ден 37 години от победата над „Ливърпул“ с 2:0. На 17 март 1982-а детронира европейския шампион в четвъртфинал за КЕШ след два гола на Стойчо Младенов на стадион „Васил Левски“. И докато спомените от миналото все повече овехтяват, треньорът Любослав Пенев бе доволен от 2:0 над „Берое“. За първи път под негово ръководство ЦСКА не допусна гол. „Създадохме много положения, но не винаги може да се побеждава с голям резултат – предупреди Пенев. – Важното е, че отборът е концентриран и спокоен. Предстои пауза за националните отбори, но това не означава, че излизаме в почивка. Нищо в първенството не е решено, има много мачове. Аз съм спокоен.“ ЦСКА игра силно срещу „Берое“ особено през първото полувреме, когато Тиаго откри резултата. Второто попадение дойде чак в последната минута и бе автогол. „Берое“ изключително рядко подлагаше под натиск „червената“ защита и вратаря Витаутас Черниаускас.", "date": "2019.03.17", "title": " Вечните дербита в 4-ия и 9-ия кръг"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b7%d0%b0%d0%b4%d1%8a%d1%80%d0%b6%d0%b0-%d0%bd%d0%b0%d1%80%d0%ba%d0%be%d0%bf%d0%bb%d0%b0%d1%81%d1%8c%d0%be%d1%80-%d0%b2%d1%8a%d0%b2-%d0%b2/", "text": "Криминалисти на Велинград задържаха 24–годишен мъж за наркотични вещества. Акцията по задържането му е стартирала в петък вечерта. В хода на процесуално–следствените действия в жилището на мъжа били открити 30 пликчета – тип „спейс бек”, съдържащи суха зелена листна маса, която при направения полеви наркотест реагирала на марихуана, съобщиха от МВР. Оттам криминалистите иззели и плик с канабис и 4 пакетчета с бяло прахообразно вещество, което се оказало метамфетамин, както и електронна везна, пари и прибори са разфасоване на наркотици. Общото иззето количество наркотични вещества е около 45 грама марихуана и близо 3 грама метамфетамин. В хода на разследването било установено, че дилърът е разпространявал дрога на територията на Велинградско и Ракитовско. Мъжът бил задържан с полицейска мярка за 24 часа, а по-късно с прокурорско постановления мярката му била удължена за 72 часа. По случая е образувано досъдебно производство, работата по което продължава под ръководството на прокуратурата.", "date": "2019.03.17", "title": " Полицията задържа наркопласьор във Велинград"}
{"url": "https://trud.bg/%d1%88%d0%b8%d1%84%d1%80%d0%b8%d0%bd-%d0%bf%d1%80%d0%b8%d0%ba%d0%bb%d1%8e%d1%87%d0%b8-%d1%81%d0%b5%d0%b7%d0%be%d0%bd%d0%b0-%d1%81-%d1%87%d0%b5%d1%82%d0%b8%d1%80%d0%b8-%d0%ba%d1%83%d0%bf%d0%b8/", "text": "Микаела Шифрин стана третата скиорка в историята, завършила сезона с четири трофея в Световната купа. Американката добави малката купа в гигантския слалом към Големия кристален глобус и трофеите в супергигантския слалом и слалома. При това Шифрин го направи с рекордната си 17-а победа пред сезона на финалите в Солдеу (Андора).  „Исках да си спечеля купата, да я заслужа – заяви 24-годишната скиорка, която изравни постижението на Линдзи Вон и Тина Мазе, които досега имаха по четири трофея в един сезон. – Усещах в себе си много енергия , и че мога да направя нещо повече.“  Тя изпревари с 30 стотни сензацията Алис Робинсън. 17-годишната новозеландка стартира с правото на световна шампионка за девойки, но показа, че има какво да покаже на големите звезди в спорта.  Клеман Ноел (Франция) пък спечели слалома при мъжете като остави зад себе си Мануел Фелер (Австрия) и Даниел Юл (Швейцария). Марсел Хиршер (Австрия), който си беше осигурил трофея още преди финалите, кара отпуснато и остана 14-и на 1,62 секунди. Родният ас Алберт Попов пък финишира 23-и на 3,22 сек, последен от завършилите състезанието.  „Не се получи, но има и такива дни – заяви софиянецък. – Сезонът беше страхотен, вече гледам напред.“", "date": "2019.03.17", "title": " Шифрин приключи сезона с четири купи"}
{"url": "https://trud.bg/%d0%b2-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d0%be%d1%89%d0%b5-%d0%bd%d0%b5-%d0%bf%d0%bb%d0%b0%d0%bd%d0%b8%d1%80%d0%b0%d1%82-%d0%bf%d1%80%d0%be%d0%bc%d0%b5%d0%bd%d0%b8/", "text": "Александър Томаш няма да бъде освободен като треньор на „Берое“ поне засега. Старозагорци влязоха в кошмарна серия от три поредни загуби в Първа професионална лига – 1:4 от „Локомотив“ (Пд), 0:1 от „Витоша“ и 0:2 от ЦСКА. У дома единственото поражение бе срещу „бистришките тигри“, но това накара феновете на стадиона под Аязмото да поискат главата на Томаш. Освен това „Берое“ загуби и от „Септември“ при подновяването на първенството след Нова година. През 2019-а старозагорци са вкарали само 3 гола. Димитър Бербатов очаквано не дойде на мача срещу ЦСКА. Бившият нападател на „червените“ е много близък на Томаш и щаба му, в който са Константин Мирчев и Тодор Кючуков. Бербатов не е гледал ЦСКА на живо от дуела с „Лудогорец“ миналия май, когато клубът празнува 70-ата си годишнина. Бившият ас на „Манчестър Юнайтед“ обаче е на почти всеки мач на „Берое“, с който дори води зимна подготовка.", "date": "2019.03.17", "title": " В Стара Загора още не планират промени"}
