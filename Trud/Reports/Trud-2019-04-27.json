{"url": "https://trud.bg/%d1%82%d1%80%d1%83%d1%81-%d0%be%d1%82-54-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0%d0%b7%d1%82%d1%8a%d1%80%d1%81%d0%b8-%d1%8f%d0%bf%d0%be%d0%bd%d1%81%d0%ba%d0%b8%d1%8f-%d0%be/", "text": "Земетресение с магнитуд 5,4 по Рихтер разтърси най-северния японски остров Хокайдо, съобщи Американската служба за геоложки проучвания (USGS), цитирана от БГНЕС. Епицентърът на труса бил на 46 км североизточно от град Шизунай, на дълбочина 121,5 км под морското равнище. Към момента няма информация за възможни жертви и щети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.27", "title": " Трус от 5,4 по Рихтер разтърси японския остров Хокайдо"}
{"url": "https://trud.bg/%d0%b2%d0%bb%d0%b0%d0%ba-%d0%b1%d0%bb%d1%8a%d1%81%d0%bd%d0%b0-%d0%b8-%d1%83%d0%b1%d0%b8-%d0%bd%d0%b0-%d0%bc%d1%8f%d1%81%d1%82%d0%be-%d0%bc%d0%bb%d0%b0%d0%b4-%d0%bc%d1%8a%d0%b6-%d0%b2-%d1%81%d0%be/", "text": "Влак блъсна млад мъж в София в събота. Човекът е загинал на място, предаде „ „. Инцидентът станал на метри от гарата в „Захарна фабрика“. Машината, която ударила жертвата, пътувала от Благоевград към столицата. По първоначална информация жертвата се опитал да пресече жп линии в района на Западния парк. На мястото дойдоха екипи на полицията и Спешна помощ, които констатираха смъртта на мъжа. Извършват се следствени действия. Движението на влаковете в района е временно преустановено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.27", "title": " Влак блъсна и уби на място млад мъж в София"}
{"url": "https://trud.bg/%d1%81%d1%82%d0%be%d0%b9%d1%87%d0%be-%d0%bc%d0%bb%d0%b0%d0%b4%d0%b5%d0%bd%d0%be%d0%b2-%d0%b1%d0%b8-%d0%be%d1%89%d0%b5-%d0%b5%d0%b4%d0%b8%d0%bd-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b2/", "text": "Стойчо Младенов продължи прекрасното си представяне в Казахстан с нова победа в българско дерби. Неговият „Кайсар“ триумфира с 1:0 като гост на „Шахтьор“ (Караганди), воден от Николай Костов. През първото полувреме се разписа Куле Мбомбо. Младенов вече победи със същия резултат „Иртиш“ на Димитър Димитров-Херо на неговия стадион. „Кайсар“ е в серия от шест поредни двубоя без загуба – пет за първенство и един за купата на Казахстан. „Вълците“ от Кизилорда са на шесто място в класирането, но само на точка от четвъртия. „Шахтьор“ е седми, но изостава с четири пункта от тима на Младенов. Тежкото време за Херо и „Иртиш“ продължи. Тимът загуби с 0:1 гостуването на „Окжепещ“ след гол на Санат Жумаканов. „Иртиш“ е само на точка от зоната на изпадащите.", "date": "2019.04.27", "title": " Стойчо Младенов би още един българин в Казахстан"}
{"url": "https://trud.bg/%d0%b4%d1%8a%d0%b6%d0%b4-%d0%b8-%d0%b3%d1%80%d0%b0%d0%b4%d1%83%d1%88%d0%ba%d0%b0-%d1%81%d0%b5-%d0%b8%d0%b7%d0%bb%d1%8f%d1%85%d0%b0-%d0%bd%d0%b0%d0%b4-%d1%81%d0%be%d1%84%d0%b8%d1%8f/", "text": "Проливен дъжд, придружен с градушка паднаха в София. Пътните настилки са мокри и хлъзгави. Жълт код за валежи и градушки е обявен в няколко области в Западна и Централна България. Предупреждението е в сила за областите Видин, Монтана, Враца, Плевен, Ловеч, Габрово, Пловдив, Пазарджик, Смолян, Благоевград, Кюстендил, Перник, София-област и София-град. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.27", "title": " Дъжд и градушка се изляха над София"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d1%82%d1%80%d1%8a%d0%bc%d0%bf-%d0%b8%d0%bc%d0%b0-%d0%b4%d0%be%d0%b1%d1%80%d0%b8-%d0%bd%d0%b0%d0%bc%d0%b5%d1%80%d0%b5%d0%bd%d0%b8%d1%8f-%d0%b7%d0%b0-%d1%8f%d0%b4/", "text": "Доналд Тръмп има добри намерения за ядреното разоръжаване, но САЩ не са обсъждали темата с Русия на ниво експерти, заяви говорителят на руския президент Владимир Путин Дмитрий Песков, цитиран от ТАСС. „Разбира се, всякакви инициативи за съкращаване на ядрените потенциали се приветстват, но в случая е трудно да се коментират общи приказки. Намеренията са добри, но би било хубаво да се знаят подробности за това, което има предвид президентът Тръмп и дали е имало някакви предварителни контакти по въпроса“, каза Песков. Той уточни, че доколкото му е известно, „американските експерти не са обсъждали тази тема с руските си колеги“. Поради това инициативата на Тръмп може да се приветства като изразено намерение, но засега не бива да се оценява като сериозна инициатива, тъй като такава няма, добави Песков. Би било идеално целият свят да се освободи от ядрените оръжия, но тогава бихме се лишили от възпиращия фактор, който гарантира, че „никой няма да прояви лудост и няма да извърши някоя чудовищна грешка“, отбеляза Песков. Вчера президентът Тръмп се обяви за отказ от ядреното оръжие, от което според него трябва да се откажат също Русия и Китай. Според вчерашна статия във в. „Вашингтон пост“, цитирана от Ройтерс, Тръмп е наредил на правителството си да изготви нови споразумения за контрол над въоръженията с Русия и Китай, като е изтъкнал високите разходи на ядрена надпревара в 21-и век. Песков добави, че на вчерашната си среща президентите на Русия и Китай Владимир Путин и Си Цзинпин са обсъдили положението в Сирия, Венецуела и Либия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.27", "title": " Москва: Тръмп има добри намерения за ядреното разоръжаване, но не сме ги обсъждали"}
{"url": "https://trud.bg/%d1%82%d1%80%d0%b8-%d0%bf%d0%be%d0%bb%d0%b5%d1%82%d0%b0-%d0%b1%d1%8f%d1%85%d0%b0-%d0%bf%d1%80%d0%b5%d0%bd%d0%b0%d1%81%d0%be%d1%87%d0%b5%d0%bd%d0%b8-%d0%be%d1%82-%d0%bb%d0%b5%d1%82%d0%b8%d1%89%d0%b5/", "text": "Заради бурята три полета бяха пренасочени от летище София, предаде БТВ. Пътуващите от Ливърпул и Хамбург са кацнали във Варна, а от Милано – в Бургас. Оглушителните гръмотевици в София бяха придружени с дъжд и градушка. В района на столицата ледените късове бяха с големината на грахово зърно. Панчарево за минути побеля от градушката. И за следващите часове все още в западната половина на страната важи код жълто за бури, интензивни валежи, усилване на вятъра и възможни нови градушки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.27", "title": " Три полета бяха пренасочени от Летище София към Варна и Бургас заради гръмотевична буря"}
{"url": "https://trud.bg/%d0%b7%d0%bd%d0%b0%d0%bc%d0%b5%d0%bd%d0%b8%d1%82%d0%be%d1%81%d1%82%d0%b8-%d0%be%d1%82%d0%ba%d1%80%d0%b8%d1%82%d0%be-%d0%b7%d0%b0%d1%8f%d0%b2%d1%8f%d0%b2%d0%b0%d1%82-%d0%b2%d1%8f%d1%80%d0%b0%d1%82/", "text": "Във времената на материализъм, от една страна, и шарен религиозен пазар, от втора, става все по-сложно да се говори за Христовата вяра дори на съседи или колеги. Какво да говорим тогава за световните звезди на киното или музиката, които са приети странно от колегите си атеисти, будисти, кабалисти, сциентолози, индуисти, спиритуалисти и т.н. Пътят към Истината за него започва в Дъблин, когато вижда на таблото в Mount Temple High School забавна обява на младия Лари Малън: „Похарчих пари за барабани, има ли глупаци да купят китари и искат да направим група?”. Първият „глупак” се оказва младият Боно, който тогава нито умее да пее, нито да танцува, но затова пък има невероятно обаяние, артистизъм и… нахаканост. Почти веднага се присъединяват Адам Клейтън и Дейвид Евънс – така започва историята на една от най-популярните рок групи U2. Всъщност това несъгласие на бъдещата звезда с шаблона определя неговия етап на вътрешна борба и откриване на духовното измерение на света около нас. Когато е на 22, Боно обобщава: „Винаги съм чувствал, че не мога да се примиря със стандартния жизнен цикъл: порастване, работа, женитба, смърт. Мисля, че тук е нужен Христос. Поне в моя живот беше така. Не вярвам, че сме се появили на този свят след взрив на газов облак. Не мога да приема това. Вероятно моят духовен път започна с това неверие. С него започна и борбата. Страстно ми се искаше да се измъкна от затворения кръг на обикновеността”. В свое интервю Боно казва: „Колкото повече съм знаменит, толкова повече се радвам, че принадлежа към Църквата… Прибягвам до благодатта и приемам факта, че Христос е поел греховете ми на кръста”. Мегазвездата винаги сам е изпълнявал каскадите в своите филми, които понякога са завършвали със счупени кости и хоспитализация. Вярата му също е преживяла много удари, докато, както сам смята, блудният син не се върнал при Бога. В интервю за Dove Foundation Сталоун разказва, че е живял в християнско семейство. Възпитавали са го да вярва и се е стараел да прави това, доколкото може, но попаднал в т.нар. реален свят. Сблъскал се с различни изкушения, пропаднал и направил много лоши избори. По думите му неговият живот 12 години вървял по наклонената плоскост, докато не получил прозрение и се върнал към вярата от детството си. „Разбрах най-накрая, че трябва да спра. Необходимо е да се върна към най-важното, да престана да контролирам сам живота си и да позволя на Бог да прави това”. Независимо че християнството е чуждо на холивудския елит, актьорът смело проповядва вярата си и винаги излъчва ентусиазъм, особено когато стане дума за богослужение. „Колкото повече ходя в църквата, толкова повече се въвличам в процес на общуване с Бога, толкова повече слушам Словото Му – и Той ме води за ръка… Църквата е спортна зала за душата. Вие не можете сами да се тренирате. Необходимо е да черпите знания отнякъде, необходимо ви е нечие ръководство”. Сега, вече възрастен и помъдрял, Сталоун признава, че в някои негови ранни филми има много долнопробно насилие, но високо цени сериите на „Роки”, защото това е история на вярата, честността и победата. „Иисус е източник на сили за всеки, който иска да преодолее маратона. Може да се сравни с мъжеството на Давид, който побеждава Голиат. Това е метафора на живота”. Звездата от „Лудия Макс” и „Смело сърце” има католическо възпитание, но дълго време е отдалечен от религията, като злоупотребява с алкохола и си позволява резки и некоректни изказвания. През 2003 г. Гибсън започва снимките на хитовия филм „Страстите Христови”, който става своеобразен катарзис за актьора режисьор. Лентата шокира зрителите и критиците, но получава одобрението на папата. Снимачният процес и детайлното навлизане в историята връщат на Мел вярата в Бога и днес той се занимава активно с благотворителност и просветителска дейност. Актьорът споделя, че е имал знаци, по-точно – знамения, които са му толкова понятни, както и на всички католици, сякаш са цветовете на светофара. Когато снимал „Страстите Христови”, му се струвало, че изпълнява волята на Светия Дух. Един от най-очакваните кинопроекти е продължението на лентата – „Възкресението на Христос“. Информацията е оскъдна, знае се само, че се очаква филмът да е на екран през пролетта на 2020 г. На 86-ата церемония по раздаването на оскарите през 2014 г. Матю Макконъхи беше избран за най-добър актьор за ролята си във филма „Клубът на купувачите от Далас“. Получавайки статуетката, той заяви своята вяра в Христос и не се задоволи само с това. Пред списание GQ той разказа как със съпругата му, Камила Алвес, се е променило тяхното отношение към Бога след раждането на трите им деца. Всяка неделя семейството посещава деноминационна църква в Тексас. Актьорът твърди, че в неговата религиозна общност вярват, че Синът Божи е умрял за нашите грехове, а християните са отговорни да се обичат едни други и да бъдат обединени в едно в Христос. Сега актьорът е сгоден за една от дъщерите на Шварценегер, но с бившата си съпруга Ана Фарис преживяват ужасен период от живота си, който ги провокира да заговорят открито за вярата си. През 2012 г. синът им се ражда преждевременно и изпада в кома, но по чудодеен начин идва в съзнание. Две години по-късно Крис Прат публично заявява в интервю за People, че оживяването на детето е придало нов смисъл на вярата му в Бога. Когато Джак се родил 9 седмици преди термина, родителите се чувствали напълно безпомощни. Дълго време изпитвали страх, признава Крис. Докато бебето цял месец се борело за живота си в интензивното отделение, родителите му непрекъснато отправяли горещи молитви. „Това възстанови вярата ми в Бога, но не защото тя трябваше да се възстанови: тя придоби нов смисъл – разказва актьорът. – За нас детето беше толкова прекрасно, че днес гледам негови снимки оттогава и мисля, че на хората им беше трудно да идват и да го гледат, но за нас беше толкова красив, просто идеален”. Актьорът, известен като Херкулес в едноименния сериал, се снима във филма „Бог не е мъртъв” (God’s Not Dead). Заради християнската му принадлежност обаче е имал случаи, когато му отказвали роли. „Моята вяра несъмнено ми е навредила в Холивуд – разказва Кевин в интервю за CNS през 2016 г. – В продължение на 7 години аз играех Херкулес. Това беше най-популярното шоу в продължение на няколко години. Но след това, когато всички узнаха, че съм християнин, броят на поканите за прослушване съществено се съкрати”. През 2012 г. звездата обясни в интервю, че с помощта на вярата той е минал през много перипетии. Като тийнейджър е бил в затвора, живял е в бедност и е вършел престъпления. Времето зад решетките обаче е било като камбанен звън за пробуждане и начало на нов, по-добър живот. Бившият рапър говори открито за Бога и твърди, че точно католицизмът е посочил пътя му. „Вярата и тежкият труд ми помогнаха да премина през много трудности. Знаете, че нищо не се случва просто така, особено когато стоиш с гръб към стената, а пред теб бушуват събития”.  Днес Уолбърг е женен, има четири деца и се занимава с благотворителност.  ", "date": "2019.04.27", "title": " Знаменитости открито заявяват вярата си в Христос\t"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%be%d0%b1%d0%b5%d1%89%d0%b0-%d0%b4%d0%b0-%d1%81%d0%b5-%d0%bf%d1%80%d0%be%d1%82%d0%b8%d0%b2%d0%be%d0%bf%d0%be%d1%81%d1%82%d0%b0%d0%b2%d0%b8-%d0%bd%d0%b0/", "text": "Турският президент Реджеп Тайип Ердоган обеща днес да се противопостави на опонентите в собствената си партия седмици след като претърпя шокираща изборна загуба в столицата Анкара и в търговския център Истанбул, предаде агенция Ройтерс. Ердоган и привържениците му обвиняват за изборната загуба неназовани групи и предприеха редица опити да оспорят резултата. „Докато се борим навън, трябва да кажа, че има и хора, които работят в наша вреда отвътре“, каза Ердоган пред членове на своята Партия на справедливостта и развитието /ПСР/, без да спомене имена.  „Какво се случва, в кой окръг, в кой район, ние получаваме цялата тази информация. Знаем всичко. Ще им поискаме сметка. Няма да ги носим на гърба си.“ Президентът не каза какви действия ще предприеме.  Управляващите уволниха или временно отстраниха от работа 150 000 служители и военни през последните години, обвинявайки много от тях, че са замесени в провалилия се опит за преврат през 2016 г. Първоначалните резултати от местните избори на 31 март показаха, че основната опозиционна Народнорепубликанска партия печели кметските места в Анкара и Истанбул, където ПСР и ислямистките й предшественици доминираха през последните 25 години. Ердоган заяви, че партията ще продължи юридическата си битка за оспорване на резултатите.  „До последния момент ще продължим законната си борба“, каза той и изрази увереност, че резултатите са нагласени. „Трябва да решим този случай, за да намерим спокойствие“, добави Ердоган. „Въпреки че спечелихме райони, ние се питаме защо загубихме големите градове. Трябва да се фокусираме върху това какво да правим и да оценим този процес, особено в големите градове АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.27", "title": " Ердоган обеща да се противопостави на опонентите в собствената си партия"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b8%d0%bd%d0%b0%d0%b2%d1%81%d0%ba%d0%b0%d1%82%d0%b0-%d0%b0%d0%b2%d0%b8%d0%be%d0%ba%d0%be%d0%bc%d0%bf%d0%b0%d0%bd%d0%b8%d1%8f-%d1%81%d0%b0%d1%81-%d0%be%d1%82%d0%bc/", "text": "Скандинавската авиокомпания САС (SAS) отмени 587 полети за неделя, което ще засегне около 64 000 пътници, заради продължаващата стачка на пилотите в Дания, Норвегия и Швеция, предаде ДПА. Преговорите чрез посредник със синдикатите на пилотите, които представляват почти 1500 летци, бяха преустановени вчера рано сутринта, без да бъде постигнато споразумение и това предизвика ефективния протест. Действията на синдикатите доведоха до стотици отменени полети от вчера насам и около 72 000 души бяха засегнати. Днешните отменени полети засегнаха около 34 000 пътуващи. „Дълбоко съжаляваме, че нашите клиенти пострадаха от продължаващата стачка на пилотите“, съобщи САС. Вътрешните полети в Скандинавския регион, европейските и тези на дълги разстояния бяха с нарушен график. Не са засегнати около 30% от полетите, управлявани от подизпълнители на САС. След провала на преговорите посредници в трите скандинавски столици казаха, че има големи различия между преговарящите страни. Пилотите на САС настояват за компенсации за намаляването на заплатите и други отстъпки, които те направиха през 2012 г., когато компанията беше в бедствено положение. Профсъюзите искат също по-предвидими работни графици. В Швеция пилотите настояват за увеличение на заплатите с 13%, докато посредници предложиха 2,3%, в съответствие с общото увеличение на заплатите, което работодателите приеха. Анализатори смятат, че САС не може да си позволи да изпълни исканията за увеличение на заплатите заради трудната икономическа среда, в която авиокомпаниите работят. Преговорите между профсъюзите на пилотите и САС се водят от март. САС посъветва пътниците да проверяват на сайта на авикомпанията за подробности около отменените полети. САС започна да предлага безплатна храна на пътници, чакащи да намерят алтернативни полети от летища в Скандинавия, но няколко пътуващи се оплакаха, че не са могли да се свържат със службата за пътническо обслужване на САС, предаде Ройтерс. САС съобщи, че предлага на пътниците с резервирани полети до 1 май да ги пренасрочат безплатно. Финансови анализатори в Сидбанк изчисляват, че стачката струва на САС 60-80 млн. шведски крони (6,3-8,41 млн. долара) дневно. Ако стачката продължи две седмици, тя ще погълне чистата печалба на авиокомпанията за годината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.27", "title": " Скандинавската авиокомпания САС отмени стотици полети заради стачка на пилотите\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b4%d0%be%d0%ba%d1%8a%d0%b4%d0%b5-%d0%b5-%d1%81%d1%82%d0%b8%d0%b3%d0%bd%d0%b0%d0%bb%d0%be-%d1%80%d0%b0%d0%b7%d1%88%d0%b8%d1%80%d0%b5%d0%bd%d0%b8%d0%b5%d1%82%d0%be/", "text": "Кадри от птичи поглед на SkyscraperCity.com, показват докъде е напреднало разширението и ремонтът на ул. „Филип Кутев“ (продължение на бул. „Тодор Каблешков“) в София. Видеото е заснето от Drone Reporter. Преди една седмица столичният кмет Йорданка Фандъкова провери изграждането на булеварда и заяви, че   той да е напълно завършен. Тя припомни, че този участък е изключително важен, защото това всъщност е участък от бъдещия вътрешен ринг на София с бул. Тодор Каблешков“ от страната на район „Триадица“, ул. „Филип Кутев“ до „Симеоновско шосе“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.27", "title": " Вижте докъде е стигнало разширението на бул. „Филип Кутев“ в София (ВИДЕО)"}
{"url": "https://trud.bg/%d0%b6%d1%8a%d0%bb%d1%82%d0%b8%d1%82%d0%b5-%d0%b6%d0%b8%d0%bb%d0%b5%d1%82%d0%ba%d0%b8-%d1%81%d0%b5-%d1%81%d1%8a%d0%b1%d1%80%d0%b0%d1%85%d0%b0-%d0%b7%d0%b0-%d0%bf%d0%be%d1%80%d0%b5/", "text": "Два дни след обявените от президента Еманюел Макрон мерки в отговор на социалната криза във Франция, „жълтите жилетки“ започнаха да се събират за 24-ата съботна национална протестна акция, предаде АФП. Повече от пет месеца „жълтите жилетки“ демонстрират всяка събота по улиците на Франция с искания за повече социална и данъчна справедливост. В четвъртък вечерта президентът Макрон представи мерки за повишаване на покупателната способност на бедните и на средната класа. В Страсбург са се събрали неколкостотин души. Организаторите се надяват да привлекат германски и белгийски демонстранти. Демонстранти издигнаха и карикатура на „Макрон = Чичо Скрудж“. В Париж също вече са се събрали неколкостотин протестиращи. Демонстрации са планирани и в други френски градове като Тулуза, Лил, Бордо и Руан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.27", "title": " “Жълтите жилетки“ се събраха за поредно шествие в Париж"}
{"url": "https://trud.bg/%d0%bc%d0%be%d1%89%d0%bd%d0%b8-%d0%b3%d1%80%d1%8a%d0%bc%d0%be%d1%82%d0%b5%d0%b2%d0%b8%d1%87%d0%bd%d0%b8-%d0%b1%d1%83%d1%80%d0%b8-%d1%83%d0%b4%d0%b0%d1%80%d0%b8%d1%85%d0%b0-%d0%b7%d0%b0%d0%bf%d0%b0/", "text": "Гръмотевични бури с градушки удариха Западна и Централна България, предаде БТВ. В ботевградското село Рашково падна град колкото лешник, придружен с дъжд и гръмотевици. Ледени късове падаха от небето в Сливница. В Родопите за втори ден вали градушка колкото орех. Дъжд и градушка паднаха и в София, гръмотевиците бяха оглушителни. В района на столицата ледените късове бяха с големината на грахово зърно. Панчарево за минути побеля от градушката. И за следващите часове все още в западната половина на страната важи „код жълто“ за бури, интензивни валежи, усилване на вятъра и възможни нови градушки. В полунощ на Великден ще бъде ветровито. В западните райони вече бурите ще са попреминали, в Централна България в часовете около полунощ ще има бури, в източните райони бурите ще започнат по-късно през нощта. Заради бурята три полета бяха пренасочени от летище София. Пътуващите от Ливърпул и Хамбург са кацнали във Варна, а от Милано в Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.27", "title": " Мощни гръмотевични бури удариха Западна и Централна България"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b4%d0%b0%d1%82%d0%bd%d0%b8%d1%8f%d1%82-%d0%be%d0%b3%d1%8a%d0%bd-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%b2-%d0%b1%d1%8a%d0%bb%d0%b3%d0%b0%d1%80/", "text": "Благодатният огън пристигна в България няколко часа, след като слезе в църквата „Възкресение Христово“ в Йерусалим. „Фалкон“ кацна в 18.47 часа на летище София, предаде „Нова тв“. Тази година е 15-ата поред, при която Благодатният огън се пренася до страната. Превозът на светинята беше осигурен от правителствен самолет „Фалкон“. Вярва се, че в първите минути след запалването си този огън има уникалното свойство да не излъчва топлина и да не изгаря. В София огънят беше посрещнат от свещеници и духовници от много епархии в страната, които взеха частица от огъня, за да го занесат на възкресното вечерно богослужение. Част от огъня ще се пренесе отново със самолет до Варна, за да стигне по-бързо до градовете в региона. В София огънят се съхранява в Синодния параклис до около 23.45 часа, когато с литийно шествие се донася в патриаршеската катедрала „Св. Александър Невски“ за Пасхалното богослужение. Българската църковно-държавна делегация е 7 членна. Тя е ръководена от Негово преосвещенство Старозагорският митрополит Киприан. Тази година за първи път с българския правителствен самолет пътува и Македонският епископ Яков, за да пренесе Благодатния огън в Скопие. След като пристигна в София правителственият самолет се насочи към Северна Македония за да достави огън и на Македонската православна църква. Македонският епископ Яков е придружаван от директора на Дирекция „Вероизповедания“ към Министерски съвет Емил Велинов. Той ще предаде и поздравителен адрес на македонския премиер Зоран Заев от българския министър-председател Бойко Борисов по повод Великденските празници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.27", "title": " Благодатният огън пристигна в България (ВИДЕО и СНИМКИ)"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%85%d1%80%d0%b8%d1%81%d1%82%d0%b8%d1%8f%d0%bd%d1%81%d0%ba%d0%b8%d1%82%d0%b5-%d1%86%d0%b5%d0%bd/", "text": "„Благодатният огън е символ на Божията светлина. Затова пристигането му в България е духовната радост, която пламва в сърцата на вярващите“. Това заяви министър-председателят Бойко Борисов по повод пренасянето на благодатния огън от Йерусалим в София с правителствения самолет, съобщиха от пресслужбата на МС. „Нека посрещнем Великден живи и здрави, и с вярата, че сме способни на още много добри дела“, добави премиерът Борисов в своето пожелание по случай предстоящите празнични дни. „Християнските ценности са помагали за единството на нашия народ и за съхраняването на българската идентичност и култура многократно в миналото. Вярвам, че и днес те ни дават сили да проявяваме грижа към ближния и да работим за просперитета на България“, отбеляза още премиерът Борисов. Благодатният огън, който за 15-и пореден път пристигна от Йерусалим с правителствения самолет, пренесе старозагорският митрополит Киприан и водената от него делегация. За първи път с нея пътува и представител на Македонската православна църква (МПЦ) – Охридска архиепископия – епископ Яков, който ще отнесе благодатния огън в Скопие. Това се подготви след среща в началото на април т.г. на премиера Борисов с митрополит Киприан в качеството му на ръководител на Комисията за уреждане на статута на Македонската православна църква-Охридска архиепископия. Тогава, по изричната молба на МПЦ, бе организирано пътуването на македонски епископ с българската делегация до Божи гроб. Заедно с благодатния огън, донесен с правителствения самолет на България, в Скопие ще пристигне и поздравителен адрес на министър-председателя Бойко Борисов до македонския премиер Зоран Заев.  „Позволете ми с настъпването на най-светлия християнски празник – Възкресение Христово, да Ви пожелая здраве, благополучие и нека нашите два братски народа да се радват на просперитет“, отбелязва в писмото премиерът Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.27", "title": " Премиерът Борисов: Християнските ценности ни дават сили да работим за просперитета на България"}
{"url": "https://trud.bg/%d0%bc%d0%b8%d1%82%d1%80%d0%be%d0%bf%d0%be%d0%bb%d0%b8%d1%82-%d0%ba%d0%b8%d0%bf%d1%80%d0%b8%d0%b0%d0%bd-%d0%bd%d0%b5%d0%ba%d0%b0-%d0%b1%d0%bb%d0%b0%d0%b3%d0%be%d0%b4%d0%b0%d1%82%d0%bd%d0%b8%d1%8f/", "text": "Нека Благодатният огън бъде за мир на всички ни в нашата православна и обична България. Това каза пред журналисти Негово високопреосвещенство Старозагорският митрополит Киприан при посрещане на Благодатния огън на летище „София“. „Всеподателят Бога да ни закриля, вдъхновява, да ни дава духовно изпълнение в православната ни истина, за да може и ние с радост да се поздравим с пасхалния поздрав „Христос воскресе“, посочи той. „С огромна благодарност към българския патриарх Неофит, който благослови и на Негово блаженство архиепископ Стефан от Македонската православна църква, който разреши с нас да бъде епископ Яков, за да може заедно да вземем Светия огън и да го донесем в нашата благодарувана земя и след това да отпътува към Северна Македония, където да бъде пренесен и за нашите събратя в Северна Македония“, добави митрополит Киприан. „Благодарим и на г-н премиера, че ни даде тази възможност и отпусна правителствения самолет. Благодарим и на директора на дирекция „Вероизповедания“, който съдейства и се застъпи за тази наша идея“, изтъкна Негово преосвещенство митрополит Киприан. Той отбеляза, че се връща от Йерусалим с благоприятни чувства. „Нека да не тъгуваме, че вали, а да ни върви по вода и Македонската православна църква за последно да пролива сълзи и от догодина да бъде с радост и вдъхновение“, допълни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.27", "title": " Митрополит Киприан: Нека Благодатният огън бъде за мир на всички ни в нашата православна и обична България"}
{"url": "https://trud.bg/%d0%bd%d0%b0-27-%d0%b0%d0%bf%d1%80%d0%b8%d0%bb-2019-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82/", "text": "Александър Томов , председател на партия “Българска социалдемокрация”, 65 г. Владимир Карамазов , актьор, 40 г. Георги Андреев , депутат от БСП в 44 НС, 52 г. Акад. Георги Милошев , геофизик, 86 г. Д-р Заприн Пепелов , управител на ДКЦ „Пълмед“ ЕООД. Любомил Иванов , юрист, бивш зам.-министър на транспорта, 56 г. Любомир Левчев , поет, 84 г.", "date": "2019.04.27", "title": " На 27 април 2019 да почерпят"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%b0-%d1%81%d1%8a%d0%b1%d0%be%d1%82%d0%b0-%d0%b5-%d0%b1%d0%bb%d0%b0%d0%b3%d0%be%d0%b4%d0%b0%d1%82%d0%bd%d0%b8%d1%8f%d1%82-%d0%be%d0%b3%d1%8a%d0%bd-%d1%81-2/", "text": "Православната църква почита днес Велика събота – последния ден от Страстната седмица, предшестваща Великден. На този ден се отбелязва погребението на Исус Христос, извършено от Йосиф и Никодим, оплакването му от майка му света Богородица и от жените, носещи миро, както и слизането на Спасителя в царството на тъмнината – ада. Когато Христос издъхнал като човек, тялото му било положено в гроб. Душата му слязла в ада, победила го и освободила пленените там души. На третия ден душата и тялото отново се съединили и тялото възкръснало от мъртвите. На Велика събота над гроба на Исус Христос в храма „Възкресение Христово“ в Ерусалим от небето се спуска Благодатният огън. Православните християни вярват, че това е чудо, което се случва всяка година в деня преди Великден. Синя светлина се появява в гробницата на Христос обикновено от мраморната плоча, покриваща мястото, върху което се смята, че е било положено тялото му за погребение. Вярва се, че в първите минути след запалването си този огън има уникалното свойство да не излъчва топлина и да не изгаря. Благодатният огън ще бъде донесен у нас от Ерусалим с четири фенера от българска църковно-държавна делегация, която ще се води от Западно- и Средноевропейския митрополит Антоний. За фенерите ще се грижи бордовият инженер на авиоотряда. Случващото се на Божи гроб ще бъде предавано на живо във фейсбук профилите на патриаршията, на митрополит Антоний и Кристиан Кръстев. При завръщането си делегацията ще бъде посрещната на летището в София от свещеници и духовници от всички епархии в страната, за да вземат частица от Благодатния огън и да го занесат на вечерното богослужение в храмовете за Великден. Празничното вечерно богослужение за Възкресение Христово в патриаршеската катедрала „Св. Александър Невски“ ще бъде оглавено от патриарх Неофит. Негово светейшество ще бъде посрещнат тържествено в 23:25 ч. с празнично биене на камбаните, а богослужението е от 23:30 ч. Благодатният огън ще бъде донесен към 23:45 ч. Точно в полунощ Светейшият патриарх ще поздрави с „Христос воскресе“ изпълнилия площада пред храма многоброен богомолен народ от специално издигната платформа пред катедралата. Тогава ще прозвучат евангелието и тропарът за Възкресение и радостните възгласи: „Христос воскресе! Во истину воскресе!“, съпроводени от тържествения звън на камбаните на катедралата. След това патриарх Неофит ще отправи своето Пасхално приветствие към българския народ. След връщането в храма ще започне празничната Света литургия или т.нар. Пасхално богослужение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.27", "title": " Велика събота е – Благодатният огън слиза от небето"}
{"url": "https://trud.bg/%d0%b2%d0%b8%d1%85%d1%80%d0%b0-%d0%bf%d0%b5%d1%82%d1%80%d0%be%d0%b2%d0%b0-%d1%80%d0%b0%d0%b7%d0%b2%d0%be%d0%b4%d0%b8%d1%82%d0%b5-%d1%81%d0%b0-%d0%b5%d0%bf%d0%b8%d0%b4%d0%b5%d0%bc%d0%b8%d1%8f-%d0%b2-2/", "text": "Свикваме да живеем сами и не сме склонни да делим личното си пространство с друг Немците все повече предпочитат да си осиновят животно, но не и да раждат деца Самосъжалението може да те доведе до депресия, ако не се овладее навреме Погълнати от желанието да отмъщават един на друг, възрастните поставят грижата за децата на втори план Вихра Петрова е родена в Харманли през 1976 г. Родителите й се преместват в Пловдив, където тя завършва гимназия. През 1995-а започва висшето си образование в София, специалност Културология. Тя е дългогодишен журналист и разпознаваемо лице от телевизионния екран. Наскоро излезе нейната книга „Създай се отново. Как да преодолеете раздялата“, пълна с практически съвети как да се справим с тази епидемия на днешното време, според Вихра. Проекта тя подготвя дълго време. Той е плод на дългогодишни проучвания, срещи, разговори, наблюдения и личен опит. Вихра е категорична, че има трикове, с които ще ни е по-лесно да преодолеем разделите. „Аз ги открих във времето и всъщност затова реших да напиша тази книга”, обяснява тя. – Вихра, какво те провокира да напишеш книгата „Създай се отново. Как да преодолеете раздялата”?  – Не мислех, но след тежък период в моя живот десетки жени ми писаха с въпроси как съм преминала по един болезнен път, какво съм правила, как съм оцеляла, кое ме е измъкнало, как съм се справила с хората, с трудностите, още много и много въпроси. Реших да споделя къде сгреших, как се справих и какво научих. Въпросите, които ми задаваха знайни и незнайни жени, са доста еднотипни, затова отговорих в тази книга на тях. Всеки, който има нужда, нека си открадне нещо за себе си. Целта ми е да споделя опит, начини за по-бързо справяне с болка от такова естество, защото през годините ми направи впечатление, че има толкова литература за любов, но как да се преодолее раздяла, как човек да създаде себе си отново, стъпка по стъпка, няма. – Коя според теб е най-голямата грешка, която хората правят при раздяла?  – Най-голямата грешка е, ако си позволят да зациклят. Да, ще има период на т.нар. траур (подробно съм го описала в книгата), но той не трябва да трае дълго, защото рискувате да се пуснете по наклонената плоскост на самосъжалението и да потънете в депресия, а измъкването от там е трудно и може да ви отнеме години. Друга грешка е фиксирането. Когато се фиксираш върху нещо, останалите възможности са размазани извън обсега на твоя поглед, а така пропускаш много правилни решения. – Какво може да ни помогне да преминем по-лесно през този труден период?  – Има много начини, трикове, които съм описала в книгата, и който има нужда и иска по-леко да премине през такъв емоционален срив, може да си я купи и да прочете. За вашите читатели ще разкрия само един от начините – движението. Движете се във всички смисли на тази дума и така по-бързо ще преминете на други житейски слайдове (както казва Вадим Зеланд). Движението подобрява тонуса ти, започваш да се чувстваш по-добре, по-оптимистичен, а нали знаете, че привличаме такива хора и обстоятелства, които отговарят на начина, по който се чувстваме. В книгата съм дала конкретни съвети какво е добре да правите, ако, разбира се, желаете. – Каква е ролята на самосъжалението в тази ситуация?  – Споделих по-горе, че самосъжалението може да те доведе до депресия, ако не се овладее навреме, а излизането от депресивно състояние не е лесна задача. Мнозина стигат до антидепресанти, което не смятам, че е изход от ситуацията. Всичко идва от главите ни, от мислите ни, от нагласите, от гледната точка. – А чувството на срам, че си се провалил, че не си успял в брака – как се отразява на хората, които се разделят?  – На срама съм отделила цяла глава. Наистина много жени, които търсиха помощта ми през годините, са ми споделяли колко много ги е било срам от това, че са ги изоставили. Проведох доста разговори с дами, смазани от срама, за да разбера гледната им точка, но в крайна сметка все пак го намирам за нелепо, но и го разбирам… породено е от закостенели, еснафски виждания, от които смятам, че съвременият човек е крайно време да се отърси. – Умеят ли всъщност съвременните двойки да се разделят по цивилизован начин?  – Тук отново ще отбележа, че всичко е строго индивидуално и зависи от културата и интелекта на разпадащата се двойка, но по мои наблюдения по-голям е процентът на нецивилизованите раздели, особено ако имат да делят общо имущество. Започват скандали за печката и телевизора и абсурдните ситуации следват една след друга. – Можеш ли да разкажеш някоя абсурдна ситуация при развод, която са споделили с теб?  – Мъжът на близка моя приятелка я напусна. Беше си хванал любовница и безкрайно влюбен реши, че ще е щастлив сега и веднага. Заживя с новата си жена и още в първите седмици започна да иска да води 3-годишния им син в новата си къща. Бившата му съпруга, разбира се, отказа, с молба да даде малко време и на нея, и на сина им да свикнат с новосъздалата се обстановка. Нямаше против той да взима детето през деня, но нощем все още не, защото малкият търси майка си. Бившият й съпруг побесня, някой се опитваше да спъва щастието му, някой му пречеше картинката, която си е нарисувал в главата, да бъде точно такава, каквато си я представяше. Започна тормоз от всякакво естество срещу бившата си съпруга. Аз не можех да повярвам какво се случва – той изоставя съпругата си, той променя живота на цялото си семейство, а на всичкото отгоре започва и тормоз. Жената не го отрази, тя просто продължи да живее и да отглежда достойно сина им. Мина малко време, детето свикна със ситуацията. Приятелката ми никога не изкоментира лошата постъпка на бившия си мъж, тя просто го беше игнорирала и сътворяваше своето ново аз, въпреки спънките от всякакво естество, които той й създаваше. Казах й тогава, че по-лош човек не съм срещала, а тя ми отвърна: „Няма лоши хора, има лоши постъпки”! Тя използваше енергията си градивно. Няколко години по-късно срещна мъжа на живота си и тримата с детето заминаха в чужбина. Там тя постигна по-големи успехи, съгради страхотно ново семейство и започна вдъхновяваща я работа. И всичко това се случи, защото тя не се отдаде на негативните емоции, игнорира ги и се концентрира върху своето самосъздаване. – Какво най-често ни помага да се „съберем” след раздялата?  – Желанието да създадем себе си отново! – Страшна ли е самотата?  – Строго индивидуално е, зависи от начина, по който възприемаш нещата. Всичко е въпрос на гледна точка. – Разделите в 21-ви век са все по-чести. Все повече двойки слагат край на браковете си. На какво се дължи това според теб?  – В 21-ви век разводите и разделите са епидемия, а самотата, алиенацията – най-тежката диагноза, която е поставена на съвременния човек. Истински късмет е едно дете да израсне в семейство с двамата си родители. Превърна се в химера в наши дни, но все пак аз твърдо продължавам да вярвам в семейството и ценностите, които са важни за изграждането ни като личности. – След развода детето не може да прекарва пълноценно време с единия от родителите си. С какво запълва тази липса?  – Ако родителите са достатъчно зрели и интелигентни, те ще намерят начин децата им да не усещат липси от каквото и да е естество. Но обикновено, погълнати от желанието да отмъщават един на друг, възрастните оставят грижата за децата на втори план. Това е проблемът според мен. – Много млади хора днес поставят кариерното развитие като приоротет и оставят личния си живот, раждането на деца и сериозното обвързване на заден план. Това проблем ли е и как може да се реши?  – Хората все повече свикват да живеят сами, не са склонни да делят личното си пространство с някой друг. Когато отлагат съвместно съжителство прекалено дълго, да речем след 35-40-годишна възраст, те престават да са способни на компромиси. Не са в състояние да жертват т.нар. си свобода. Предпочитат да имат връзки за известно време, а всичко, върху което се концентрират, са кариерата и парите. Аз през годините попадах на много такива мъже и жени. Сестра ми и зет ми, които живеят в Германия, са споделяли, че немците все повече предпочитат да си осиновят животно, но не и да раждат деца. В Западна Европа за съжаление се наблюдава тази тенденция. Дали защото хората са станали по егоисти от преди не знам, не мога да ги съдя, нито съм достатъчно компетентна да правя преценки. Имам свои предположения, които съм описала в книгата. – Според доклади на експерти, възстановяването от развода отнема средно около година и половина. Вярно ли е това и можем ли да кажем, че времето помага?  – „Дай време на времето”, винаги ми е казвал един от най-добрите ми приятели. Що се отнася до периода за възстановяване, с моя позната психоложка стигнахме до извода, че той е правопропорционален на времето на връзката, която сте имали. – Шестдесет процента от участвалите в изследването са заявили, че най-лошото, с което се е наложило да се справят, е било усещането за провал след развода. Как се преодолява това?  – Как ще се чувстваш след каквото и да е събитие в твоя живот, си е отговорност и проблем на човека. Щом на някого му харесва да се чувства провален, нека се чувства. Никой, никога не може да те накара да се чувстваш по какъвто и да е начин, ти сам се караш. Това се преодолява, когато вземеш решение да се създадеш отново и осъзнато поемеш по стъпките към това! – Фактът, че си разведен, отблъсква ли хората и пречи ли да си намериш нов партньор?  – Това, че си разведен, означава, че все пак си опитал, все пак си рискувал. А и вече всеки втори е разведен, това означава ли всички дружно да стоим сами и да не си даваме шансове? Не! Да срещнеш подходящ човек за теб е божа работа. – На какво те научава провалената връзка?  – В опитите да задържим някого в живота си, в усилията ни да закрепим връзките си, ние забравяме за една много по-важна връзка – тази със самите себе си. А тази връзка не се поддържа лесно. Вътрешната хармония и душевният мир са привилегия, на която се радват малцина. Голяма част от хората са ангажирани да са в услуга на всеки друг, но не и на себе си. Най-важното, на което те научава провалената връзка е, че най-напред трябва да обичаш себе си. Когато обичаш себе си, и другите задължително те обичат! – Какво ще кажеш на хората, решили да останат с половинките си в името на децата, въпреки че не са щастливи заедно?  – Аз лично съм категорично против хората да остават заедно, ако не се обичат и разбират, било то заради деца или заради каквото и да е друго. Да се принасяш в жертва на децата не го намирам за опция. Децата ще пораснат и ще тръгнат по своя път, което е тяхно право, и тогава какво ще се случи с вас? Намирам подобни саможертви за безсмислени.", "date": "2019.04.27", "title": " Вихра Петрова: Разводите са епидемия в 21-ви век\t"}
{"url": "https://trud.bg/%d0%bf%d1%80%d0%b5%d1%81%d1%82%d1%80%d0%b5%d0%bb%d0%ba%d0%b0-%d0%bc%d0%b5%d0%b6%d0%b4%d1%83-%d0%b2%d0%be%d0%b5%d0%bd%d0%bd%d0%b8-%d0%b8-%d0%bf%d1%80%d0%b5%d0%b4%d0%bf%d0%be%d0%bb%d0%b0%d0%b3%d0%b0/", "text": "15 души, сред които и шест деца, загинаха при престрелка в Батикалоа, Шри Ланка, съобщава „Ройтерс“, цитирайки военния министър на страната. Инцидентът се случва шест дни след атентатите в църкви и хотели, при които загинаха над 250 души. Престрелката е била между военни и предполагаеми терористи. Униформените отишли на проверка в частен имот след сигнал, че в къщата живеят хора, които имат връзка с терористите от „Ислямска държава“. По-рано тази седмица ИДИЛ пое отговорност за атентатите в Шри Ланка. Обитателите на имота задействали три експлозива, след което открили и огън по силите на реда. От властите в Шри Ланка добавят, че сред загиналите има трима предполагаеми атентатори, информира БТВ. При претърсване на къщи в района са открити материали за производство на бомби, барут и муниции. За бомбените атаки в Шри Ланка бяха заподозрени девет души, осем от тях бяха идентифицирани. Заради нападенията полицията в страната арестува над 75 души, издирват се още 140.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.27", "title": " Престрелка между военни и предполагаеми терорсти в Шри Ланка, 15 души загинаха\t"}
{"url": "https://trud.bg/%d0%b2%d1%80%d0%b0%d1%87%d0%b0%d0%bd%d1%81%d0%ba%d0%b8%d1%8f%d1%82-%d0%bc%d0%b8%d1%82%d1%80%d0%be%d0%bf%d0%be%d0%bb%d0%b8%d1%82-%d0%b3%d1%80%d0%b8%d0%b3%d0%be%d1%80%d0%b8%d0%b9-%d0%bf%d1%80%d0%b5/", "text": "Православните християни очакват с радост в сърцето Възкресение Христово. Защо да си християнин става все по-трудно, загубихме ли вярата в Бога, сегашната глобализация и мултикултурализмът не отдръпват ли хората от Христос? По тези и други въпроси разговаряме с Врачанския митрополит Григорий. – Ваше Високопреосвещенство, с приближаването на Възкресение Христово хората отварят сърцето си и се сещат за златното правило в Евангелието: „Както искате да постъпват с вас човеците, тъй и вие постъпвайте с тях” (Лука 6:31). Защо е трудно сърцето ни да е „отворено” през цялата година?  – Днешното натоварено и изпълнено със стрес и напрежение ежедневие насочва вътрешния духовен поглед на човека предимно към самия него и по никакъв начин не го предразполага към прояви на любов, съпричастност и грижа към нуждите и болките на другите. Действително, сърцата на мнозина са отчуждени и затворени и в тях господстват равнодушието и егоизмът. Неслучайно един от новопросиялите съвременни светии-св. Паисий Светогорец, казва, че днес „човешките сърца станаха от желязо”. Но празник, като настъпващото светоносно Възкресение Христово, разгаря в нас тлеещото пламъче на милосърдието и любовта, на състраданието и благотворителността и ни дава възможност да проявим на дело нашата християнска същност. Това e и основната мисия на Църквата в нашето време-да премахва безразличието от сърцата на хората и да изгражда доблестни, честни и отговорни пред Бога и пред обществото личности. – Става все по-трудно в света да живеем като християни, като православни. Как живеят миряните?  – Многовековната църковна история свидетелства, че няма време и епоха, в която християните да не са изпитвали затруднения и да не са преживявали и преодолявали различни, по своето естество, изпитания. Това е напълно логично, като имаме предвид Христовите думи: „ако Мене гониха, и вас ще гонят” (Йоан 15:20). Този свят не обича Христос. И всеки, който отстоява и се бори за истината, ясно осъзнава, че ежеминутно се намира на челната фронтова линия на духовното бойно поле. Но за вярващия, който има своето твърдо упование в Бога, не е невъзможно да преодолява трудностите, защото има обещанието на Спасителя: „дерзайте: Аз победих света!” (Йоан 16:33). Животът винаги е изправял християните пред различни предизвикателства, но именно чрез тях доброто и любовта са се проявявали в света. – Хората са се затворили в себе си, загубили са вярата и в Бога, и в човека. Как се дарява надежда на тези, чиято единствена цел е да оцелеят и то в съвременното секуларно общество, където материализмът е основната движеща сила?  – Независимо от това, че мисълта и грижата за насъщния и за материалните удобства и придобивки имат вече голяма сила и в някаква степен доминират в нашето ежедневие, дълбоко в себе си всеки чувства празнота, неудовлетвореност и дори духовно опустошение. Това е така, защото Бог, създавайки венеца на Своето творение-човека, е вложил в сърцето му стремеж към възвишени преживявания и чувства, които материалните, преходните и тленни неща не могат да му доставят. И тук е ролята и мисията на Църквата: да подпомогне заблудените и скитащи човешки души да намерят пътя към вярата и Бога; духовно да ги обгрижи и приласкае; да ги подкрепи, утеши и утвърди в усвояването и утвърждаването в истинските ценности в живота на всеки човек, а именно: в евангелските непреходни добродетели и християнски ценности. – Истинската България е провинцията със селата. Тя обаче опустява, там се е настанила забравата, хората вече не се и надяват на чудо, само на… печалба от лотарията. Може би търсят Бога, но не знаят как да го намерят.  – Не бих казал, че истинската България се отъждествява само с провинцията и селата. В духовен смисъл късче от нашата прекрасна страна има в сърцето на всеки българин, независимо от мястото или страната, в която се намира. Да, тъжен и обезпокоителен е фактът на прогресивното обезлюдяване на нашата държава, но вярата и упованието в Бога не ни позволяват да губим надежда, че това е временно изпитание за нашия народ, което ще се преодолее. От друга страна не бива да забравяме, че „невъзможното за човеците е възможно за Бога” (Лука 18:27), а премъдрият псалмописец св. цар Давид свидетелства: „бях млад, вече остарях, и не видях изоставен праведник” (Пс. 36:25). Това, което ние, като народ, трябва да направим, е да се върнем към своите корени, осъзнато и искрено да се обърнем към вярата в Бога и съм дълбоко убеден, че Неговата благодатна помощ и подкрепа няма да закъснеят. Тази вяра ни е съхранила като народ и държава през всички векове на нейното съществуване. Господ поставя бъдещето ни в нашите собствени ръце и ни дава възможност да направим своя свободен и осъзнат избор. – Трудно е днес модерният човек да приеме, че целта на човешкия живот е спасението на душата, а не броят на имотите, например. Но, за да се обясни това, Църквата е добре да има достъп до младата аудитория в училище. Това обаче е трудно, защо?  – Това, че животът и стремежите на днешния човек са насочени предимно към материалното в никакъв случай не доказва, че той никога не разсъждава по духовно-нравствени въпроси. Бог, като Творец на видимия и невидим свят, е вложил в сърцето на човека естествения нравствен закон, благодарение на който дори атеистите и богоборците имат познание и представа кое е добро и кое-зло. Според мен всеки човек, въз основа на предпочетеното от него степенуване на основните въпроси, свързани с живота и нравствеността, сам определя дали материалното или духовното да вземе връх в неговия живот. На всички е известно, че това на първо място зависи от възпитанието, което родителите дават в семейството. Те са тези, които поставят основата на възпитанието на децата и трябва да ги упътят към храма и към Бога. Ролята на Църквата и училището идва след това. Когато фундаментът, който семейството трябва да изгради у подрастващите, липсва и те не растат с Христовия идеал пред себе си, е по-трудно да се сформира християнски мироглед. Затова призоваваме младите родители да възпитават дарените им от Бога деца в християнски дух и ценности. – Родителите обаче се страхуват от предмет вероучение за своите деца, а директорите в последните години предпочитат да поканят в училищата си разни НПО-та с нови модерни ценности, отколкото да предложат на учениците си вероучение. Какво мислите за това?  – В нашата образователна система има една инерция от десетилетията на атеизма. Някои смятат, че светско образование означава атеистично образование. Искат училището да възпитава децата в атеизъм и оправдават това с някакви свои разбирания за конституционни положения и международни норми. Но това не е вярно. Дори и Съдът в Страсбург, който дълги години се опитваше да налага либералното разбиране, според което държавата трябва да е еднакво отдалечена от всички религии, преди няколко години промени практиката си, защото тя противоречи на реалностите в цяла Европа. – Какво имате предвид?  – Става дума за известно дело срещу Италия във връзка със задължителното поставяне на разпятие в класните стаи на италианските училища. Съдът постанови, че това не нарушава европейските норми и правата на хората. Нещо повече, постанови, че всяка държава има правото суверенно да преценява дали да взаимодейства активно с традиционното вероизповедание, като отчита цивилизационната си принадлежност, културно-историческото наследство и съвременните потребности на обществото. Предвид тези положения, е добре православното християнство да има своето забележимо присъствие в българското училище. Така както е било още от периода на Възраждането. Това не противоречи на светския характер на образованието. Защото не говорим за задължаване на всички да изповядват християнската вяра, а за запознаване на децата с християнската традиция и със Светата Църква, които са неизменна част от битието на българския народ вече повече от десет века. Няма как да познаваш историята на България без да познаваш Православието. – Не мислите ли, че атеистичният дух, който властваше тук няколко десетилетия, все още е в нас? Сегашната глобализация и мултикултурализмът не отдръпват ли хората от Христос?  – Многообразието и различията в едно общество, когато ги има, не са непременно нещо лошо. Те са част от Божието домостроителство на Земята. Но в днешно време се надигат и сили, които под маската на мултикултурализма искат да наложат диктатура на малцинствата над мнозинството. Пропагандират не взаимно зачитане, а налагането на малцинствени стереотипи на всички останали хора. Виждаме как в някои държави се узаконява противоестествената джендър идеология, заменят се изконни понятия на човешкия род като „майка” и „баща”, с „родител 1” и „родител 2”, внушават на децата, че могат да си избират от какъв пол да бъдат, искат еднополови „бракове”, да осиновяват и отглеждат деца. Това са процеси, които целят да отдалечат човека от Бога и да го превърнат в роб на врага на човешкото спасение-дявола. Вярваме, че те ще предизвикват все по-широко противодействие в обществото. Добър пример беше реакцията на хората срещу Истанбулската конвенция. Което е от Бога-ще остане. Което не е от Бога-ще си отиде. – Преди години един велик българин Васил Друмев, Великотърновският митрополит Климент, изрича следните думи: „Има православие-има България. Няма православие-няма България.” Днес някои на висок глас казват, че не смятат така.  – В едно плуралистично общество има всякакви мнения. И това е добре, защото това е свободата на съвестта. Но отвъд отделните мнения или групи, има една несъмнена историческа и съвременна реалност. Православието е неотменна част от живота на българите. Църквата е била единствен крепител на българското самосъзнание във времена, когато не е имало българска държава. Християнството е вградено в генетичния код на българската нация. Не говорим само за въцърковения народ, а за голямото обществено мнозинство. Християнството е навсякъде-в традициите, в празниците, в държавността. Неслучайно на държавния герб на България са изобразени християнски кръстове, които са увенчавали короната на българските владетели. Можем ли да си представим България без всичко това? – Когато политиката се заиграе със страховете на хората, вярата се превръща в оръжие. Усещате ли да използват като инструменти религията и вярата?  – Фанатизмът е отрова за душата, защото той мрази другия, осъжда го и иска да го унищожи, а не да го спаси. Фанатизмът е лишен от християнска любов. Ражда конфликти, насилие и страдание. Докато Църквата проповядва любов, смирение и взаимно уважение между хората. Учи ни да прощаваме, за да ни бъде простено. Трябва да се знае, че политиката, която крещи, която обижда, насилва и сее омраза сред хората, не е от Бога. – Св. ап. Павел казва: „Иисус Христос е същият-вчера, и днес и вовеки” (Евр. 13:8). Тоест Христос не се изменя. Сега обаче мнозина искат да променят Църквата, религията, ако щете, историята пък вече е подменена така, както се харесва на елита.  – Ние вярваме, че в Библията от боговдъхновени и праведни мъже са записани истинските и верни Божии спасителни слова. Ако допуснем, че в днешно време е необходима човешка намеса с цел промяна, подмяна или редакция на Свещеното Писание, то това означава, че подлагаме на съмнение истинността и достоверността на библейските текстове. Освен това, в Свещеното Писание на няколко места се съдържат текстове, които категорично забраняват такава намеса. Следователно, и най-незначителната промяна на истините на вярата би довела до подмяна на Бога, в Който вярваме. За истинския, искрен и убеден във вярата християнин всяка промяна, подмяна, редакция или корекция на догматичните истини на Църквата е неприемлива и невъзможна. – Виждат ли християните опасност от подмяна на ценностите? Не сме ли се доверили в днешно време на слепи водачи?  – Когато човек е истински християнин, то неговите ценности не се променят, защото те всъщност са въплътения в живота Христов идеал. Истината е една вовеки. Богочовекът Иисус Христос никога не се променя. Светът мени своите ценности, но Църквата е призвана да пази и съхранява през вековете истината. Разбира се, многовековната човешка история свидетелства, че във всяка епоха е имало и ще има слепи самозвани водачи, но Спасителят сам ни предупреждава: „ще ви кажат: ето, тук е, или: на, там е,-не ходете и не дирете; понеже, както светкавица, кога блесне от единия край на небето, свети до другия край на небето, тъй ще бъде и Син Човечески в Своя ден” (Лука 17:23-24). – Колко дълъг може да се окаже пътят към храма?  – За всеки този път е с различна дължина, както са различни и непостижими пътищата и начините, по които Бог призовава човеците към спасение. По-важното е всеки да открие своя път, да предприеме своя духовен поход и независимо от трудностите и изпитанията, през които ще се наложи да мине, да не се отказва, да не се разколебава, защото, както се казва в едно църковно песнопение: „люта е зимата, но сладък е раят”. – Приближаваме най-радостния и най-великия ден. Как може Църквата да ни помогне да си върнем радостта и какво всъщност ни лишава от нея? Има ли такъв отговор?  – Възкресение Христово е най-светлият, радостен и тържествен празник. Чрез него в целия свят идва радостта, която свидетелства за освобождаването от греха и за съществуването на вечния живот след смъртта. Светата Църква славослови това велико събитие, казвайки: „Твоето Възкресение, Христе Спасе, просвети цялата вселена!” и ни призовава да очистим сърцата си, за да видим непристъпната светлина на Възкресението и ясно да чуем Христовия поздрав: „радвайте се!” Това, което може да помрачи радостта ни, е неверието, отдалечаването и отчуждаването ни от Бога. Празникът на Светата Пасха е призив и покана към всички ни духовно да се възродим и обновим. С вяра и надежда да предадем себе си в ръцете на възкръсналия от мъртвите Господ Иисус Христос, защото Той желае да облекчи тежестта на нашето ежедневие. Желае да ни утеши и окуражи и за всеки един от нас да проправи път към вечния живот в Неговото небесно царство. Нека Му се доверим и Му дадем възможност да ни напътства, да ни подари надежда и да ни възроди за нов живот, живот в Христа, озарен от светлината на благодатта и великата Божия милост. – Каква е Вашата молитва преди Възкресение Христово и какви са Вашите пожелания към миряните за празника?  – Вседушевно поздравявам читателите на „Труд”, техните семейства и близки с Празника на празниците-Възкресение Христово. В искрена молитва изпросвам от Бога преизобилно да ги дарява с пасхална радост, любов и добрина. Нека винаги да пребъдваме в радостта на славното Христовото Възкресение и неговите безценни плодове за живота тук и във вечността!  Христос воскресе! Воистину воскресе!  За много и благословени години! Нашият гост  Митрополит Григорий е висш православен духовник, Браницки епископ на Българската православна църква (2010-2017), игумен на Троянския манастир (2011-2014), викарий на Софийската митрополия (2014-2017), Врачански митрополит от 2017 година. Роден е на 19 септември 1970 г. в Ботевград със светското име Красимир Цветков. Завършва Природоматематическата гимназия в Ботевград, двугодишния паралелен курс на Софийската духовна семинария „Св. Йоан Рилски”, а през 1999 г. завършва и Богословския факултет на Атинския университет.", "date": "2019.04.27", "title": " Врачанският митрополит Григорий пред „Труд”: Което е от Бога – ще остане. Което не е от Бога – ще си отиде\t"}
{"url": "https://trud.bg/%d0%bd%d0%b0%d0%b4-30-000-%d0%b4%d1%83%d1%88%d0%b8-%d1%81%d0%b0-%d0%b5%d0%b2%d0%b0%d0%ba%d1%83%d0%b8%d1%80%d0%b0%d0%bd%d0%b8-%d0%be%d1%82-%d0%b2%d0%b8%d1%81%d0%be%d0%ba%d0%be%d1%80%d0%b8%d1%81%d0%ba/", "text": "Над 30 000 души са евакуирани от високорискови зони в Мозамбик, ударени от мощния тропически циклон Кенет, съобщава Си Ен Ен. На други 70 000 души, намиращи се на пътя на бурята, също е наредено да напуснат домовете си. Поне пет души са загинали в бурята. Кенет навлезе на територията на страната между окръзите Макомия и Мочимбоа да Прая в северната провинция Кабо Делгадо в четвъртък вечерта. Буреносните ветрове на стихията достигат над 140 километра в час – сила, която е характерна за ураган от четвърта категория. Кенет удари Мозамбик само месец след най-смъртоносния и опустошителен тропически циклон в историята му – Идай, който взе над 700 жертви, остави без подслон десетки хиляди хора и буквално помете град Бейра. Очаква през следващите три дни новата стихия да донесе проливни дъждове, като на места са издадени предупреждения за опасност от наводнения и активизиране на свлачища. Според синоптиците количеството дъжд, което се очаква да падне над Мозамбик само за денонощие ще надвиши четири пъти средномесечните норми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.27", "title": " Над 30 000 души са евакуирани от високорискови зони в Мозамбик заради циклон"}
{"url": "https://trud.bg/%d0%b8%d1%80%d0%b0%d0%bd%d1%81%d0%ba%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b8%d0%b7%d1%80%d0%b0%d0%b5%d0%bb-%d1%81%d0%b0%d1%83/", "text": "Израел, Саудитска Арабия и Обединените арабски емирства чрез съветника на Белия дом по националната сигурност Джон Болтън се опитват да вкарат Вашингтон във въоръжен конфликт с Иран. Това заяви иранският външен министър Мохамад Джавад Зариф в интервю за телевизия „Фокс нюз“, откъс от което беше излъчен вчера, предаде ТАСС. Зариф бе запитан дали действително смята, че Израел, Саудитска Арабия и ОАЕ заедно с Болтън се опитват да постигнат смяна на държавния строй в Иран. „Това е най-малкото“, отговори иранският външен министър. „Всички те демонстрираха заинтересованост да вкарат САЩ в конфликт“, добави той. „Не вярвам президентът /на САЩ Доналд/ Тръмп да аплодира това. Вярвам, че президентът Тръмп беше избран /през 2016 г./ обещавайки да не позволи въвличането на САЩ в още един конфликт“, посочи Зариф. По думите му Тръмп смята да води политика на максимален натиск върху Иран, за да го постави на колене. „Опитите да ни накарат да отстъпим са обречени на провал“, увери иранският външен министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.27", "title": " Иранският външен министър: Израел, Саудитска Арабия и ОАЕ искат да вкарат САЩ в конфликт с Техеран"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d1%89%d0%b5-%d1%81%d0%b5-%d0%b4%d0%b2%d0%b8%d0%b6%d0%b8-%d0%b3%d1%80%d0%b0%d0%b4%d1%81%d0%ba%d0%b8%d1%8f%d1%82-%d1%82%d1%80%d0%b0%d0%bd%d1%81%d0%bf/", "text": "В нощта на Възкресение Христово и градският транспорт в София ще се движи по празнично разписание. До 1 часа през нощта ще се движат трамваите с номер 5, 6, 7, 20 и 22, както и тролейбусите с номер 1, 2, 5 и 9, а също и автобусите с номер 85, 102, 213, 285 и 310. Метрото също ще е с удължено работно време тази нощ  – до 1:30 часа. В участъка метростанция „Сливница“ – метростанция „Младост 1“ влакчетата ще се движат на интервал от 12 минути. А от метростанция „Младост 1“ до метростанция „Летище София“ или до метростанция „Бизнес парк“ – на 24 минути. В този интервал ще са и влакчетата от  метростанция „Сливница“ до метростанция „Витоша“. Единствено нощният транспорт ще е по редовното си разписание, уточняват от „Центъра за градска мобилност“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.27", "title": " Вижте как ще се движи градският транспорт в София в нощта на Възкресение"}
{"url": "https://trud.bg/%d0%b2-%d0%ba%d0%b8%d0%bf%d1%8a%d1%80-%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%b6%d0%b5%d1%80%d1%82%d0%b2%d0%b8-%d0%bd%d0%b0-%d1%81%d0%b5%d1%80%d0%b8%d0%b5%d0%bd-%d1%83%d0%b1%d0%b8%d0%b5/", "text": "Кипърската полиция издирва жертви, които се предполага, че са убити от 35-годишен сериен убиец – офицер от армията. Властите съобщиха, че военният е признал, че е убил общо седем души – пет жени и две момичета. Повечето от убитите са азиатки, които са пристигнали в Кипър, за да работят. Случаят шокира средиземноморския остров, отбелязва „Ройтерс“. Президентът на Кипър Никос Анастасиадис изрази „дълбоко съжаление и безпокойство“ заради убийствата, информира Асошиейтед прес. Той посочи, че споделя „отвращението“ на народа си, тъй като убийствата очевидно са били насочени към чужденки, дошли в страната, за да работят. Той призова към спокойствие, за да може полицията да приключи спокойно разследването си. Екип британски детективи пристига на острова в понеделник, за да помогне на разследването, съобщи кипърската полиция, цитирана от „Ройтерс“. Стотици хора се събраха в столицата Никозия на организирано в социалните мрежи бдение в памет на жертвите. Много от тях обвиняват властите за убийствата. 70-годишен мъж каза, че е подал сигнал в полицията, че изчезват жени, но вместо да разследват, полицаите започнали да го разпитват за мотивите му да подаде сигнала. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.27", "title": " В Кипър издирват жертви на сериен убиец на жени\t"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b8%d1%8f%d1%82-%d0%b5%d0%bf%d0%b8%d1%81%d0%ba%d0%be%d0%bf-%d1%8f%d0%ba%d0%be%d0%b2-%d0%b7%d0%b0-%d1%81%d1%82%d1%80%d0%b0%d0%bd%d0%b0%d1%82/", "text": "Македонският епископ Яков, който лети с българската правителствена делегация до Светите земи за вземането на Благодатния огън, заяви, че за Македония ще бъде изключително приятно да бъде посетена от българския патриарх Неофит, предава  „Това, което се случва през последните години е доказателство за една нелицемерна, за една братска любов и показва, че Христос наистина възкръсна“, заяви епископ Яков. Той не пропусна да благодари от името на Македонската православна църква-Охридска архиепископи на Българската православна църква за братската обич. На въпрос дали можем да очакваме скорошно посещение на българския патриарх Неофит в Република Северна Македония като част от усилията за задълбочаване на връзките, епископ Яков каза: „Патриархът и Светият синод би трябвало да знаят. На нас ще ни бъде приятно и огромен благослов за нашата Църква и нашият народ“. Епископ Яков от летище София пожела на двата народа Христос воскресе! Старозагорският митрополит Киприан допълни да има пасхална радост и възкръсналият Господ Исус Христос да ни закриля, помага, да ни дава сили, за да можем в единно братско православие да пребъдваме сега и навеки! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.27", "title": " Македонският епископ Яков: За страната ни ще бъде чест да бъде посетена от патриарх Неофит"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d1%86%d1%8a%d1%80%d0%ba%d0%be%d0%b2%d0%bd%d0%b0-%d0%b4%d0%b5%d0%bb%d0%b5%d0%b3%d0%b0%d1%86%d0%b8%d1%8f-%d0%be%d1%82%d0%bf%d1%8a/", "text": "Рано сутринта на Велика събота, официална българска църковна делегация отпътува за светия град Йерусалим, където ще вземе участие в богослужбата в храм „Възкресение Господне“, предава  Всяка година, преди Възкресение Христово, в светия град се събират хиляди християни от цял свят в очакване да слезе Благодатният огън, който е чуден отблясък от Божествената светлина и доказателство за Божествената същност на нашия Господ Иисус Христос. Той е знак за Божията милост към нас човеците и ни укрепява в нашата надежда за възкресение и вечен живот. По решение на Св. Синод тази година българската църковно делегация ще бъде водена от старозагорския митрополит Киприян. За първи път в правителствения самолет, заедно с нашите духовници, ще пътува и представител на македонската православна църква. По традиция в навечерието на православната Пасха, духовенство от всички православни църкви, начело с Йерусалимския патриарх вземат участие в литийното шествие, с което трикратно се обикаля параклиса, издигнат над Гроба господен. След това, съгласно традицията, Йерусалимският патриарх снема одеждите си и останал по подрасник влиза сам при Гроба на Господ Иисус Христос, за да изпроси в молитва невеществения огън, който по чудесен начин се изсипва върху плочата на Гроба. Очаква се българската църковна делегация да донесе Благодатния огън от Йерусалим около 19:00 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.27", "title": " Българската църковна делегация отпътува за Йерусалим\t"}
{"url": "https://trud.bg/%d0%b8%d0%ba%d0%be%d0%bd%d0%be%d0%bf%d0%b8%d1%81%d0%b5%d1%86%d1%8a%d1%82-%d0%bf%d0%bb%d0%b0%d0%bc%d0%b5%d0%bd-%d0%bc%d0%b0%d0%bb%d0%b8%d0%bd%d0%be%d0%b2-%d0%b8%d0%ba%d0%be%d0%bd%d0%b0%d1%82%d0%b0/", "text": "Иконата създава връзка между молещия се човек и Бог или светеца, който е изобразен. Това според Пламен Малинов е тайната на иконописа. Той става иконописец след едно пътуване до Божи гроб. Преди да открие иконата, предпочита живописта „Посетих Израел като пилигрим и християнството стана близко до мен. Когато рисувам дори и да се замисля за нещо друго, продължавам да рисувам, сякаш нещо води ръката ми“, каза иконописецът пред За да рисуваш икони преди всичко трябва да имаш вяра, смята още Пламен Малинов. По думите му, и за да въздейства една икона, също трябва вяра. Вместо аз да съм по света, хора от цял свят идват тук в Етъра, отбелязва още творецът. Той започнал да работи в етнографския музей след конкурс преди повече от 20 години, като преди това работил в Женева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.27", "title": " Иконописецът Пламен Малинов: Иконата създава връзка между молещия се човек и Бог"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-20-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%b2-%d1%82/", "text": "Задържан е 20-годишен мъж, заподозрян за убийство в Троян. Това съобщиха от ОДМВР – Ловеч. На 26 април около 19.35 часа в град Троян пред блок в жк. „Христо Смирненски“ след възникнало спречкване между двама души се е стигнало до смъртта на един от тях – мъж на 32-години. На мястото на инцидента незабавно са изпратени полицейски екипи, извършен е оглед и е установено, че мъжът е починал на място, а на врата му има дълбока рана. След проведени оперативно-издирвателни мероприятия задържан за срок от 24 часа в РУ – Троян по подозрение в извършването на престъплението е 20-годишен мъж. По случая е образувано досъдебно производство и работата продължава под наблюдението на Окръжна прокуратура – Ловеч. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.27", "title": " Задържаха 20-годишен мъж за убийство в Троян"}
