{"url": "https://trud.bg/%d0%b4%d0%b6%d0%be%d0%bd-%d0%bc%d0%b0%d0%ba%d0%ba%d0%b5%d0%b9%d0%bd-%d0%bf%d1%80%d0%b5%d1%81%d0%ba%d0%be%d0%bd%d1%84%d0%b5%d1%80%d0%b5%d0%bd%d1%86%d0%b8%d1%8f%d1%82%d0%b0-%d0%bd%d0%b0-%d1%82%d1%80/", "text": "Влиятелният американски сенатор от Републиканската партия Джон Маккейн определи срещата между президентите на САЩ и на Русия, Доналд Тръмп и Владимир Путин, в Хелзинки като „трагична грешка“ и обвини американския държавен глава, че е проявил „наивност и егоизъм“, пише The Hill. Маккейн също каза, че пресконференцията на Тръмп с Путин е била „едно от най-срамните изпълнения на американски президент, което помня“. Маккейн, който често критикува Тръмп, че не е достатъчно категоричен спрямо Русия, го разкритикува, че не вярва в разкритията на американското разузнаване, че Русия се е намесила в президентските избори в САЩ през 2016 г., предпочитайки отричането от страна на Путин. „Тръмп доказа, че не само е неспособен, но и нежелаещ да се опълчи на Путин“, пише в заявление на сенатора. „Той предпочете да защити тиранин и да му даде платформа да лее пропаганда и лъжи пред света“, допълни той. Според Маккейн е било особено „болезнено“ да гледа как Тръмп критикува съюзника на Вашингтон Германия, че е „напълно контролирана от Русия“.", "date": "2018.07.16", "title": " Джон Маккейн: Пресконференцията на Тръмп с Путин беше срам"}
{"url": "https://trud.bg/%d0%b2%d1%8a%d1%82%d1%80%d0%b5%d1%88%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%87%d1%83%d0%bc%d0%b0%d1%82%d0%b0-%d0%b5-%d1%81%d1%82%d1%80%d0%b0%d1%88%d0%bd%d0%b0/", "text": "Трябва да има евтаназия, тези животни трябва да бъдат убити. Ако това не стане, опасностите са много големи, никого не плаша. Всички действия на шефа на БАБХ са правилни. Това каза министърът на вътрешните работи Валентин Радев по  , по повод плъзналата зараза с чума по животните в Ямболско. Той допълни, че е помолил нещата, които са чули днес по време на продължилото два часа заседание на оперативния щаб, да бъдат разказани на председателите на парламентарните групи утре. Нека народните представители да чуят какви са опасностите и някой да понесе отговорността, каза Радев. „Аз лично се притесних от това, което чух. Тази зараза няма инкубационен период. Животното започва да се заваля и да умира. Вече има три смъртни случая, докладва областният управител в Ямбол. Това ли трябва да чакаме – да започнат да падат животните. Те през това време ще са направили зараза“, допълни министърът на вътрешните работи. По думите му, парите на хората ще бъдат изплатени веднага на пазарна равностойност и никой няма да загуби нищо. Вътрешният министър каза още, че ние сме първата държава в Европа, където влиза такава чума по дребните преживни животни – кози и овце. Предполага се, че е тръгнала от Турция, но тепърва ще се изследва как е минала. Доказано е, че има такава зараза, изпратени са проби във Франция, оттам са потвърдили и ние действаме. Вече са взети мерки и гражданите ще ги усетят още днес: „Проверки на всички автомобили, меса, които возят, има ли свинско вътре… всичко се събира по границата и се хвърля в едни специални места, в хладилници, след това се изгаря или се заравя. Това го правим веднага”. Ще има също строги проверки по граничните пунктове, фериботите, навсякъде, където може да мине нещо с някаква храна. Има специална препоръка към МРРБ веднага да започват да чистят ежедневно, 10-километровата зона до границата, обясни Радев. Министърът беше категоричен, че не иска да застават полицаи срещу хора, които не разбират за какво става дума. Той категорично отрече „полицията да е влачила хората“, както отхвърли твърденията на лидера на БСП Корнелия Нинова. Във връзка с нареждането да се ограничи събирането на хора в района, Валентин Радев поясни, че това се налага, защото с обувките и с дрехите си хората разнасят заразата към другите животни. На финала той каза, че хората, които не искат пари, може да получат животни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Вътрешният министър: Чумата е страшна, притесних от това, което чух"}
{"url": "https://trud.bg/%d0%b5%d0%b2%d1%80%d0%be%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%be%d1%86%d0%b5%d0%bd%d1%8f%d0%b2%d0%b0%d1%82-%d0%bf%d1%81%d0%b8%d1%85%d0%b8%d0%b0%d1%82%d1%80%d0%b8%d1%8f%d1%82%d0%b0/", "text": "Документът излиза през октомври Представители на Европейската психиатрична асоциация (ЕПА) пристигнаха в България за оценка на психиатричното обслужване и на състоянието на системата. За целта до 21 юли те ще се запознават с обстоятелства и проблеми в сектора и ще извършват огледи на психиатрични болници и отделения. В списъка е и Държавната психиатрична болница “Свети Иван Рилски”, която е в трагично материално състояние от много години. Обект на визити ще са още УМБАЛ “Александровска”, СБАЛНП “Св. Наум”, Център за психично здраве “Никола Шипковенски” и Дневен център “Слатина”. Посещението е по покана на националния консултант на България по психиатрия акад. проф. Дроздстой Стоянов. Целта е да се направи външна оценка на системата и да се изготви доклад с препоръки за реформа на най-недофинансирания и занемарен сектор в здравеопазването ни. Това ще стане през октомври. Оценители са проф. Силвана Галдеризи, действащ президент на ЕПА, д-р Джулиан Бецолд, генерален секретар на организацията, проф. Волфганг Гебели, д-р Хелен Киласпие от ЕПА и акад. Стоянов. Домакини на международните експерти са здравното ведомство и Националният център по обществено здраве и анализи. В България има 12 психиатрии, 12 центъра за психично здраве и 20 психиатрични отделения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Евроексперти оценяват психиатрията ни\t\t\t"}
{"url": "https://trud.bg/%d0%b8%d0%bd%d1%84%d0%bb%d0%b0%d1%86%d0%b8%d1%8f%d1%82%d0%b0-%d0%b4%d0%be%d1%81%d1%82%d0%b8%d0%b3%d0%bd%d0%b0-%d0%bd%d0%b0%d0%b4-5-%d0%b3%d0%be%d0%b4%d0%b8%d1%88%d0%b5%d0%bd-%d1%80%d0%b5%d0%ba%d0%be/", "text": "Годишната инфлация до края на юни нарасна до 3,2%, сочат данните на НСИ. Това е най-високата инфлация за последните 5 години и четири месеца, или точно от 64 месеца насам. Само за юни инфлацията е 0,1%. Но натрупаната инфлация за година от 3,2% е доста по-голяма от лихвите по депозитите на гражданите и бизнеса в банките, които са съответно 0,28% и 0,17%. Така реално инфлацията топи спестяванията на хората и бизнеса. В рамките на година горивата за колите са поскъпнали с 13,9%, а на пътническия въздушен транспорт – с 20,9%. Цените на хотелите са нараснали с 16%, а на застраховките, свързани с транспорта – с 21,2%. Някои храни също са поскъпнали сериозно. Цените на зеленчуците са нараснали с 6,1%, а на млякото, млечните продукти и яйцата – с 5,9%. Само през юни плодовете са поскъпнали с 1,4%, а хлябът – с 1,1%. Цените на горивата за колите са нараснали с 3,2%. Зеленчуците обаче са поевтинели със 7,6%. Най-много са паднали цените на доматите и краставиците – съответно с 19,8% и 30,4%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Инфлацията достигна над 5-годишен рекорд"}
{"url": "https://trud.bg/%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%8f%d1%82-%d0%b3%d1%83%d0%b1%d0%b5%d1%89-%d0%b7%d0%b0-%d0%b2%d1%81%d0%b8%d1%87%d0%ba%d0%b8-%d0%b2%d1%80%d0%b5%d0%bc%d0%b5%d0%bd%d0%b0/", "text": "„Светът свали шапка на Хърватия и определи тима като най-добрият губещ за всички времена“, написа местният вестник „Вечерни лист“, цитирайки медийния отзвук по света. Историческият успех на „шахматистите“ с второто място на Мондиал 2018 отекна из цялата планета. „Сълзите им са поводи за гордост“, пише немското издание „Билд“. „Показаха неразрушим дух“, добавя британският канал „БиБиСи“. Хвалебствия имаше и от Испания. „Хърватия е истинският герой на това първенство“, пише вестник „Марка“. Най-щастливи бяха обаче всички в Хърватия. Десетки хиляди изпълниха площада “Бан Йосип Йелачич” в центъра на Загреб при посрещането на „шахматистите“. В столицата градският транспорт бе безплатен през целия вчерашен ден. Така ще бъде и днес. Хърватските военновъздушни сили обаче приветстваха първи селекцията на Зладко Далич с изстрелването на изтребители МиГ-21. Те ескортираха във въздуха самолетът на националния отбор до самото му кацане. Стотици бяха привържениците, които поздравиха футболните герои още на летището. На самата писта бяха не само фенове на тима, но и най-близките на футболисти и треньори. Духов оркестър и мажоретен състав също допринесоха за атмосферата при кацането на самолета, а персоналът на летището бе облечен с екип на националния отбор. Пътят до централната част на столицата пък бе изрисуван. „Обичаме ви“, „Благодарим за неописуемата радост“ и „Гордеем се с вас“ бяха част от посланията, които бяха изписали привърженици с блажна боя. Лука Модрич и компания бяха качени на специален автобус без покрив, от който приеха хилядите поздравления по пътя от летището в Загреб до площада “Бан Йосип Йелачич”. Празненствата завършиха със служба в президентството, където ги посрещна държавният глава Колинда Грабар-Китарович. Снимки: vecernji.hr", "date": "2018.07.16", "title": " Най-добрият губещ за всички времена"}
{"url": "https://trud.bg/%d0%b8%d0%bc%d0%b0%d1%85-%d1%82%d1%80%d1%83%d0%b4%d0%bd%d0%b8-%d0%b3%d0%be%d0%b4%d0%b8%d0%bd%d0%b8-%d0%b2-%d0%b1%d0%b0%d1%80%d1%81%d0%b0-%d0%bf%d1%80%d0%b8%d0%b7%d0%bd%d0%b0-%d0%b2/", "text": "Александър Везенков призна, че в „Барселона“ е имал три трудни години. „Но пък научих много в психологически план, а и за баскетбола – обяви той пред balla.com.cy. – Сега идва ново предизвикателство – „Олимпиакос“.“ Националът разкри, че е приел само за минути офертата от гръцкия тим, който е трикратен европейски шампион. „Много лесно ми бе да реша – продължи той. – Щастлив съм да бъда част от такъв страхотен отбор, с такъв голям треньор, какъвто е Дейвид Блат. Но не искам да говоря много. Сега не е време за приказки, а за упорита работа.“  Везенков подписа за 2 г. с опция за още една. Именно в Гърция тръгна нагоре кариерата на родения в Никозия баскетболист. Той пристигна в школата на „Арис“ (Солун) едва на 14 г., а на 16 г. вече дебютира при мъжете и спечели куп награди.", "date": "2018.07.16", "title": " Имах трудни години в „Барса“, призна Везенков"}
{"url": "https://trud.bg/%d0%bf%d1%83%d1%82%d0%b8%d0%bd-%d1%81%d0%be%d1%80%d0%be%d1%81-%d1%81%d0%b5-%d0%bc%d0%b5%d1%81%d0%b8-%d0%bd%d0%b0%d0%b2%d1%81%d1%8f%d0%ba%d1%8a%d0%b4%d0%b5-%d0%bd%d0%be-%d0%bd%d0%b8%d0%bc%d0%b0/", "text": "Окончателното заключение в спора за намесата на Русия в американските избори може да бъде направено само от съда, а не от разузнавателните служби на САЩ. Това заяви руският президент Владимир Путин на   ( ) в Хелзинки, където се проведе срещата между двамата. „Ако Съединените щати са демократична държава, тогава окончателното заключение в такъв спор (относно предполагаемата намеса на Руската федерация в изборите в САЩ – бел.ред.) може да бъде представена единствено от съда, а не от оперативните служби“, каза държавният глава. Той припомни, че за такава намеса е обвинявана компанията „Конкорд“, която се занимава с ресторантьорски бизнес в Русия. „Но те не представляват руската държава“, каза Путин. Според него, дори ако тази компания наистина се опита да повлияе на изборите, тогава в същото може да бъде обвиняван и американския бизнесмена Джордж Сорос, но по отношение на Русия. „Той навсякъде се намесва, но нима това не е позицията на американската държава? Не е“ – заяви президентът – „Това е позиция на частно лице“. Държавният глава на Руската федерация даде висока оценка на сътрудничеството между спецслужбите на Москва и Вашингтон. „Работата на нашите служби за сигурност е много успешна. Ние подкрепяме продължаващото сътрудничество в областта на борбата срещу тероризма и осигуряването на кибернетична сигурност“, подчерта Путин. „Държавният глава на САЩ Доналд Тръмп засегна темата за руската намеса в американските избори. Трябваше да повторя това, което вече съм казвал много пъти – руската държава никога не се е не планира да се меси във вътрешните работи на САЩ“, категоричен бе лидерът на Кремъл. Той обяви, че е предложил на американския си колега създаването на съвместна антитерористична работна група. „Ще бъде полезно контактите по линиите на спецслужбите да бъда на системна основа. Напомних на президента на САЩ за предложението за създаването на антитерористична работна група“, заяви Путин след преговорите с лидера на Белия дом. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Путин: Сорос се меси навсякъде, но нима това е позиция на американската държава?"}
{"url": "https://trud.bg/%d0%b8%d1%81%d0%ba%d0%b0%d1%82-%d0%bc%d0%b5%d1%80%d0%ba%d0%b8-%d1%81%d1%80%d0%b5%d1%89%d1%83-%d1%81%d0%b8%d0%b2%d0%b0%d1%82%d0%b0-%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0/", "text": "Европейската петролна асоциация FuelsEurope призова правителствата на 28-те страни от ЕС да вземат строги мерки срещу сивата икономика. В позиция, публикувана на сайта на асоциацията и изпратена до първия зам.-председател на ЕК Франс Тимерманс, се подчертава, че “във връзка с продължаващия дебат върху сивата икономика в някои страни от ЕС, FuelsEurope очаква от правителствата да гарантират, че легалният бизнес, работещ в пълно съответствие с фискалните регулации, не понася щети от незаконни доставки на горива, за които не са заплатени съответните данъци”. “Призоваваме всички правителства в ЕС да предприемат строги мерки, за да предотвратят облагите, които незаконният бизнес извлича от неефективни фискални регулации за сметка на бизнеса, опериращ легално, в съответствие със закона и в полза на обществото”, се казва в позицията. FuelsEurope обединява 41 мултинационални нефтопреработвателни компании от ЕС, които осигуряват 270 млрд. евро данъчни постъпления в бюджетите на страните-членки. През пролетта на тази година асоциацията организира у нас конференция “Стратегия на рафиниращата индустрия до 2050 г.”.", "date": "2018.07.16", "title": " Искат мерки срещу сивата икономика"}
{"url": "https://trud.bg/%d0%bd%d0%b0%d1%80%d1%83%d1%88%d0%b5%d0%bd%d0%be-%d0%ba%d0%b0%d1%87%d0%b5%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b2%d0%be%d0%b4%d0%b0%d1%82%d0%b0-%d0%b2-%d0%b4%d0%b5%d1%81%d0%b5%d1%82/", "text": "Нарушения в качеството на водата в четири открити и 35 закрити басейна са открили от Столичната регионална здравна инспекция. Високо съдържание на хлор и епителни клетки във водата в четири открити столични басейна са установили инспекторите от началото на сезона. „Амониевите йони и нитритите са свързани с използване на басейна не по предназначение. Понякога, когато се ползват от малки деца, те се изпишкват и тези показатели се появяват при лабораторен контрол“, обясни Марияна Петрова – главен инспектор в РЗИ, по  . Същите нарушения са установени и в басейните на закрито. От началото на годината са издадени предписания за лошо качество на водата в 35 от тях. В други 13 басейна са издадени заповеди за временно спиране. „Има и наличия на отклонения от микробиологичните показатели. В тези случаи имаме издадени заповеди за временно спиране на обектите до отстраняване на нарушенията и съответно имаме глоби за съответните лица“, посочи Марияна Петрова . Освен проверките на Регионалната здравна инспекция, задължение за изследване на водата имат и собствениците на басейни. Пробите се взимат всяка сутрин. Сигнали за замърсяване могат да се подават от граждани на дежурния телефон или на сайта на Регионалната здравна инспекция.", "date": "2018.07.16", "title": " Нарушено качеството на водата в десетки басейни в София"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-202/", "text": "Тръмп – Путин, четири часа, които могат да променят света Исторически разговор в Хелзинки. Руският президент увери, че Москва не се е месила в изборите в САЩ. Вашингтон няма да признава Крим.     Затягат граничния контрол заради чумата АПИ ежедневно ще почиства пътя преди контролните пунктове. Обезщетения на килограм тегло или минимум 190 лв. Експерти от ЕК проверяват БАБХ.     142 компании в Китай са с български собственици Шенген спира китайските инвестиции у нас и българските визи не се признават от останалите членове на Европейския съюз, това пречи много на бизнеса, казва Лъчезар Динев, председател на Българо-китайската търговско промишлена палата, в интервю за „Труд“.             Как проиграхме шанса си за решаване на македонския въпрос България сега отново е губеща, а перспективата й е смущаваща – анализ на доц. д-р Йордан Величков.           С двата процента ще се справим, но с двадесетте? Или ще трябва да правим инвестиционни проекти за купуване на бойци и командири – коментар на Спирдон Спирдонов.           Футболният Шарл Перо Силует на Дидие Дешан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Вижте акцентите в броя на вестник „Труд“ във вторник, 17 юли 2018"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d1%87%d1%83%d0%bc%d0%b0-%d0%bd%d0%b0%d0%b8%d1%81%d1%82%d0%b8%d0%bd%d0%b0-%d0%b8%d0%bc%d0%b0-%d0%b8-%d1%82%d1%8f/", "text": "Министърът на земеделието, храните и горите Румен Порожанов увери, че евтаназирането на животните в Ямболско заради чума е стандартна мярка при такива болести. По думите му мерките на БАБХ не са били крайни, а стандартни за подобно смъртоносно заболяване. Той допълни, че ваксинация срещу болестта би довела до изолиране на ваксинираните животни в региона и възбрана на България да изнася продукти от овцевъдството. По   министърът призна, че е имало проблем с комуникацията между БАБХ и стопаните, който е довел до нагнетяване на напрежението и неразбиране. За оставка на шефа на Агенцията по храните ще се обсъжда след одита на експертите от ЕК. „Чума наистина има и тя е потвърдена с всички лабораторни проби“, заяви министър Порожанов. Първата проба, която е взета и положителна, е била изпратена в Монпелие във Франция, за да се потвърди, допълни той. Министър Порожанов отрече първо да е започнало избиването на животни, а впоследствие да е била издадена заповед за това. След потвърждението от Франция издадена първата заповед за евтаназирането на животните, обясни той. ЕК има отделно решение за регионализиране на засегнатите места, което означава, че БАБХ веднага е уведомила ЕК за наличието на заболяването. След това е последвала възбрана за движение на животни и стока в областите, засегнати от областта – това е било първоначално за обл. Ямбол и обл. Бургас, обясни министър Порожанов. След това е имало второ решение възбраната да не бъде на целите области, а на отделни засегнати общини. „Днес събрахме за пръв път щаба, в който заседаваме както по африканската чума, така и по чумата по овцете. Утре ще има председателски съвет в парламента с председателите на парламентарни групи, за да можем да обясним подробно, с документи и експертиза всяко едно действие. Ако госпожа Нинова се беше поинтересувала и не беше гледала само документи и кой какво е казал…“, каза Порожанов.", "date": "2018.07.16", "title": " Румен Порожанов: Чума наистина има и тя е потвърдена с всички лабораторни проби"}
{"url": "https://trud.bg/%d0%b7%d0%b0%d1%82%d1%8f%d0%b3%d0%b0%d1%82-%d0%b3%d1%80%d0%b0%d0%bd%d0%b8%d1%87%d0%bd%d0%b8%d1%8f-%d0%ba%d0%be%d0%bd%d1%82%d1%80%d0%be%d0%bb-%d0%b7%d0%b0%d1%80%d0%b0%d0%b4%d0%b8-%d1%87%d1%83%d0%bc/", "text": "Обезщетения на килограм тегло или минимум 190 лв. Затягат контрола по границите, заради чумата по дребните преживни животни, която наложи евтаназия на близо 4000 кози и овце от засегнатите села в Ямболско и Бургаско. На заседание на оперативния щаб, който координира борбата с чумата по животните, беше решено да бъдат увеличени проверките на автомобилите по границите и най-вече на българо-турската. Смята се, че заразата идва от Турция, където не важат европейските правила за евтаназиране на животните. Митничарите ще правят повече проверки на товарите за пренос на месни храни. Това, обаче, може да доведе до километрични опашки на границите. Друга мярка, която са обявили, е да се избягват обществени прояви в 10-километровата зона около огнищата, където беше открита болестта. А от АПИ ежедневно ще почистват пътя преди контролните пунктове около 10-километровата зона. Днес започна изплащането на обезщетенията на фермерите от селата Воден и Кости. Сумата е изчислена на килограм тегло, като стойността е не по-малко от 190 лв. за една коза или овца. За животните под селекционен контрол обезщетението е не по-малко от 250 лв. на животно. Предстои да започне и изплащането за фермите от останалите засегнати населени места от община Болярово. В сряда на заседание на Министерски съвет ще стане ясно дали ще има допълнителни обезщетения за фермерите, останали без стада. Междувременно председателят на парламента Цвета Караянчева свиквa днес извънредно заседание в Народното събрание с ръководствата на всички парламентарни групи, за да обсъдят мерките срещу болестта. Стадото на баба Дора от ямболското село Шарково няма да оцелее, каза директорът на Българската агенция по безопасност на храните (БАБХ) д-р Дамян Илиев по повод евтаназията на овцете и козите в региона заради чумата. Заради ситуацията експерти от ЕК пристигнаха днес, за да проверят дали БАБХ се справя достатъчно добре с мерките около заразата от чума в пограничните райони. В своя позиция президентът Румен Радев попита „Защо не бяха предприети превантивни мерки срещу чумата и защо се пренебрегва ваксинирането“. „Властите дължат отговор защо животновъдите не бяха информирани детайлно и предварително, за да бъдат убедени в предприетите мерки, както и в гарантирането на интересите им“, заяви той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Затягат граничния контрол заради чумата (обзор)\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b5-%d0%bf%d1%80%d0%b0%d0%b2-%d0%bd%d0%b0%d1%82%d0%be-%d0%b5-%d0%b5%d0%b4%d0%b8%d0%bd-%d1%81%d0%ba%d1%8a%d0%bf-%d0%b1%d1%8f%d0%bb-%d1%81%d0%bb%d0%be%d0%bd/", "text": "Доналд Тръмп е прасе, лъжец, женомразец, расист, и чудовище, не споменах разрушител и копеле. Дали от това ще се почувстваме по-добре? Коментарите за сегашния американски президент, изглежда ни задължават да се влеем в потока на всеобщо презрение. Но той просто играе неговата си игра. Аз смятам, Тръмп за аберация, за временна травма, засягаща американската политика. Той е почитател на тезата на историка Артър Шлезинджер, че конституцията на Америка често вкарва републиката в бездната, само за да я измъкне след това обратно. Но дори чудовищата могат да имат добър въпрос. По този начин, Тръмп каза тази седмица на сесията на НАТО, че организацията е изгубила истинската си цел. Тръмп иска да знае какво всъщност смята Европа за своята политика на отбрана. НАТО е основано през 1949 г. в отговор на блокадата на Берлин от Сталин и тя трябваше да „държи Съветския съюз вън, американците вътре, а германците долу“ и оттогава съществува американския ядрен щит, който има огромна цена за Америка. Единствените военни постижения на НАТО са разпада на Югославия и загубата на 17-годишна война в Афганистан и това няма нищо общо със Северния атлантически океан. Нищо по-добре не символизира това, от подаръка на Тереза Мей към Тръмп тази седмица с изпращането на 450 британски войници за Кабул. НАТО възнамеряваше да възпира атаките на Русия срещу Европа. През 1945 г. Западът се съгласява с Потсдамското споразумение, приемайки съветската „сфера на влияние“ над Източна Европа. Така, когато Русия нахлу в Унгария през 1956 г. и в Чехословакия през 1968 г., нямаше никакво съмнение, че НАТО или Европа ще си отмъстят. Желязната завеса си беше желязна. Но след 1989-а и разпадането на Потсдамската Европа, НАТО не се обърна към разбитата Русия, за да сключи ново споразумение, а направи точно обратното и въпреки протестите на слабия лидер на Русия, Борис Елцин, прибра под своето крило, бившите държави от Варшавския договор и напредна на изток към границата с Русия. Това обхвана Полша, Чехословакия и Унгария, след това балтийските държави, Румъния и България. Това беше същото след като Хрушчов, постави своите ракети в Куба. Само Германия съветваше за предпазливост. Провокацията на НАТО беше толкова очевидна, че стана открита покана за всеки нов популистки лидер в Москва да се възползва от насилствено събудения патриотизъм на Русия и отговорът беше Владимир Путин. Той и неговите клептократични приятели са на практика създание на НАТО. Но фактът, че Америка е страна на провокацията, не обезсилва въпроса на Тръмп. Каква е политиката на НАТО отвъд нуждата срещу Русия и защо разчита само на американския щит? Учудващо е, че три десетилетия след 1989 г. Европа е почти обратно в „Студената война“ с Москва. Като победител в последната война, НАТО беше основно отговорен за намаляването на напрежението и постигането на мир, но вместо това се обяви за победител. Ако Европа иска да наеме американския ядрен щит, тя трябва да знае как да плати за него на Америка. Но сегашните военни игри срещу Русия са контрапродуктивни. Сухопътните сили на Европа са толкова слаби, че те ще бъдат унищожени от Русия в рамките на няколко дни. Така че Европа наистина очаква, че Вашингтон ще нареди за ядрен бараж срещу руска инвазия в балтийските страни. А конфликта с Унгария на Орбан или с Турция на Ердоган, и двете са страни членки на НАТО? Това не е реалистична политика, да не говорим за американската намеса след навлизането на Русия в Украйна или Грузия. Ето защо Орбан и Ердоган разумно поглеждат към Путин. НАТО е заличено от реалната политика. Тръмп действително казва на Европа, че НАТО е остаряла организация, но и той греши, след като накара Европа да харчи 4% от БВП за оръжия. Това не помага на никого освен на отбранителната промишленост. Разходите за отбрана трябва да отговарят на правдоподобната заплаха, а не на някаква неясна бюджетна цел. Въвеждането на санкции срещу Путин не е истинска политика на отбрана. По-добре е да тръгнеш по пътя на разведряване на международните отношения, и да признаеш сферата на влияние на Русия. Каквито и да са мотивите на Тръмп за това, той със сигурност е прав. Разумно е НАТО да има противопожарна сила, за да се справи със сепаратистките и граничните размирици като Косово, но не и при конфликт с Русия. Опитите за създаване на съвместни европейски сили, има над половин дузина още от 50-те години на миналия век, но всичките бяха едно фиаско. Великобритания и Франция трябва да сложат край на безсмислените си ядрени възпиращи средства. Техните подводници, самолети и изтребители са скъпи играчки за момчета. Понастоящем единствената роля на конвенционалните сили на Европа е да се присъединят към неоимпериалистическите войни на Вашингтон, предимно срещу исляма. Когато Великобритания преодолее кризата си от Брекзит, отношенията в отбраната на Европа ще се нуждаят от основен ремонт. И първата стъпка, е да се започне да се мисли за смисъла от НАТО и за това трябва да сме благодарни на Тръмп.   Безполезни военни доставки в Англия Планирането на разходите за отбраната на Великобритания трябва да бъдат внимателно обмислени. Парите, пропилени за безполезни доставки, са наистина зашеметяващи. Обединеното кралство е напълно безопасно от всякакви екзистенциални нападения и ние нямаме доказателства за руски проект за завладяването на Великобритания. Великобритания се нуждае от прилична брегова охрана, по-добра гранична сигурност и първокласен екип за контратероризъм. Тя трябва да пази своето киберпространство. Но нейната мека сила е значителна, а нейната дипломация е уважавана.", "date": "2018.07.16", "title": " Тръмп е прав, НАТО е един скъп бял слон\t\t\t"}
{"url": "https://trud.bg/%d1%81-%d0%b0%d0%ba%d1%86%d0%b8%d0%b8-%d0%bf%d0%be%d0%b3%d0%b2%d0%b0%d1%82-%d1%82%d1%80%d0%b0%d0%b2%d0%b5%d1%81%d1%82%d0%b8%d1%82%d0%b8%d1%82%d0%b5-%d0%bd%d0%b0-%d0%b1%d1%83%d0%bb-%d1%85/", "text": "Общинският съветник от БСП Николай Николов предложи да бъде поставена 360-градусова камера до пешеходната пътека на бул. „Христо Ботев“ при пресечката с ул. „Дамян Груев“ за справяне с травеститите. От СДВР ще направят специализирани акции за установяване на нарушения в района, но искат и сигнали от граждани, по които да работят, съобщи пред „Труд“ шефът на Постоянната комисия по обществен ред и сигурност в Столичния общински съвет Иван Илиев. „Имахме днес първа точка в комисията по сигурност, 6-месечен доклад за дейностите на Столичната дирекция за вътрешните работи за опазване на обществения ред. В рамките на дискусията по доклада, колегата от БСП Николай Николов повдигна въпроса по отношение на травеститите. Това, което го има като ангажимент от СДВР е да направят специализирани акции, за да установят дали има проблеми и нарушения. Те очакват и писмени сигнали от страна на живущите. В зависимост от това, къде е извършено нарушението, дали тези хора са разположени в етажните собствености или на публично-общинска собственост като тротоари и градинки, те взимат отношение по различни сигнали. Когато нарушението е в рамките на етажната собственост, тогава някой от тази етажна собственост трябва да подаде сигнал“, коментира Илиев. По данни на СДВР, при тях от доста време не са постъпвали такива сигнали за навлизане в етажните собствености и изглежда, че проблема е решен на територията на близката градинка. Николай Николов обяви, че е поискал да бъде поставена 360-градусова камера до пешеходната пътека на бул. „Христо Ботев“ при пресечката с ул. „Дамян Груев“, през която да бъде следено спазването на обществения ред. „Предложението ми е във връзка с разрешаването на проблема с травеститите, които се събират всяка вечер точно на това място, обясни той. Бях изненадан да чуя от зам.-директора на СДВР старши комисар Антон Златанов, че не знае за пожара, който предизвикаха травестити в изоставената винарна на ул. „Позитано“ точно преди месец. Още по-странно ми беше твърдението му, че нямало проблеми с травестити в района на Министерство на земеделието. Старши комисар Златанов каза, че не били постъпвали сигнали от граждани, които да се оплакват от присъствието им. По това той съди, че няма проблем. А травеститите са там всяка вечер и ако мине патрул, може да ги види“, каза Николов. Той възрази и срещу забраната за каскади с велосипеди, ролери и скейтборд върху бордюри и стъпала. Днес тя отпадна от проекта за Наредба за обществения ред на територията на Столична община. В момента наредбата се гледа в комисии на общинския съвет. Според точка от нея, глоба от 100 до 300 лв. за първо нарушение чака правещите каскади с ролери, велосипеди и скейтборд извън определените за това места. Предстои да бъде уредено кои ще са тези места, като на тях ще бъдат изградени специални рампи за каскадите.  „Днес в комисията имахме много сериозен дебат с представителите на скейтбордистите, Направление архитектура и градоустройство и другите общински съветници и се обединихме около един относително чист текст, който ясно показва какво може и какво не може да се прави. Идеята е по ясен начин да заявим от една страна, че правенето на каскади изобщо не е забранено, но то не може да се случи на съответните инфраструктурни елементи от общинската собственост. Приели сме компромисен вариант на текст, в който всички дадохме предложения“, коментира Илиев. Текстът, оформен в комисията днес, забранява каскади да се правят на парапети, огради, пейки, бордове на фонтани, оборудвани съоръжения на детски площадки, поставени в градините, парковете, детските и спортните площадки или на други места за обществено ползване. На местата, които не са определените от общината, желаещите ще могат да карат скейт, ролери и колело спокойно и без да правят каскади. Дефиницията за каскада, приета в новия текст, е „акробатически номера с опасни скокове наподобяващи падане“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " С акции погват травеститите на бул. „Христо Ботев“ в София\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bd%d0%b0-%d0%b6%d0%b8%d0%b2%d0%be-%d0%ba%d0%b0%d0%ba-%d1%84%d1%80%d0%b0%d0%bd%d1%86%d0%b8%d1%8f-%d0%bf%d0%be%d1%81%d1%80%d0%b5%d1%89%d0%b0-%d1%88%d0%b0%d0%bc%d0%bf/", "text": "Десетки хиляди французи се събраха на Шанз-Елизе, за да посрещат националите по футбол, които завоюваха шампионската титла на световното в Русия. Новите световни шампиони ще вземат участие в грандиозното празненство, като всички играчи и треньорският щаб ще минат по улиците на града в открит автобус. „Петлите“ стъпиха за втория път в историята си на световния връх, след като победиха Хърватия с 4:2 във вчерашния финал на „Лужники“. Ден по-късно големите герои се завърнаха в родината си, като селекционерът Дидие Дешан и капитанът на тима Юго Лорис първи излязоха от самолета на Еър Франс, носейки в ръце легендарният златен трофей за радост на щастливите привърженици. Всички играчи на тима минаха по червен килим, а пожарникарската бригада на място им направи шпалир, информира  . След това за отбора предстои официална аудиенция при президента на страната Еманюел Макрон, който вчера изгледа на живо победата на Франция. Междувременно стана ясно, че Макрон ще награди всички играчи от състава на Франция с Ордена на френския легион за „изключителни заслуги“ към страната. Все още не е определена дата за официалната церемония, която ще бъде втора подобна за треньора на „петлите“ Дидие Дешан, който получи същото държавно отличие преди 20 години от тогавашния президент Жак Ширак, тъй като бе капитан на отбора, донесъл първата световна титла за Франция. Най-вероятно сега Дешан ще получи по-висок ранг на отличието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Вижте НА ЖИВО как Франция посреща шампионите си (ВИДЕО)"}
{"url": "https://trud.bg/%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d1%81%d1%82%d0%b0%d0%bd%d0%b4%d0%b0%d1%80%d1%82-%d0%bf%d0%bb%d0%b0%d0%bd%d0%b8%d0%bd%d1%81%d0%ba%d0%b8-%d0%bf%d1%80%d0%be%d0%b4%d1%83/", "text": "Малки общини губят 2/3 от хората си Да се въведе стандарт за качество “планински продукт” за храни от планинските и полупланинските райони на страната предлагат от Икономическия и социален съвет (ИСС) в становище, изпратено до медиите. Целта е развитието на планинските райони на страната. Производителите ще трябва да спазват специфични изисквания и да са от определени региони, за да поставят върху храните лого за “планински продукт”. Подобни национални стандарти за производителите от планинските райони вече има в четири европейски държави. Сред другите предлагани мерки са създаването на подкрепяща среда за развитие на семейния бизнес. Текстовете ще бъдат обсъдени от работна група в Министерството на земеделието, като идеята е да бъде приета наредба, която да стимулира производството и да насърчава популацията в тези региони. Според статистиката 2555 населени места, или 42,5% от територията на България, се нуждае от помощ за развитие, пише в становището на ИСС. Възможности за субсидиране на лихви по кредити, за данъчни стимули и за гарантиране на възможност за участие в обществени поръчки, както и въвеждането на строги правила и контрол върху посредниците при изкупуването на продукцията ще гарантират успешно развитие на планинския бизнес, заявяват от ИСС. Да се стимулира и туризмът в планинските региони, предлагат от ИСС. 70% от находищата на минерални води са в планински региони, с което може да се предостави добър туристически продукт. 1/3 от земеделският фонд и 24,6% от обработваемата земя са в планините, но тревожен е фактът, че почти половината от планинските общини губят 2/3 от своя човешки потенциал заради миграция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Предлагат стандарт „планински продукт“\t\t\t"}
{"url": "https://trud.bg/%d0%bc%d0%be%d0%bd-%d0%b2%d1%8a%d0%b2%d0%b5%d0%b6%d0%b4%d0%b0-%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%b4%d0%b0%d1%82%d0%b8%d1%82%d0%b5-%d0%bd%d0%b0-%d0%b8%d0%b7%d0%bf%d0%b8%d1%82%d0%b8/", "text": "Догодина изпитите след VII клас ще в средата на юни и няма да съвпадат с датите на матурите след 12-ти клас. Самата кампания по кандидатстването пък се очаква да продължи до началото на август. Така предвижда графикът на просветното министерство за учебното време. Според министерството така седмокласниците ще имат възможност да усвоят повече учебен материал преди изпитите, предаде  . С малко са намалени и пролетната, и есенната ваканции. Догодина изпитът по български език за седмокласниците ще бъде на 17 юни, а този по математика – на 19 юни. Матурите за XII клас остават през май. Според зам.-министър Таня Михайлова преместването на датите за седмокласниците се налага заради новата Наредба за оценяването. Според нея те учат до 30 юни, а изпитите трябва да са две седмици преди края на учебната година. „Много често и родители, и учители казват „много са рано изпитите, ние не успяваме да вземем целия материал“.Това също е една стъпка за това да бъдат малко по- спокойни и да имат повече време“, каза Таня Михайлова, зам. министър на образованието и науката. Заради по-късните дати на изпитите след VII клас кампанията догодина по кандидатстването ще бъде предимно през месец юли. От министерството се надяват тя да е приключила до 1 август. На родителите, които вероятно ще кажат, че през юли и август вече водят децата на море, Таня Михайлова отговаря, че кандидатстването след VII клас е веднъж и изисква сериозно отношение. И все пак, всеки момент заповедта за датите ще бъде качена за едномесечно обсъждане. Миналата година вече беше направен опит изпитите да бъдат изтеглени през юни, но след родителски реакции бяха върнати обратно.  Колкото до ваканциите – есенната ще бъде четири дни, като е намалена с един ден. Коледната остава 11 дни, но още на 2 януари децата ще трябва да са на училище. Пролетната е от 30 март до 7 април и е намалена с един ден. Именно по-малките ваканции предпоставят графика на учебното време да не навлиза в месец юли, каквото предложение имаше миналата година. Краят на новата учебна година остава непроменен.Колкото до началото й – 15-ти септември е в събота, така че тя ще започне на 17-ти септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " МОН въвежда промени в датите на изпитите след 7-ми клас и ваканциите"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%b8-%d1%80%d1%83%d1%81%d0%b8%d1%8f-%d0%bf%d1%80%d0%b8%d0%bc%d0%b5%d1%80%d0%b8-%d0%b7%d0%b0-%d1%81%d0%b2%d0%b5%d1%82%d0%b0/", "text": "МОСКВА Гробното   мълчание   на Парк   де   Пренс на ноември година   се   превърна   в   зачатие   на   нещо   велико Франция   никога   не   бе   ставала   световен   шампион Беше   известна   като   симпатичния   губещ   в   красиви   мачове   срещу големите   пушки Българската   рана   отвори   нова   ера   в   страна   с   огромно   икономическо   влияние На ноември а   най големият   спортен   вестник Екип излезе   със   заглавие Франция   се   класира   за   Мондиал Ирония защото   беше   домакин   на   мондиала Едва   ли   някой   е   предполагал че   ще   се   роди   поколението   на   Зинедин   Зидан   и   Дидие   Дешан което   гръмовно   ще   запее   Марсилезата   край   Айфеловата   кула   с на   финала   над   Бразилия Франция   направи   революция   с   футбола   си   и   успя В   последните мондиала петлите играха   на   три   финала   и   спечелиха   два Сегашният   френски   тим   е   пълен   с   млади   луди   глави начело   с   вункеркинда   Килиън   Мбапе С   примера   за   вярност   и   чест   Антоан   Гризман С борещия   се   с   пантери Пол   Погба С   най добрия   дефанзивен   халф   в   света   Н ’ Голо   Канте С   вратаря стена   Уго   Лорис Можем   да   кажем   едно   истинско Уау Защото   тепърва   скорост   ще   набира милионният   Осман   Дембеле а   френският   футбол   днес   е   най голямата   люпилня   на   футболни   таланти   на   планетата „ Поздравления   за   Франция която   игра   страхотен   футбол написа   американският   президент   Доналд   Тръмп   в   туитър Държавният   глава   на   Щатите   веднага   след   това   подаде   още   по висока   топка Поздравления   за   Русия   и   президента   Путин   за   страхотната   организация   и   за   едно   от   най добрите   световни   първенства   в   историята продължи   Тръмп Безспорен   факт Русия   направи   първенство   за   чудо   и   приказ Футбол   на   страхотно   ниво   със   само   едно от мача Нито   веднъж   не   се   стигна   до   хулигански   боеве   между   фенове А   въпреки   огромните   разстояния   руснаците   заслужават   отличен   за   логистиката   по   придвижването   на   феновете Нямаше   ги   и   традиционните   изнервящи   опашки   на   точките   за   проверка както   и   блъсканиците   по   транспортните   артерии   на   големите   спортни   форуми Цялото   световно   мина   под   знака   на   спокойствието   и   купона на   който   най много   се   радваха   милионите   южноамериканци   през   месеца   на   шампионата И   въпреки че   техните   отбори   отпаднаха   рано   от   първенството агитките   им   останаха   и   за   последната   седмица   и   до   последно   крещяха   превърналото   се   в   хит Спасибо   Росия Всичко   завърши   с   шоу   на   президентите Еманюел   Макрон Франция и   Колинда   Грабар Китарович   под   проливния   дъжд   над Лужники За   разлика   от   Путин   и   боса   на   ФИФА   Джани   Инфантино   двамата   не   поискаха   чадъри Те   бяха   в   центъра   на   света Под   светлината   на   прожекторите На   първо   място   в   двора   на   Цар   Футбол който   въпреки   съперничеството   явно   може   и   да   обединява Поне   това   показа   картината   на   Мондиал", "date": "2018.07.16", "title": " Франция и Русия – примери за света"}
{"url": "https://trud.bg/%d0%be%d1%82%d0%bf%d0%b0%d0%b4%d0%b0-%d0%b8%d0%b7%d0%b4%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%85%d0%b0%d1%80%d1%82%d0%b8%d1%8f-%d0%bd%d0%b0-%d1%88%d0%b5%d1%81%d1%82-%d0%b2%d0%b8/", "text": "Общо шест от най-масово издаваните хартиени удостоверения вече не се изискват от гражданите и бизнеса, а данните за тях се проверяват служебно. Справките се извършват само по електронен път чрез достъп на служителите до основните регистри, сред които Търговския, Имотния, БУЛСТАТ, Регистъра на задълженията към митническата администрация и др., съобщиха от правителствената информационна служба. Преустановява се изискването на хартиен носител на следните удостоверения: Мерките са част от дългосрочния приоритет на правителството за провеждане на административна реформа чрез облекчаване на процедурите и повишаване качеството на административно обслужване за гражданите и бизнеса. Тази цел се постига чрез премахване на изискването за представяне на някои от по-разпространените официални документи на хартиен носител, опростяване на режимите, регламентиран достъп до регистри, електронен документооборот и служебен обмен на информация между институциите. В отговор на постъпили оплаквания, че административни структури в страната продължават да изискват отпаднали като необходимост удостоверения и свидетелства, вицепремиерът Дончев инициира създаването на нарочен електронен адрес udostoverenia@government.bg, където граждани да сигнализират за неправомерно изисквани от тях документи. Сигнали се проверяват от Главния инспекторат на Министерския съвет.", "date": "2018.07.16", "title": " Отпада издаването на хартия на шест вида удостоверения"}
{"url": "https://trud.bg/%d0%b8-%d0%bd%d0%b8%d0%ba%d0%be%d0%bb%d0%b0%d0%b9-%d0%bf%d0%b5%d0%bd%d1%87%d0%b5%d0%b2-%d0%b5-%d0%bd%d0%b0-%d0%bf%d1%8a%d1%82-%d0%b4%d0%b0-%d0%b7%d0%b0%d0%b8%d0%b3%d1%80%d0%b0%d0%b5-%d0%b2-%d0%bf/", "text": "И Николай Пенчев е напът да заиграе в полския „Шчечин“, където наскоро за спортен директор бе назначен най-успешният наш треньор Радостин Стойчев. През миналия сезон националът стана шампион с друг отбор на страната – СКРА (Белхатов), а преди това вдигна и титлата с „Асеко“ (Ресовия). Тимът, чийто спонсор е местната корабостроителница, вече хвърли бомбата, като привлече звездата Матей Казийски. Преди дни младият талант Аспарух Аспарухов също подписа с клуба.  Ден по-рано стана ясно, че отборът ще бъде воден от 33-годишния наставник Михал Гогол, наричан в родината си Полския Радо. Специалистът е помощник на Витал Хейнен в националния тим на Полша и обяви, че тимът ще е готов да се бори за медали.", "date": "2018.07.16", "title": " И Николай Пенчев е на път да заиграе в Полша"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d1%8a%d1%82-%d0%bf%d0%be-%d0%b0%d0%bd%d1%82%d0%b8%d1%82%d0%b5%d1%80%d0%be%d1%80-%d1%85%d1%80%d0%b8%d1%81%d1%82%d0%be-%d1%81%d0%bc%d0%be%d0%bb%d0%b5%d0%bd-2/", "text": "– Г-н Смоленов, усеща се голямо раздвижване на силите в световен мащаб… Как си го обяснявате? – Има нещо ново – глобално развихряне на ненормалниците, които сякаш са решили да прекроят света по свой образ и подобие. И разполагат с финансова мощ, вездесъщи лобисти и разклонена суперорганизация. Тя е таен многоцветен интернационал, който действа срещу националните държави – включително и против онези, които са го подкрепяли, предоставили са му гостоприемство и отдавна пропагандират неговата версия за новия световен ред. Наблюдаваме шизофренно раздвоение на идентичността – объркан стар свят и побъркан нов свят – вкопчили се един в друг, докато уж се опитват да се отърват един от друг. Борба за надмощие, която отива далеч отвъд границите на нормалността! И заплашва самата ни цивилизация, формирала се хиляди години не по прищевки, а по природните норми. А защо извращаването на света се е превърнало в идея-фикс за някои свъхбогати и много влиятелни фактори? Защото от перверзиите те печелят неизмеримо повече, отколкото от нормалните ценности на обществото. Все едно дали става дума за междуконтинентален трафик на наркотици или на мигранти. – Дали е само бизнес? Или има и нещо повече? – Това се върши от структури с огромна власт и финансов ресурс. Трябва ли да приемем, че този бизнес е неизменна част от новия световен ред? И че заложници на тази глобална далавера ще бъдат цели поколения млади хора. А чрез тях и семействата им, и обществото, което не може да се справи с наркокрацията. Десетилетия наред тя усилва влиянието си дори в държави с демократични традиции. И контролира положението чрез своите подставени лица по върховете на властта, както чрез клиентелата си на всички нива на обществото. Наркотиците вземат повече жертви сред младите, отколкото огнестрелните оръжия в училища и университети на САЩ. Срещу оръжията имаше многохилядни протести; но да сте чули някъде за организиран масов протест срещу нарко-естаблишмънта?! – Това ли е новото „международно положение“? – Ето това е един нов аспект на „международното положение“, което визирате с въпроса си. Но е важно да се разбере, че външно- и вътрешно-политическите промени са обвързани. Стремежът за освобождение от това заложничество е мотив за нова редакция на новия световен ред. Надявам се след срещата между Доналд Тръмп и Владимир Путин това да стане част от едно по-далновидно сътрудничество между САЩ и Русия. То ще е продължение и на усилията за съвместна борба срещу тероризма, който според мен ще бъде в центъра на общото им внимание. Срещата в Хелзинки не е жест на политическа коректност, а израз на политическо мъжество. Гледам на събитието като среща на мъжки момчета, които са оценили по достойнство качествата и позициите на другия. А и трудностите, които всеки е трябвало да преодолее, за да стане възможно самото събитие. Държавниците несъмнено ще прокарват националните интереси на собствените им страни. Но те имат и отговорности към глобалната обстановка. Тръмп и Путин са лидерите, които могат да насочат света най-после към нормализация. Което никак няма да е лесно, като се има предвид колко далече е отишъл заговорът за извращаване на глобализацията. Важно е двамата суперлидери да дадат отпор на онези сили, които заради истерията на студената война са готови да провокират дори ядрен конфликт. – Ще посочите ли конкретен пример? – Спомнете си например как още преди встъпване в длъжност на новия американски президент му бе устроена провокация. На командващия Тихоокеанския флот на САЩ по време на важна пресконференция му бе зададен въпрос: „ако президентът нареди термоядрен удар по Китай, то дали командващият ще изпълни тази заповед“. Известно е, че Тръмп е последовател на стратегическите виждания на Никсън, на когото се дължи подобряването на американо-китайските отношения. А съветник на Никсън по националната сигурност е великият Хенри Кисинджър, специалист по Китай, готов да продължи с подхода си при Тръмп. Приоритетите на този подход са противоположни на онова, което характеризираше политиката на Обама и Хилари Клинтън. Разведряване, вместо нагнетяваната от Хилъри истерия в духа на студената война. Стратегически реализъм, който търси баланс на силите вместо глобализаторския фанатизъм в стил Бжежински. И като стана дума за глобализация, подходът на Тръмп и Кисинджър в крайна сметка се фокусира върху вътрешните проблеми на САЩ, вместо да жертва класическите ценности на американците заради световната революция (т.е. заради силов износ на демокрация). – Кои са днес големите световни играчи? – В стратегическа триада с оглед на военния и интелектуален потенциал са САЩ, Русия и Китай. За Китай трябва да добавим, че започна да се изявява като втората по сила икономика на света. А в много отношения дори държи палмата на първенството. В това пространство на световни суперсили впечатлява и четвъртото измерение: вечно мистериозната Индия. С населението си от 1,3 милиарда, тази велика страна има винаги с какво да ни изненада. Още повече, че разполага с интелектуален капитал. Но спецификата на индийското присъствие на световната арена е пацифизмът – отказ от военно утвърждаване в заредения с напрежение международен живот. Наред с тези четири суперсили има още една, чиято роля на световен играч е несъмнена. Става дума за държавата Израел. За механизмите и силата на нейното влияние не се шуми, но реалната енергия на присъствието й обяснява много от текущите събития. И естествено, не на последно място, са европейските субекти на мощ и влияние. В Европейския съюз Франция остана единствената ядрена сила. В съчетание с германската икономическа мощ това е необходимото, но не достатъчно условие за членство в клуба на суперсилите. Необходима е още и единна целенасочена външна политика, както и действена политика по сигурността. Смятам, че ЕС е длъжник на своето многомилионно гражданство по въпроса за сигурността и противодействието на пълзящата радикализация. Странно е, че не се предприемат сериозни действия, като например да се създаде Европейска агенция за борба с тероризма, което би било суверенно решение на един голям световен играч. Засега ЕС демонстрира всички проблеми на една коалиция и суверенитетът му предстои да се закалява в критични ситуации. След Брекзит и излизането на Обединеното кралство от ЕС реалностите там подлежат на избистряне. Но наследниците на Британската империя си остават ядрена сила, както изброените по-горе суперсили. – Какво бихте казали на всички лидерите на тези страни, ако имахте шанс да им отправите послание? – Това наистина е интересен мисловен експеримент. Да се изпрати едновременно послание към лидерите. Без значение дали ще им се хареса, това трябва да е аргумент за отказ от хегемонизма. В миналото всяка от изброените по-горе сили се е стремяла към хегемония. Но, както казваше баща ми – винаги има по-силен и от най-силния. А пък математическата теория на коалиционните игри показва, че в крайна сметка всички се обединяват именно срещу най-силния. Може би това е послание, което бих отправил: хегемонизмът в крайна сметка е недалновидна политика. Но отказът от него не е лесна работа: нужна е мъдрост, която не се цени на пазара. Точно пазарните амбиции са двигател на стремежите към хегемония. А, както е известно, пазарът е добър слуга, но лош господар. Рискът за човечеството нараства, защото оставяме пазарите да решават вместо нас. А те – въпреки всички дитирамби – си остават доста примитивни форми на изкуствен интелект. Но кой ли пък търси интелект, щом става дума за келепир… – България е хем малка, хем относително бедна… – Страната ни не е нито толкова малка по европейски мащаби, нито толкова бедна – преди да беше ограбена… За съжаление, беден стана българският народ. И това е още по-осезаемо и тъжно, защото пречи на един интелигентен и образован народ да се изяви като суверен в родината си. В чужбина той прави чудеса, работи яко, и получава много повече, отколкото в собствената си страна. Един ден това ще се промени, но за да стане – трябва да използваме суверенитета си. Той е позанемарен, частично отстъпен, ръждясал от това, че рядко го употребяваме. А вижте чудото на Орбан в Унгария. Помислете за този щастлив милион нови деца, родени в резултат на забележителната му демографска политика. И всичко това в условията на членство в ЕС, което за нас с право е съдбовно важно. Орбан използва в пълна мяра фактора суверенитет – ето откъде идва мощната подкрепа и енергията за промени. Без да броим многото други примери за разумни управленски решения и без да се стряскаме от кампанията, която храненици на Сорос водят срещу Орбан. Като стана дума за Сорос, има нещо общо между него, Ленин и Троцки. Сходно е отношението и на тримата към националните държави. И Троцки, и Сорос се стремят да ги жертват пред олтара на световната революция (пардон – демокрация). И Троцки иска светът да е отворено общество – територия без граници, където да тече перманентната революция. Само че в резултат от експеримента отвореното общество се превръща в разпорено общество. – Преди две седмици официално населението на страната ни падна под 7 милиона. Как ще се оправим? – Това е наистина съдбовен проблем пред българите. И за да се намери вярното решение, е нужно отново да използваме в пълна мяра своя суверенитет. Наше право е да дадем гостоприемството на България на стотиците хиляди наши сънародници, българи по произход, които живеят в Украйна, Молдова и други съседни нам държави. Част от тези достойни хора искат да работят и живеят в родината на своите прадеди. България е длъжна да ги подпомогне в усилието да се завръщат. Голямото завръщане може би предстои. Абсурдно е да ни карат да приемаме мигранти от къде ли не, но да ни пречат да интегрираме собствените си сънародници, част от културната и народностна цялост на българската цивилизация. А с точно такива пречки се сблъскваме от десетилетия. Заедно с големия родолюбец и интелектуалец – архитект Христо Генчев – сме поели тази инициатива още през 1990 г. – Правителството като че ли се стресна и взе да приема програми за повишаване на раждаемостта… – Пожелавам успех – най-после успех с тези програми. Важно е те да са добре прицелени („таргетирани“). Целта е да се развива и качеството, а не само бройката. Целта е да се раждат и изграждат личности, а не просто демографски единици. Мисля, че опитът на Орбан в Унгария заслужава да се приеме като най-добра практика. Отношенията между българския премиер и унгарския му колега са изключително добри и радващи. Ето защо не мисля, че трябва да откриваме топлата вода – моделът на Унгария просто трябва да се следва. – Как си обяснявате цикличността на скандалите у нас, а и в чужбина? – По принцип в света се води психотронна война. И фалшивите новини, и скандалите са част от арсенала на тази война, страните в която са много повече от официално съществуващите държави. В психотронните операции участва и рекламната индустрия, а също така и целият развлекателен комплекс, в който винаги се прокарват и политически внушения. И накрая – в океана от музика или по-скоро развихрени ритми има и психотронни компоненти. Те биват по-елементарни или многопластови, но така или иначе си играят с подсъзнанието на публиката. Нещата тук са много страшни (нищо, че изглеждат забавни). Зад случващото се в този вихър от привидно несвързани събития стои същата сила – глобалните ненормалници, решили да прекроят света по свой образ и подобие. Ето че се върнахме към самото начало на нашето интервю. Затова и започнах отговорите си с предупреждение: съществува заговор за психо-генен контрол над човешките общества. Той е в ход и „реперите“ за процеси под повърхността на общественото внимание се появяват често, но не винаги се осмислят адекватно. В сила е шеговитият Първи закон на Смоленов в квантовата информатика: от всяка информация става дезинформация, но обратното не е вярно!", "date": "2018.07.16", "title": " Експертът по антитерор Христо Смоленов пред „Труд“: Срещата в Хелзинки е израз на политическо мъжество\t\t\t"}
{"url": "https://trud.bg/%d0%ba%d0%be%d1%80%d0%b0%d0%b1%d1%8a%d1%82-%d0%bd%d0%b0-%d0%b2%d0%bb%d0%b0%d1%81%d1%82%d1%82%d0%b0-%d1%81%d0%ba%d1%8a%d1%80%d1%86%d0%b0-%d0%b2-%d1%82%d0%b8%d1%88%d0%b8%d0%bd%d0%b0%d1%82%d0%b0-%d0%bd/", "text": "Здрави политически инстинкти на премиера На фона на турболенциите в света, предизвиквани от идеологическата битка срещу неолибералния глобализъм, която води президентът на САЩ Доналд Тръмп, у нас броени дни преди края на този политически сезон блатно спокойствие струи от мътните води на българската политика. От време на време избликне някой гейзер на социално недоволство – хората с увреждания, животновъдите в Странджа, превозвачите – пофучи, изсъска и пак потъне в мазно гладките води на политическото блато. После някой лобистки скандал разплиска кал из медиите – я някоя вицепремиерска тесла се опита да тресне поредния бизнес, я лъсне, някоя партийна “султанка”, която си прибавя по съвместителство милиони към министерската заплата като охранява държавни обекти. На този фон, успешното европредседателство и все още здравите политически инстинкти на премиера, позволяват на правителството да поскърцва бавно напред из блатните води. Истеричното дребнотемие, с което периодично го замерят “червените корсари” от опозицията, приглушава крещящия им консенсус с управляващите по всички големи теми, които засягат ресурсите и бъдещето на България – милиардите за превъоръжаване, “Белене”, въвеждането на еврото. Остава само Истанбулската конвенция и цените на тока да вкарат в консенсуса, за да може опозиционните атаки да се съсредоточат изцяло върху животрептущи теми като последиците от изборите в Галиче и дупката в оградата по граничната стена в района на свиленградското село Маточина. Има и други, разбира се. Все така животрептущи. Шегата настрана. Как изглежда понастоящем партийно-политическата карта? Ако се вгледаме в последните социологически данни, съотношението между двете основни партии – ГЕРБ и БСП – е на практика замръзнало вече две години. Хората на Нинова са около или с няколко процента под подкрепата, регистрирана за партията на Борисов. При това в ситуация, която е далеч от изборната мобилизация. Неспособността на БСП да генерира доверие извън отеснелите рамки на партийния електорат, я обрича да бъде опозиция за неопределено време. Защото дори и единичните проучвания, които дават на “Позитано” крехка преднина, само потвърждават доминацията на ГЕРБ. Защото щом и в най-благоприятна за една опозиция обществена среда – в която засега няма друга политическа сила извън БСП с потенциал да оспори първенството на ГЕРБ – стратезите на “Позитано” не успяват да спечелят умовете и сърцата на хората и да поведат решително пред ГЕРБ, то това няма как да стане в предизборна ситуация. Тогава ще задейства мобилизацията на политическата машина на ГЕРБ, неговото влияние и ресурси в местната власт и бизнеса. БСП няма такава политическа машина, ресурси и влияние. Но което е най-важният дефицит, който обрича БСП на вечна опозиция – те вече нямат приятели и съюзници. БСП е в “блестяща” самоизолация от гражданското общество, от лидерите на мнение, от интелектуалците, от другите леви и центристки партии и формирования. Другият стратегически проблем е кадровата немощ, демонстрирана от БСП и в парламента, и извън него. А кадровата немощ ражда и остър дефицит на идеи. Що се отнася до ГЕРБ – те имат почти всичко, което БСП няма. С изключение на идеите. И в по-малка степен кадрите. Дългото пребиваване на партията във властта вече продуцира видима умора у повечето дейци с ключови функции. ГЕРБ властва, но не управлява. Администрира, но не предлага визия за бъдещето. Вярно е, че г-н Борисов се опитва да компенсира този идеен дефицит на своята партия с външнополитически инициативи за Балканите и ситуационна реактивност у нас. Но това не е достатъчно. Липсват онези реални генератори на идеи – аналитични центрове, експерти – които да дават плътност на властта и на упражняващата я партия. Това разбира се, съвсем не означава опасност от загуба на изборите. Но е сигурният признак за постепенното излизане на партията от “активната възраст”. “Обединените патриоти” изглеждат обединени само в едно – консумацията на власт. Несъмнено те са далеч по-предвидим и смислен коалиционен партньор от соросоидния сбирщайн, който при предпоследното си пребоядисване се наричаше “Реформаторски блок”, а сега… забравих как. “Воля” брокерства на дребно и ще го прави до края на този парламент. ДПС, с цялата си солидност, методично трупа сили, увереност и ресурси, и чака политическия момент, когато ще се намеси пряко в разпределието на властта. На извънпарламентарния терен АБВ се активизира с нова енергия благодарение на опита и политическия хъс на върналия се на партийното кормило Румен Петков. Симпатичните усилия на “Възраждане” са извън обществения радар и нямат тежест в сериозните политически процеси. Налице е осезаем вакуум на политически алтернативи. Засега няма изгледи този вакуум да бъде запълнен с нова, визионерска политическа сила с потенциал да управлява България. Все пак, поне начален потенциал за подобна крачка имат кръговете около президента Радев и “Шоуто на Слави”. А защо не и Мая Манолова. Но за да бъде реализиран този потенциал е нужна старателна подготовка и консолидиране на сериозни имена, експерти и обществени фигури, които да дадат плътност, авторитет и дългосрочност на евентуални политически проекти. В противен случай, дори и да пробият изборните бариери, подобни проекти ще бъдат краткотраен изблик около една личност, която ще изтласка временно в парламента група неопитни и политически несръчни хора, които нямат нужните идеи и умения за практическа политика и парламентаризъм, и поради това ще изтлеят след един мандат или дори по-малко без да постигнат нищо съществено за България. Като изоставим партийната оптика, която се мени според това дали партията е на власт или в опозиция, картината изглежда нерадостна. България продължава да крета без сериозни шансове за икономическо и социално развитие. Радостта на елитарните кръгове от успешните първи стъпки за бъдещо въвеждане на еврото, нямат нищо общо с реалните проблеми и интереси на хората. Защото тегне неопроверганото досега съмнение, че от смяната на лева с евро ще спечелят със сигурност само банките и богатите, но хората почти сигурно ще загубят. За пореден мандат не помръдват на йота ключовите сфери, от които зависи националната сигурност. Не, това не са въоръжените сили, с извинение. Пет самолета и двайсет гаубици не са истинският гарант на националната сигурност – ще станат купчина старо желязо за часове при един въоръжен конфликт, недай Боже. Истинският гарант за живота и достойнството на нацията са достъпното и качествено здравеопазване и образование. Това прави нацията силна и способна да устои на всяка опасност и всеки враг. Но общественото здравеопазване у нас, което се ползва от народа, е на нивото на Третия свят, а частното, което обслужва главно привилигерованото малцинство, изкуствено точи милиарди по надписани клинични пътеки от джоба на данъкоплатците без осезаем ефект за здравето на нацията. За унижението на учители и университетски преподаватели, които получават колкото чистачката в МС, не си струва да говорим. Няма успяла държава и благоденстващо общество, в които статусът на интелектуалния труд и високата квалификация да не е значително по-висок, отколкото заплатите на неквалифицирания технически персонал. Това е аксиома! Здравеопазването и образованието не са търговска стока, в каквито са превърнати в момента. Те са човешко право. Концесионирането на води, плажове и природни богатства, лишава държавата от огромни възможности. Печалбите се извличат в чужбина от чуждите концесионери, а жълтите стотинки остават за бюджета. Кол-центровете, в които хиляди хора честно се трудят срещу добро за българските условия възнаграждение, всъщност са тъжен белег – разцъфтяват по правило там, където икономиката е изостанала, а цената на труда е мизерна. Това са модерните тръстикови полета…  Така изглежда днешна България, поне според мен. И от нийде надежда взорът не види, както е казал поетът. Засега – бих завършил по-оптимистично аз.", "date": "2018.07.16", "title": " Корабът на властта скърца в тишината на блатото\t\t\t"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d1%81%d0%b2%d0%b8%d0%ba%d0%b2%d0%b0-%d0%b8/", "text": "Председателят на парламента Цвета Караянчева свиква извънредно заседание на Председателския съвет на Народното събрание на 17 юли 2018 г. в 9.00 часа, съобщиха от НС. На заседанието ръководствата на всички парламентарни групи ще бъдат информирани във връзка със случаите на чума по животните в страната. Заседанието се свиква по молба на Оперативния щаб, който координира борбата с чумата по животните. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Председателят на парламента свиква извънредно заседание за чумата по животните\t\t\t"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%b8-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d1%81%d0%b0%d0%bc%d0%be%d0%bb/", "text": "Военновъздушните сили (ВВС) ще вземат участие в съвместна летателна тренировка “Тракийска звезда 2018”, която започва от днес. В рамките на две седмици сили и средства от Военновъздушните сили на България, 104-то въздушно крило на Националната въздушна гвардия на Масачузетс – САЩ, ВВС на Великобритания и Република Гърция ще изпълняват тренировъчни полети за усъвършенстване на подготовката на екипажите, за което са планирани широк спектър от тактически мисии и задачи. Това съобщиха от МО. От българска страна участват екипажи и самолети МиГ-29 от авиобаза Граф Игнатиево, Су-25 от базата за предно разполагане в Безмер и Л-39 от Учебна авиационна група „Георги Бенковски” – Долна Митрополия, както и формирования от Зенитно-ракетни войски. F-15C/D на американските сили ще оперират от летище Къмпия-Турзии „Генерал Еманоил Йонеску” в Румъния, а Еврофайтер „Тайфун“ на Кралските Военновъздушни сили са пребазирани също в северната ни съседка на летище Михай Когълничяну, откъдето ще се включат в тренировъчните действия. Гръцките ВВС взимат участие в изпълнението на полети от базовото си летище в Неа Анхиалос. Съгласно сценария на тренировъчните бойни действия, българските ВВС ще усъвършенстват подготовката си в отбранителни и настъпателни въздушни операции. Ще се отработват и задачи с участие в смесени групи, които ще симулират нанасяне на удари по обекти, защитавани от групировка за Противовъздушна отбрана. По плана на тренировката, сложността на изпълняваните задачи нараства с хода на тренировъчните действия и ще обхване изпълнението на специфични за родовете авиация и ПВО задачи. „Тракийска звезда 2018“ е ежегодна международна летателна тренировка, която предоставя на участниците възможности да генерират богат опит при реално взаимодействие в международна среда.", "date": "2018.07.16", "title": " Гръцки, американски и британски самолети ще летят с нашите на „Тракийска звезда 2018“"}
{"url": "https://trud.bg/%d1%8e%d0%b1%d0%b8%d0%bb%d0%b5%d0%b9%d0%bd%d0%b0-%d0%b8%d0%b7%d0%bb%d0%be%d0%b6%d0%b1%d0%b0-%d1%81%d1%8a%d0%b1%d0%b8%d1%80%d0%b0-%d1%85%d1%83%d0%b4%d0%be%d0%b6%d0%bd%d0%b8%d1%86%d0%b8-%d0%be%d1%82/", "text": "Изложбата „60 години художници от Благоевград“ събира творци от областния център на Пиринско. Откриването на експозицията ще се проведе на 17 юли 2018г. от 18.00 часа на етаж 2 в галерията на улица „Шипка” 6 в София. Организатори на събитието са Община Благоевград, Градска художествена галерия, СБХ- Благоевград. Изложбата ще може да бъде видяна до 30 юли 2018 г., съобщават от общината. Историята на художниците от Благоевград започва през 1956 г., когато Димитър Михайлов, Аргир Марчев, Стальо Сталев и Георги Ножаров учредят първото Дружество на художниците в града. Основата на организирания художествен живот в Благоевград вече е поставена и оттук нататък пътят ще бъде извървяван от много и различни творци от различни поколения. Първата голяма изложба на Дружеството, в която участват само автори от града, се открива няколко години по-късно, на 6 февруари 1962 г. Същата година към групата се създава Художествен съвет с председател Христо Бараковски. Друга важна фигура в този съвет е Стойне Шаламанов, който за дълги години ще бъде един от най-активните и плодотворни художници на града. В този художествен съвет в различни години ще участват още Лили Попова, Стефан Попов, Георги Ножаров, Лили Бенева, Стефан Юруков, Владимир Мишев и арх. Костадин Сандев. В ръководството на Благоевградската група на художниците в следващи години участват още много видни творци от града, автори от различни творчески генерации, сред които Сашо Стоицов, Огнян Механджиев, Методи Душков, Иван Милушев и Живко Янев. Важни за артистичния облик на града и за духа на приемственост са и имената на доайените Владимир Пешев, Владимир Мишев, Крум Дерменджиев, Димитър Киров и Иван Тасев. Седемдесетте и 80-те години са особено активни за благоевградските художници. В града се организират големи регионални и национални изложби, сред които ОХИ-та „Пирин” и „Струма”, в които участват много от най-активните автори от региона и страната. През 1980-те години той става център на неконвенционалното изкуство, оставяйки няколко важни паметни изложби в историята му, каквито са 11.11.88, 11.11.89, акцията „Реката” и други. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Юбилейна изложба събира художници от Благоевград"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%be%d1%82%d0%be-%d0%bf%d1%80%d0%b5%d0%b4%d0%bf%d1%80%d0%b8%d1%8f%d1%82%d0%b8%d0%b5-%d1%87%d0%b8%d1%81%d1%82%d0%be%d1%82%d0%b0-%d0%bf%d0%be%d0%b5-12-2/", "text": "Общинското предприятие „Чистота“ в Шумен започна сметопочистването в половината град или северния район плюс кварталите „Макак“ и „Мътница“. Със заповед на кмета Любомир Христов от понеделник официално е стартирала дейността по събиране и транспортиране на отпадъците до Инсталацията за сепариране и до Регионалното депо за битови отпадъци. Ангажимент на на новосъздадената общинска фирма е да поддържа чистотата на териториите за обществено ползване в града, улици, автобусни спирки, алеи и тротоарни площи, да почиства локални и нерегламентирани замърсявания. Две от машините на предприятието работят от понеделник сутринта по предварително изготвен график и обслужват района северно от река „Поройна“, бул. „Симон Велики“ и кв. „Тракия“,  където до момента гражданите разчитаха на почистване от фирма „Екомакс“ ООД. Това съобщи директорът на ОП „Чистота“ Евгений Цанков.  Поетапно ще бъдат подменени и старите контейнери за отпадъци. Южната част на Шумен ще продължи да се чисти от частна фирма, с която общината има договор.", "date": "2018.07.16", "title": " Общинското предприятие „Чистота“ пое 1/2 от Шумен"}
{"url": "https://trud.bg/%d1%81%d1%8a%d1%81%d1%82%d0%be%d1%8f-%d1%81%d0%b5-%d0%bf%d1%8a%d1%80%d0%b2%d0%be%d1%82%d0%be-%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5-%d0%bd%d0%b0-%d0%be%d0%bf%d0%b5%d1%80%d0%b0%d1%82/", "text": "В Министерството на вътрешните работи се състоя първото заседание на оперативния щаб, който ще координира ситуацията и ще следи за предприетите мерки с цел ограничаване на заболяванията по животните, съобщават от вътрешното мнистерство. На него присъстваха министрите на вътрешните работи Валентин Радев, на земеделието и храните Румен Порожанов, главният секретар на МВР главен комисар Младен Маринов, директорът на БАБХ д-р Дамян Илиев, директорът на ДАНС Димитър Георгиев, директорите на ГДНП и ГДГП –гл. комисар Христо Терзийски и гл.комисар Светлан Кичиков , директорите на областните дирекции на МВР в Бургас, Ямбол, Русе и Силистра, както и областните управители на четирите погранични области. По време на срещата бе направен анализ на ситуацията до момента, бе изразена загриженост към стопаните на животните, както и отчетени пропуски в комуникацията. В сила остават набелязаните осем мерки, отразени в заповедта на двамата министри в края на миналата седмица. Бяха обсъдени и допълнителни стъпки с цел ограничаване на опасните заболявания по животните. Първата от тях е ограничаване на големи обществени прояви със струпвания на хора в 10-километровата зона около огнищата на опасните болести. Втората мярка е свързана със засилване на контрола по ГКПП-тата на товарите за пренос на месни храни. По думите на вътрешния министър „реално това означава засилване на проверките на превозните средства, като целта е да не се допусне месо, което е заразено“. Третата препоръка е към МРРБ и по-специално към АПИ – ежедневно почистване на 10-километровата зона преди местата за граничен контрол. Бе предложено и прието в утрешния ден да се проведе среща на щаба с председателите на парламентарни групи. „Целта на тази среща е да се изчистят всички съмнения, защото в случая става въпрос за националната сигурност. Искаме всички да осъзнаят каква е опасността и да си поемат отговорността“, обясни министърът на вътрешните работи.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Състоя се първото заседание на оперативния щаб за борба с чумата по животните"}
{"url": "https://trud.bg/%d1%84%d0%b5%d1%80%d0%bc%d0%b5%d1%80%d0%b8%d1%82%d0%b5-%d0%be%d1%82-%d1%88%d0%b0%d1%80%d0%ba%d0%be%d0%b2%d0%be-%d0%b2-%d1%81%d1%80%d1%8f%d0%b4%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8/", "text": "„В сряда сме на протест пред парламента и пред МС. В понеделник никой не ни даде обезщетения, но и без това не сме съгласни със сумите, които се готвят да ни дадат.“ Това разкриха пред „Труд“ фермери от ямболското село Шарково. Техните животни бяха загробени заради пламналата зараза от чума. Фермерите обясниха, че ще настояват за над 300 лева за овца и над 700 лева – за коч. Обещаните 190 лева за овца не ги удовлетворявали. „Днес Мая Манолова дойде, а в сряда сме на жълтите павета“, обяви и фермерката Дойка Панайотова, чието голямо стадо от 800 глави добитък отиде курбан на чумата. Омбудсманът Мая Манолова изслушала фермерите и им обещала да съдейства да получат компенсации по европейските стандарти. До късния следобед в понеделник бяха живи само 160-те кози на баба Дора. Всички останали близо 2 000 животни от нейното село Шарково и другите две- Крайново и Странджа, бяха загробени заради пламналата зараза от чума.  нашумяха, след като тя сърцеразделателно се моли да не ги убиват, защото са й като деца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Фермерите от Шарково: В сряда протестираме в София\t\t\t"}
{"url": "https://trud.bg/%d0%bf%d0%be%d0%ba%d0%b0%d0%b7%d0%b0%d1%85%d0%b0-%d0%bf%d0%b5%d1%87%d0%ba%d0%b0%d1%82%d0%b0-%d0%b8%d1%81%d0%ba%d1%80%d0%b0-%d0%bf%d0%be-%d0%b4%d0%b5%d0%bb%d0%be%d1%82%d0%be-%d1%85%d0%b8%d1%82%d1%80/", "text": "Ще пазят само цистерни 6 и 10 Части от релсовия път, парче от взривилата се цистерна, печката на твърдо гориво, възпламенила газа, бяха показани в понеделник по време на поредно заседание по делото „Хитрино“. То беше изнесено в двора на Следствен отдел в Шумет, където се пазят голяма част от веществените доказателства, които трябва да бъдат предявени на страните. Съдия Румяна Райкова, съдебните заседатели и прокурор Маргарита Георгиева работиха при импровизирани условия. Предявяването стана в присъствието на двамата обвиняеми главният машинист Димитър Михнев и помощникът му Радослав Петков, както и техните защитници. Процедурата започна с показване на метално парче, част от пробитата цистерна, от която е имало теч на пропилен. Обвиняемите и адвокатите им разгледаха вагонен буфер и парче от жп. релса. Беше показана и печката, която е причина за възпламеняването на газа, според пожаро-техническата експертиза. Известно е, че тя е горяла в дома на семейство Рагуб, от което оцеляха само двете им дъщери. Домът бе сринат от взрива, а сега на мястото вече се издига нова къща. Според защитата, огледът поставя нови въпроси, които ще бъдат зададени на вещите лица. До момента адвокатите са разполагали само с фотоалбуми, а от тях е трудно да се правят заключения. Според адвокат Петра Свиленова, която представлява частните обвинители от Хитрино, от направеното предявяване на доказателствата се потвърждават тезите на вещите лица за механизма на настъпване на трагедията. След огледа заседанието по делото продължи в съдебна зала, където бяха предявени още не толкова обемни веществени доказателства. По късно от съдебната пресслужба съобщиха, че „по искане на съхранителите съдът е върнал на собствениците им всички вагони от злополучния железопътен състав, с изключение на тези под номера 6 и 10“. Делото ще продължи на 27 септември с изслушване на вещи лица, изготвили допълнителна пожаро-техническа експертиза, която бе поискана при предходно заседание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Показаха печката-искра по делото „Хитрино“"}
{"url": "https://trud.bg/%d0%b2%d0%be%d0%b5%d0%bd%d0%b5%d0%bd-%d1%81%d0%b0%d0%bc%d0%be%d0%bb%d0%b5%d1%82-%d1%81%d0%b5-%d1%80%d0%b0%d0%b7%d0%b1%d0%b8-%d0%b2-%d1%80%d1%83%d0%bc%d1%8a%d0%bd%d0%b8%d1%8f/", "text": "Военен самолет се разби в Румъния, но пилотите успяха да катапултират, съобщават местни медии. Учебно-бойният реактивен самолет IAR 99 Soim, местно производство, е паднал по време на тренировъчен полет край база на НАТО в Северозападна Румъния. Пилотите са открити живи и здрави и са отведени в гарнизона. Министърът на отбраната Михай Фифор и началникът на Генералния щаб генерал Николае Чука са отпътували към мястото на инцидента. Преди 9 дни румънски пилот загина след катастрофата на изтребител МиГ-21 по време на въздушни демонстрации. От тогава военното министерство забрани полети с този тип съветски изтребители до приключване на разследването.", "date": "2018.07.16", "title": " Военен самолет се разби в Румъния"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d0%b7%d0%b0%d0%b2%d0%b5%d0%b4%d0%b5%d0%bd%d0%b8%d1%8f/", "text": "Две заведения на плажа в Шкорпиловци, които нямат категоризация от община Долни чифлик, продължават да работят и скоро дори ще бъдат узаконени от Министерството на туризма. Това обяви във Варна вицепремиерът Валери Симеонов. В края на юни при проверка на тогава неохраняемата огромна пясъчна ивица министър Николина Ангелкова изброи 6 незаконни обекта и обяви, че трябва да бъдат съборени. Дни по-късно част от плажа се сдоби с наемател и МТ се зае да подготвя схема за преместваемите обекти в зоната. „Две седмици след констатираните нарушения в схемата са нанесени тези две заведения и на практика скоро те ще бъдат легални. Кръгът се затваря и то не в полза на законността“, коментира Симеонов. Той съобщи, че за кратко посочените все още незаконни плажни кръчми са били затворени от Областната дирекция по безопасност на храните заради установени хигиенни пропуски. След като съдържателите изпълнили предписанията, заведенията заработили отново на пълни обороти. Заради липсата на категоризация от Комисията за защита на потребителите също са подготвили заповеди за запечатването им, но те няма как да бъдат приложени, щом схемата на МТ стигне до общината, поясни Симеонов. Той допълни, че инспекторите от ОДБХ наскоро са затворили и капанче на крайбрежната алея във Варна. Акт ще отнесе също станция на прокуратурата в Бяла, където било открито нередовно месо, а управителката оказала съпротива на контролните органи.", "date": "2018.07.16", "title": " Валери Симеонов: Нелегални заведения в Шкорпиловци ще бъдат узаконени"}
{"url": "https://trud.bg/%d0%b8%d0%b7%d0%b7%d0%b5%d1%85%d0%b0-%d1%81%d1%82%d0%be%d0%ba%d0%b8-%d0%bc%d0%b5%d0%bd%d1%82%d0%b5-%d0%b7%d0%b0-285-000-%d0%bb%d0%b2-%d0%be%d1%82-%d0%bc%d0%b0%d0%b3%d0%b0%d0%b7%d0%b8%d0%bd-%d0%bd/", "text": "Стоки менте за 285 000 лв. са иззети при акция на Икономическа полиция от магазин в курорта Златни пясъци, съобщиха от пресцентъра на ОД на МВР-Варна. При проверката в обекта били открили голямо количество маркови часовници, очила и сувенири, но 46-годишната съдържателка нямала необходимата документация за изрично съгласие от страна на притежателите на марките. Срещу нея е образувано досъдебно производство, уточниха от полицията.", "date": "2018.07.16", "title": " Иззеха стоки менте за 285 000 лв. от магазин на Златни пясъци"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b5-%d0%bf%d1%8a%d1%80%d0%b2%d0%b8%d1%8f%d1%82-%d0%bd%d0%be%d1%81%d0%b8%d1%82%d0%b5%d0%bb/", "text": "Кметът на София Йорданка Фандъкова е първият носител на наградата „Лидер на промяната“, учредена от Съюза на транспортните синдикати в България. Днес Съюзът, с председател Екатерина Йорданова, провежда Осми редовен конгрес с международно участие, съобщиха от Столична община Кметът на София получи наградата за позитивната промяна, направена в развитието на столицата през последните години, както и за реализираните редица инициативи, свързани с лидерството на жените, развитието на умения и нови политики за подобряване условията на труд и равенство в дружествата на градския транспорт в София. Кметът Фандъкова благодари за наградата. В думите си тя посочи, че през последните години започнахме и изпълняваме най-сериозната модернизация на градския транспорт от десетилетия. Това е много важно за условията на труд. През 2014 г. средната възраст на автобусния парк беше 20 г. В края на 2016 г. успяхме да я намалим наполовина – до 10 години. През 2019 г., когато планираме да завършим доставката на още 162 нови автобуса, средната възраст на автопарка на София ще е 6 години. През последните години са изпълнени инициативи за осигуряването на по-добри условия на труд и здраве. Още през март 2014 г. между СТСБ и Столична община бе подписано Споразумение за съвместни действия с цел насърчаване и създаване на по-добри условия за повишаване на заетостта на жените в столичния градски транспорт. Организирани са безплатни курсове за жени за повишаване на квалификацията. С цел превенция на онкологични заболявания са разработени две скринингови програми: за рак на млечната жлеза при жени и на простатата при мъжете. На конгреса присъстваха Пламен Димитров, президент на КНСБ, Франк Мореелс, президент на Европейската транспортна федерация, Стивън Котън, генерален секретар на Международната транспортна федерация, Генадий Косолапов, генерален секретар на Международната конфедерация на железопътните синдикати, Олга Вакуленко, член на Женския комитет на ITF и организационен секретар на най-големия руски транспортен синдикат РОСПРОФЖЕЛ. Наградата „Лидер на промяната“ ще се присъжда ежегодно на изявени жени с особени постижения в обществения, политическия или културния живот на България, или жени световни лидери с глобален принос към подобряване на положението на жените в обществото и на работното място. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Йорданка Фандъкова е първият носител на наградата „Лидер на промяната“\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%b8%d0%b7%d0%bf%d0%bb%d0%b0%d1%89%d0%b0%d0%bd%d0%b5%d1%82%d0%be-%d0%bd%d0%b0-%d0%be%d0%b1%d0%b5%d0%b7%d1%89%d0%b5%d1%82%d0%b5%d0%bd%d0%b8%d1%8f%d1%82/", "text": "От днес Българската агенция по безопасност на храните започна изплащането на обезщетенията на фермерите, чиито овце и кози бяха евтаназирани заради огнищата на чума по дребните преживни животни в селата Воден и Кости, съобщават от Министерство на земеделието. Още днес са наредени 304 817 лева. В съответствие с нормативната уредба, обезщетението е изчислено на килограм тегло, като стойността му е не по-малко от 190 лева за един брой коза или овца. За животните под селекционен контрол стойността е не по-малко от 250 лева за един брой коза или овца. За село Кости са наредени обезщетения за 474 животни в 6 ферми, а във Воден 1056 животни за 20 ферми. Парите на регистрираните земеделски производители ще бъдат налични по банковите им сметки най-късно утре – на 17 юли. На същата дата останалите стопани ще могат да получат компенсациите си в брой в кметствата на населените места. Предстои разплащането по протоколите за евтаназираните животни от останалите засегнати населени места от община Болярово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Започна изплащането на обезщетенията за фермерите, чиито овце и кози са евтаназирани заради чума"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%83%d1%81%d0%bb%d0%be%d0%b2%d0%bd%d0%be-39-%d0%b3%d0%be%d0%b4%d0%b8%d1%88%d0%bd%d0%b0-%d1%83%d0%bb%d0%b8%d1%87%d0%bd%d0%b0-%d0%bf%d1%80%d0%be%d1%81%d1%82/", "text": "39-годишна улична жрица на любовта бе осъдена условно от Варненския районен съд на 6 месеца лишаване от свобода с 3-годишен изпитателен срок за получаване на нетрудови доходи. От миналия октомври до края на юни тази година жената няколко пъти била задържана от полицията, докато проституирала на пътя в местностите „Крушките“ и „Боровец“. Съставени й били общо 4 предупредителни протокола, но въпреки това на 27 юни униформени отново я хванали на калъп с клиент край пътя. Тъй като магистралката вече е била осъдена на административна санкция от 1000 лв. за същото деяние, сега магистратите постановиха условна присъда, която влиза в сила веднага.", "date": "2018.07.16", "title": " Осъдиха условно 39-годишна улична проститутка"}
{"url": "https://trud.bg/%d1%81%d1%80%d0%b5%d1%89%d0%b0%d1%82%d0%b0-%d0%bd%d0%b0-4-%d0%be%d1%87%d0%b8-%d0%bc%d0%b5%d0%b6%d0%b4%d1%83-%d0%bf%d1%83%d1%82%d0%b8%d0%bd-%d0%b8-%d1%82%d1%80%d1%8a%d0%bc%d0%bf-%d0%bf%d1%80%d0%be/", "text": "Приключи срещата на 4 очи между президентите на САЩ и Русия, Доналд Тръмп и Владимир Путин, във финландската столица Хелзинки. Разговорите между двамата, на които присъстваха само преводачите им, продължиха над 2 часа, въпреки че беше планирано те да са с продължителност час и половина. Веднага след това, около 17.00 часа, двамата лидери седнаха с част от своите сътрудници на обща маса за късен работен обяд, без да дават изявления пред медиите. Допуснати бяха само фоторепортери и оператори за протоколни снимки, на които Тръмп успя да каже по повод срещата си с Путин: „Това е добър старт за всички“. Президентите са придружени от по шестима свои сътрудници. От американска страна това са посланикът в Русия Джон Хънтсман, държавният секретар Майк Помпео, управителят на Белия дом Джеф Кели, съветникът по национална сигурност Джон Болтън и съветникът на Тръмп по въпросите на Русия Фиона Хил. Сред приближените до Путин са външният министър Сергей Лавров и говорителят на Кремъл Дмитрий Песков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Срещата на 4 очи между Путин и Тръмп продължи над 2 часа"}
{"url": "https://trud.bg/%d0%bf%d1%80%d0%b0%d0%b7%d0%bd%d0%b5%d0%bd%d1%81%d1%82%d0%b2%d0%b0%d1%82%d0%b0-%d0%b2%d1%8a%d0%b2-%d1%84%d1%80%d0%b0%d0%bd%d1%86%d0%b8%d1%8f-%d0%be%d1%82%d0%bd%d0%b5%d1%85%d0%b0-%d0%b4%d0%b2%d0%b0/", "text": "Бурната радост от победата във финала и спечелената световна титла отне два човешки живота в различни части на Франция. В столицата Париж имаше безредици и сблъсъци с полицията, която трябваше да разпръсне тълпата със сълзотворен газ. С фатален край обаче са завършили два други инцидента. В Анси 50-годишен привърженик е загинал, след като е счупил врата си. До трагедията се стигнала от скок в канал. В Сен-Феликс 30-годишен фен, който е излязъл да празнува, се блъснал с колата си в дърво и е загинал на място. В Лорин пък три деца бяха ранени тежко след като били ударени от мотор, управляван от 19-годишен фен на „петлите“. Според медиите във Франция над 1 милион души са били по улиците, за да празнуват световната титла. Най-малко 30 души разбили магазин за алкохол в центъра на столицата и откраднали вино и шампанско. Според свидетели полицията ги прогонила, без да извърши арести. Освен в Париж, сблъсъци между фенове и полиция имаше и в още няколко града в цялата страна. Десет души бяха арестувани в Марсилия, а още осем – в Лион. На остров Корсика привърженици на Хърватия и местни хора се сбили по време на мача. От пожарната служба в Аячо съобщиха, че са ги разтървали и няма сериозно пострадали. Истерията около титлата застигна и служителите на столичното метро. Те смениха за 24 часа имената на седем от спирките в чест на героите от Русия. Две от метространциите бяха с името на селекционера Дидие Дешан, а една бе кръстена на капитана Уго Лорис. Снимка: Twitter", "date": "2018.07.16", "title": " Празненствата във Франция отнеха два човешки живота"}
{"url": "https://trud.bg/%d1%82%d0%b8%d1%84%d0%be%d0%b7%d0%b8%d1%82%d0%b5-%d0%bd%d0%b0-%d1%8e%d0%b2%d0%b5%d0%bd%d1%82%d1%83%d1%81-%d0%ba%d1%80%d0%b8%d1%81%d1%82%d0%b8%d0%b0%d0%bd%d0%be-%d0%b4%d0%be%d0%bd%d0%b5%d1%81/", "text": "Феновете на „Ювентус“ поискаха от новия си любимец Кристиано Роналдо мечтаният трофей от Шампионската лига. „Старата госпожа“ триумфира за последно в турнира през сезон 1995/96. След това игра пет финала, които всички загуби. През това време португалската звезда спечели Шампионската лига пет пъти с два различни отбора – с „Манчестър Юнайтед“ и „Реал“ (Мадрид).  Роналдо предизвика истерия още преди самото си представяне. Във вторник по обяд футболистът премина медицински тестове, като комплексът на „Ювентус“ беше претъпкан с фенове.  Възгласи “Кристиано, донеси ни Шампионска лига” от хиляди тифози накараха голямата футболна звезда да се усмихне.  Португалецът не пропусна да раздаде автографи на десетки малки деца, които ще помнят този ден завинаги.  Заради големият интерес „Ювентус“ планира да превърне Торино във футболния Дисниленд. Ръководството има намерение да осее града със статуи на новата си звезда, за да могат феновете да си правят селфита с неговия образ.  Едно от условията на португалеца да подпише нов договор с „Реал“ е било да му бъде направена статуя в Мадрид, но то не беше уважено от президента Флорентино Перес. По всичко изглежда, че италианският шампион ще удовлетвори желанието на новата си звезда.  И докато Роналдо подписваше своя 4-годишен договор с „Ювентус“ се разбра, че призивът за стачка в завода на „Фиат“ в Южна Италия срещу купуването на играча е „славно фиаско“.  „Само петима служители от около 1700, които бяха първа смяна, стачкуваха – коментираха от автомобилната компания. – Това означава, че участието в стачката беше 0,3 процента.“  Основният акционер във „Фиат“ е семейство Аниели, което притежава и „Ювентус“. Футболният клуб от Торино обяви миналата седмица сделката за Роналдо за 112 милиона евро. Един от синдикатите в завода в Мелфи организира стачката, заради голямата сума, както и годишната заплата на португалеца, възлизаща на 30 млн. Евро. Снимка: Twitter", "date": "2018.07.16", "title": " Тифозите на „Ювентус“: Кристиано, донеси ни Шампионска лига!"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%be%d1%82%d0%b8%d0%b4%d0%b5-%d0%b2-%d0%b4%d0%be%d0%bc%d0%b0-%d0%bd%d0%b0-%d0%bd%d0%b8%d0%ba%d0%be%d0%bb/", "text": "Председателят на парламента Цвета Караянчева реши да отиде, заедно с министъра на вътрешните работи Валентин Радев, до дома на Николай Колев-Босия, след като протестиращият не дойде за уговорената с нея среща. „Отивам с твърдото съзнание да го убедя да прекрати стачката, защото за живота не може да има никакви пазарлъци“, обяви Караянчева на брифинг. С нея ще бъде екип на правителствена болница. Преди повече от месец Колев обяви гладна стачка. Той настоява министърът на транспорта да подаде оставка заради злоупотреби в Изпълнителна агенция „Автомобилна администрация“. Днес, на 34-тия ден от своята гладна стачка Колев се обяви за съставяне на програмно правителство. „Поканих и министър Валентин Радев да отидем до дома му, защото доколкото знам има някакви сигнали, които иска да се разгледат, макар че Инспекторатът в МВР вече ги е разгледал“, коментира Цвета Караянчева. „Днес отправих официална покана на Николай Колев, защото смятам, че животът е над всичко и гладната му стачка трябва да спре. На няколко пъти съм водила кореспонденции с него и съм му обяснявала, че това което можем да направим от НС, не удовлетворява исканията му“, посочи председателят на парламента. „Ще предложа на Николай Колев да направим временна комисия в парламента. Той да изложи всички факти и обстоятелства, които има. В комисията ще участват и негови хора, и неправителствения сектор. В рамките на месец ще излезем със съответните заключения“, каза още Караянчева   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Цвета Караянчева отиде в дома на Николай Колев"}
{"url": "https://trud.bg/%d1%80%d0%b8%d0%bc-%d0%be%d0%b1%d1%8f%d0%b2%d0%b8-%d0%bf%d1%8a%d1%80%d0%b2%d0%b0-%d0%bc%d0%b8%d0%b3%d1%80%d0%b0%d1%86%d0%b8%d0%be%d0%bd%d0%bd%d0%b0-%d0%bf%d0%be%d0%b1%d0%b5%d0%b4%d0%b0/", "text": "Вътрешният министър пак критикува еврото Крайнодесният вътрешен министър на Италия Матео Салвини разреши на 450 мигранти, спасени от 2 кораба в Средиземно море, да слязат на брега на Сицилия, предаде Ройтерс. Това стана възможно, след като Германия, Франция, Малта, Португалия и Испания се съгласиха да приемат по 50 от търсещите убежище. След първата отстъпка от строгата си политика срещу преселниците Матео Салвини обяви, че “Италия вече не е бежанският лагер на Европа и е извоювала политическа победа”. “Дори Испания и Португалия ще вземат по 50 мигранти, както вече се съгласиха Франция, Германия и Малта”, посочи и премиерът Джузепе Конте, след като 5-те европейски страни откликнаха на молбата му за помощ. Той подчерта, че “това е солидарността и отговорността, която винаги сме искали от Европа и която сега, след резултатите, постигнати на последната среща на Европейския съвет, започва да става реалност”. Веднага след като пое властта в коалиция с движение “Пет звезди” на 1 юни крайнодясната партия “Лига” на Салвини започна да лансира яростна антимигрантска кампания, в която той забрани на спасителни кораби с преселници да акостират на италиански пристанища. Според Салвини страните от ЕС трябва да намерят начин да блокират мигрантите, преди те да напуснат африканския бряг или да изпращат лодките с търсещи убежище обратно, откъдето са поели към Стария континент. Евроскептичният МВР шеф отново разкритикува единната валута като “лош експеримент”, но все пак заяви, че Италия не планира да напуска еврозоната.", "date": "2018.07.16", "title": " Рим обяви първа миграционна победа\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d1%8a%d0%b7%d1%80%d0%b0%d0%b6%d0%b4%d0%b0-%d0%bb%d0%b5%d0%ba%d0%be%d0%b2%d0%b8%d1%82%d0%b0-%d1%87%d0%b5%d1%88%d0%bc%d0%b0/", "text": "Към 5 000 лева ще даде община Смядово, за да възроди чешма между селата Кълново и Янково. От нея ще тече вода, за която местните хора разказват, че е лековита. Мъж твърди, че е изцерил язвата си, без да се осланя на медикаменти. Било преди години, когато съществувала старата чешма, но тя е разрушена. Водата идва от извор, който е на километър от мястото, удобно за чешма. Общинският багер вече е изкопал канала, положена е и тръба. За момента водата извира от маркуч и пак събира желаещи да я ползват. Готов е проект как да се благоустрои района. Освен чешма, ще има удобна отбивка за паркиране с беседка. Чешмата трябва да е готова до края на лятото с доброволен труд, общинска техника и материали, казва кметът на Смядово Иванка Петрова.", "date": "2018.07.16", "title": " Община възражда лековита чешма"}
{"url": "https://trud.bg/%d0%b4%d0%b5%d1%82%d0%b5-%d1%81-%d1%80%d0%be%d1%82%d0%b0%d0%b2%d0%b8%d1%80%d1%83%d1%81-%d0%b2-%d0%b8%d0%bd%d1%84%d0%b5%d0%ba%d1%86%d0%b8%d0%be%d0%b7%d0%bd%d0%be%d1%82%d0%be-%d1%81%d0%bb%d0%b5%d0%b4/", "text": "Дете е постъпило в Инфекциозното отделение на Варненската болница, след като се почувствало зле. То било на плаж с родителите си в Обзор. Оказало се, че е заразено с ротавирус. Още вяколко случая на заболели деца са били заявени в РЗИ Бургас. Всички били на плажа в Обзор, а близките им твърдели, че всичко е причинено от заустена в морето тръба, от която се изливат фекалии. Има такива сигнали, взели сме проби от водата и очакваме да са готови във вторник, каза пред „Труд“ шефът на РЗИ Бургас д-р Георги Паздеров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Дете с ротавирус в инфекциозното след плаж в Обзор"}
{"url": "https://trud.bg/%d0%b0%d0%ba%d1%82%d1%8c%d0%be%d1%80%d1%8a%d1%82-%d0%b4%d0%b5%d0%b9%d0%b2%d0%b8%d0%b4-%d1%85%d0%b0%d1%81%d0%b5%d0%bb%d1%85%d0%be%d1%84-%d1%89%d0%b5-%d1%81%d0%b5-%d0%b6%d0%b5%d0%bd%d0%b8-%d0%b7%d0%b0/", "text": "Актьорът Дейвид Хаселхоф ще се жени за трети път след две седмици за годеницата си Хейли Робъртс, съобщи  Сватбата е насрочена за 31 юли в Пулия, Италия. Церемонията ще бъде в тесен кръг. След нея младоженците ще заминат на меден месец на Малдивите. Хейли Робъртс е бивша продавачка. Дейвид Хаселхоф се запознава с нея през 2011 г., когато е съдия в телевизионния конкурс „Британия има таланти“. Сгодени са от две години. Това ще е трети брак за 65-годишния актьор, който дължи популярността си на сериала „Спасители на плажа“. Той има две дъщери на възраст 28 и 25 години от втората си съпруга Памела Бак, с която се раздели през 2006 г.", "date": "2018.07.16", "title": " Актьорът Дейвид Хаселхоф ще се жени за трети път"}
{"url": "https://trud.bg/%d0%b4%d0%b5%d0%bb%d0%b8%d0%be-%d1%80%d0%be%d1%81%d0%b8-%d0%bf%d1%80%d0%b5%d0%b4%d0%b8-%d0%b2%d0%b0%d0%b4%d1%83%d1%86-%d0%b1%d1%8a%d0%b4%d0%b5%d1%89%d0%b5%d1%82%d0%be-%d0%bc%d0%b8-%d0%b7%d0%b0/", "text": "  Делио Роси, старши треньорът на „Левски“, призна в навечерието на реванша с „Вадуц“ от Лига Европа, че е напълно наясно от важността на двубоя. „Сините“ загубиха първата среща в Лихтенщайн с 0:1 и сега са задължени да търсят победата, за да преодолеят първия предварителен кръг на турнира. Опитният наставник допълни, че е осъзнава възможността да остане без работа, ако не постига желаните от клуба резултати. „Този мач е особен – обясни Роси на пресконференция. – Важен е, въпреки че идва в период, преди да сме започнали официалните мачове за първенство. Ще направим всичко възможно, за да преодолеем този кръг, защото е важно както за клуба, така и за привържениците. Със сигурност резултатът е неприятен и влияе. Смятам, че този отбор, откакто аз съм тук аз, доказа, че както може да победи всеки съперник, така може и да загуби. Постигнахме желаните резултати срещу по-добри от нас, но и паднахме от по-слаби противници. От моя опит знам, че можем да говорим много, но резултатът се постига на терена. Затова блясъкът в очите е добре да го видим не преди мача, а на терена. От първия ден зная, че бъдещето ми е свързано с резултатите. Срокът зависи от тях. Имах среща с президента на клуба Спас Русев след загубата от „Вадуц“, но не сме говорили за бъдещето ми.“ Италианският специалист от Римини отхвърли твърденията,че играчите му са били разсеяни в първия двубой заради забавяне на заплатите, за каквото се говори в последно време. Той е на мнение, че всички проблеми трябва да се забравени с първия съдийски сигнал. “  А Роси отказа и да критикува клуба за забавената селекция през лятото. Треньорът обяви, че провежда заниманията с играчите, които има на разположение и е предал идеите си на ръководството. В игра срещу „Вадуц“ може да се завърне Холмар Ейолфсон. Бранителят вече тренира с отбора, след като бе във ваканция през последните две седмици, тъй като бе част от националния отбор на Исландия на мондиала в Русия. Роси обаче отказа да потвърди дали централният защитник ще започне титуляр. В негово отсъствие в първия двубой игра Аймен Белаид.", "date": "2018.07.16", "title": " Делио Роси преди „Вадуц“: Бъдещето ми зависи от резултатите"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f-%d1%81-%d0%bc%d0%b8%d0%bd%d0%b8%d1%81/", "text": "Министърът на туризма Николина Ангелкова разговаря по телефона с новия министър на културата и туризма на Република Турция Мехмет Ерсой. Турция попада в топ 10 на пазарите за входящ туризъм за България, подчерта министър Ангелкова и поздрави колегата си с поемането на поста. Тя добави, че за периода януари-май на тази година над 264 хил. турски граждани са посетили страната, като се отчита ръст от 9,1% спрямо същия период на 2017 г. През миналата година туристическите посещения от Турция са повече от 636 хил. и се наблюдава увеличение от 12,5%. А за последните 5 години турските туристи, посетили България са нараснали двойно, информира министърът, съобщиха от Министерство на туризма. Разработването на така наречения „Балкански маршрут“ беше една от темите, които двамата министри обсъдиха. Те се обединиха около мнението, че този продукт ще е от изключителна полза за привличането на туристи от далечни дестинации и в двете страни. Министър Ангелкова подчерта, че е от ключово значение да имаме индивидуална услуга, с която да отговорим на нуждите на посетителите от отдалечени държави като Китай и Япония. И допълни, че това ще надгради предлаганите туристически продукти и в България, и в Турция. Тя припомни, че създаването му бе предложено и подкрепено на срещата на високо ниво на министрите на туризма на държавите-членки на ЕС „Туризъм и икономически растеж“, организиран в рамките на Българското председателство на Съвета на ЕС. Министър Ангелкова покани турския си колега да се включи във втория Международен конгрес на световните цивилизации и историческите маршрути. Той се организира под егидата на Световната организация по туризъм и ще се проведе в периода 14-16 ноември в София.  Министър Мехмет Ерсой коментира, че ще разчита двете съседни страни да продължат ползотворното си сътрудничество в туризма. Той допълни още, че ще подкрепя и съдейства за организирането на всякакви инициативи, които ще допринесат за успешното развитие на сектора.", "date": "2018.07.16", "title": " Николина Ангелкова: Турция попада в топ 10 на пазарите за входящ туризъм за България\t\t\t"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d1%80%d0%b5%d0%bc%d0%be%d0%bd%d1%82%d1%8a%d1%82-%d0%bf%d0%be-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f-%d0%b1%d1%83%d0%bb/", "text": "Продължава организацията на движението за реконструкция на бул. „Христофор Колумб“, съобщават от столична община. – от 16.07.2018 г. до 20.07.2018 г. по бул. “Христофор Колумб” в участък от 145 м, считано от ул. „Подполк. Васил Златарев” в посока към ул. „Продан Таракчиев”; – от 21.07.2018 г. до 25.07.2018 г. по бул. “Христофор Колумб” в участък от 249 м, считано от улицата за Sofia Airport Center в посока към ул. „ Неделчо Бончев”; – от 26.07.2018 г. до 30.07.2018 г. по бул. “Христофор Колумб” в участък от 175 м, считано от улицата за Sofia Airport Center в посока към ул. „Продан Таракчиев”; – от 31.07.2018 г. до 04.08.2018 г. по бул. “Христофор Колумб” в участък от 170 м, считано от ул. „Продан Таракчиев” в посока към ул. „ Неделчо Бончев”. – в посока Летище София – Терминал 2: от ул. „Ген. Йосиф Гурко“ по маршрута си до кръстовище бул. „Христофор Колумб“ – ул. „Неделчо Бончев“ – ул. „Източна тангента“, по Източна тангента, по ул. „Мими Балканска“, ул. „Продан Таракчиев“ и по маршрута си до Летище София – Терминал 2; – в посока ул. „Ген. Йосиф Гурко“: от Летище София – Терминал 2 по маршрута си до Летище София – Терминал 1, бул. „Брюксел“ и след кръстовище бул. „Брюксел“ – ул. „Мими Балканска“ – ул. „Продан Таракчиев“, по ул. „Мими Балканска“, по Източна тангента, по бул. „Христофор Колумб“ и по маршрута си до ул. „Ген. Йосиф Гурко“. Маршрутът на автобусна линия № 184 се променя, както следва: – в посока Летище София – Терминал 1: от ул. „Ген. Йосиф Гурко“ по маршрута си до кръстовище бул. „Христофор Колумб“ – ул. „Неделчо Бончев“ – ул. „Източна тангента“, наляво по ул. „Източна тангента“, надясно по ул. „Мими Балканска“, наляво по бул. „Брюксел“ и по маршрута си до Летище София – Терминал 1; – в посока ул. „Ген. Йосиф Гурко“: от Летище София – Терминал 1 по маршрута си до Летище София – Терминал 2, ул. „Продан Таракчиев“, направо по ул. „Мими Балканска“, наляво по ул. „Източна тангента“, по бул. „Христофор Колумб“ и по маршрута си до ул. „Ген. Йосиф Гурко“. Маршрутът на автобусна линия № 384 (в посока Летище София – Терминал 2) се променя, както следва: от ж.к. „Дружба 2“ по маршрута си до кръстовище бул. „Христофор Колумб“ – ул. „Неделчо Бончев“ – ул. „Източна тангента“, по ул. „Мими Балканска“, ул. „Продан Таракчиев“ и по маршрута си до Летище София – терминал 2, двупосочно. За маршрутите на автобусни линии №№ 84, 184 и 384 се разкриват временни спирки, както следва: -с код 6475 ТЕХНОТЕСТ на ул. „Източна тангента“ след кръстовището бул. „Христофор Колумб“ – ул. „Неделчо Бончев“ – ул. „Източна тангента“ в посока Летище София – Терминал 1 и 2; – с код 6476 БУЛ. БРЮКСЕЛ на ул. „Мими Балканска“ преди кръстовището бул. „Брюксел – ул. „Мими Балканска“ – ул. „Продан Таракчиев“ в посока Летище София – Терминал 1 и 2; – с код 6477 БУЛ. БРЮКСЕЛ на ул. „Мими Балканска“ след кръстовището бул. „Брюксел“ – ул. „Мими Балканска“ – ул. „Продан Таракчиев“ в посока бул. „Асен Йорданов“. Закриват се автобусните спирки по бул. „Христофор Колумб“ в участъка от ул. „Продан Таракчиев“ до ул. „Неделчо Бончев“: – с код 0091 ТЕХНОТЕСТ; – с код 2473 и с код 2474 НОВА ТЕЛЕВИЗИЯ; – с код 1463 Р-Т АЛЕКСАНДРИЯ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Продължава ремонтът по столичния булевард „Христофор Колумб“"}
{"url": "https://trud.bg/%d0%b1%d0%be%d0%b9%d0%ba%d0%be%d1%82%d0%b8%d1%80%d0%b0%d1%82-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5-%d0%b7%d0%b0-%d0%bf%d1%80%d0%b0%d0%b3%d0%b0-%d0%bd%d0%b0-%d0%be%d1%81/", "text": "Браншовите организации да не участват в предстоящите преговори за определяне на минималните осигурителни доходи (МОД) за 2019 г. призоваха за трета поредна година национално представителните работодателски организации – КРИБ, АИКБ, БСК и БТПП, обединени в Асоциация на организациите на българските работодатели (АОБР). В писмо до браншовите организации членовете на АОБР им благодарят за досегашната подкрепа и изразяват увереност, че и през настоящата година ще заявят категоричен отказ от участие в преговорите за МОД-2019. Процедурата предвижда министърът на труда да обяви график за преговорите и след техния край да оповести нивата на МОД за деветте групи професии и длъжности в 85 икономически дейности. Според работодателските организации обаче, практиката за определяне на МОД показва безсилие на контролната система да се справи с недекларирания труд. Нещо повече, по този начин се увеличава сивият сектор, оказва се натиск върху заетостта в отделни региони, сектори, предприятия в депресивно състояние, на уязвимите социални групи с ниска квалификация, като се намалява нетното възнаграждение на наетите лица. Не на последно място, такава практика не съществува в държавите от ЕС и България многократно е критикувана по този въпрос от страна на Европейската комисия. Членовете на АОБР са убедени, че условията и заплащането на труда, както и актуализирането на минималните възнаграждения за съответните длъжности трябва да се определят чрез колективни трудови договори и да са валидни за съответните страни по тези договори, без да се разпростират върху цялата икономика. АОБР напомня, че приетата през април тази година правителствена средносрочна бюджетна прогноза предвижда нарастване през 2019 г. на минималната заплата с 9,8% до 560 лв. и на компенсацията на един зает с 6,6%, при двойно по-нисък ръст на производителността на труда (3,2%).", "date": "2018.07.16", "title": " Бойкотират преговорите за прага на осигуровките\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%be%d1%82%d0%be-%d0%bf%d1%80%d0%b5%d0%b4%d0%bf%d1%80%d0%b8%d1%8f%d1%82%d0%b8%d0%b5-%d1%87%d0%b8%d1%81%d1%82%d0%be%d1%82%d0%b0-%d0%bf%d0%be%d0%b5-12/", "text": "Общинското предприятие „Чистота“ в Шумен започна сметопочистването в половината град или северния район плюс кварталите „Макак“ и „Мътница“. Със заповед на кмета Любомир Христов от понеделник официално е стартирала дейността по събиране и транспортиране на отпадъците до Инсталацията за сепариране и до Регионалното депо за битови отпадъци. Ангажимент на на новосъздадената общинска фирма е да поддържа чистотата на териториите за обществено ползване в града, улици, автобусни спирки, алеи и тротоарни площи, да почиства локални и нерегламентирани замърсявания. Две от машините на предприятието работят от понеделник сутринта по предварително изготвен график и обслужват района северно от река „Поройна“, бул. „Симон Велики“ и кв. „Тракия“, където до момента гражданите разчитаха на почистване от фирма „Екомакс“ ООД. Това съобщи директорът на ОП „Чистота“ Евгений Цанков. Поетапно ще бъдат подменени и старите контейнери за отпадъци.  Южната част на Шумен ще продължи да се чисти от частна фирма, с която общината има договор.", "date": "2018.07.16", "title": " Общинското предприятие „Чистота“ пое 1/2 от Шумен"}
{"url": "https://trud.bg/%d0%bb%d1%8a%d0%b2%d1%81%d0%ba%d0%b8-%d1%81%d0%ba%d0%be%d0%ba-%d0%bf%d0%be-%d0%bf%d0%be%d0%b2%d0%be%d0%b4-181-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d1%80%d0%be%d0%b6/", "text": "Спортно състезание „Лъвски скок“ ще се проведе за поредна година в Благоевград. Проявата е предвидена за 18 юли от 10:00 часа до 13:00 часа, съобщиха от общината. Поводът е 181 години от рождението на Апостола на свободата – Васил Левски. Целта на събитието, което ежегодно привлича десетки млади спортисти, е да увековечи делото на Апостола и да се помнят посланията, които той ни оставя. Спортното събитие се организира от Община Благоевград и ръководителя на лекоатлетически клуб „Джордан“ Йордан Янев.  На 18:00 юли от 10:00 часа ще бъдат положени и цветя пред бюст-паметника на Дякона. Ритуалът ще бъде на площад „Васил Левски“ в Благоевград.", "date": "2018.07.16", "title": " „Лъвски скок“ по повод 181 години от рождението на Васил Левски ще се проведе в Благоевград"}
{"url": "https://trud.bg/%d0%b4%d0%b6%d0%be%d1%88%d1%83%d0%b0-%d1%81%d0%b0%d0%bc%d0%be-%d0%b3%d0%bb%d1%83%d0%bf%d0%b0%d0%ba-%d0%b1%d0%b8-%d0%bf%d0%be%d0%b4%d1%86%d0%b5%d0%bd%d0%b8%d0%bb-%d0%bf%d0%be%d0%b2%d0%b5%d1%82%d0%ba/", "text": "Александър Поветкин е сериозно предизвикателство – призна Антъни Джошуа, след като договори бой с Руския Витяз. – Той има впечатляваща репутация. И само глупак би подценил това, което той може да предложи. Не съм спирал тренировки, но те ще станат още по-интензивни, за да съм във върхова форма за мача. Битката между двамата олимпийски шампиони ще е на 22 септември на 90-хилядния стадион „Уембли“. А залогът е четирите титли на британеца в тежка категория – на Световната боксова асоциация (WBA), на Международната боксова федерация (IBF), Световната боксова организация (WBO) и Международната боксова организация (IBO).  28-годишният Джошуа не познава поражение при професионалистите. Има 21 победи, от които 20 с нокаут.  Руснакът е задължителен претендент за титлата на WBA и изрази увереност за очакван вълнуващ сблъсък. „Целта ми винаги е била да се бия за световна титла – обяви Поветкин. – И ето, че получих своя шанс да боксирам срещу най-добрия. А след като излизат двама шампиони, битката е обречена да е спираща дъха.“ Руския Витяз е с 10 години по-възрастен, има 34 победи от тях 24 с нокаут и една загуба.", "date": "2018.07.16", "title": " Джошуа: Само глупак би подценил Поветкин"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%bd%d0%b5%d1%80%d0%b5%d0%b3%d0%bb%d0%b0%d0%bc%d0%b5%d0%bd%d1%82%d0%b8%d1%80%d0%b0%d0%bd%d0%b0-%d1%82%d1%8a/", "text": "Имало е нераглментирана търговия между български и турски граждани.Когато са разбрали, че животни ще бъват избовани стопани са ги товарили и са ги продавали на ниски цени в съседни общини”. Това каза вицепремиерът Валери Симеонов в Слънчев бряг в понеделник. Никой няма желание или намерение да избива животни без основание. Подал съм сигнали в ДАНС за разследване на това как са се появили огнищата на чума по животните.  Става дума за човешки фактор,  не за преминаване на животни, защото оградата по границата е непробиваема, обясни Валери Симеонов. Според него, възможността България да изнася месо и млечни продукти, като държава е поставена на карта. Най-големият риск е да бъде изцяло изолирана в търговско отношение от Европейския съюз.", "date": "2018.07.16", "title": " Валери Симеонов: Нерегламентирана търговия е вкарала чумата от Турция"}
{"url": "https://trud.bg/%d0%b3%d0%bb%d0%b5%d0%b4%d0%b0%d0%b9%d1%82%d0%b5-%d0%bd%d0%b0-%d0%b6%d0%b8%d0%b2%d0%be-%d0%bf%d1%80%d0%b5%d1%81%d0%ba%d0%be%d0%bd%d1%84%d0%b5%d1%80%d0%b5%d0%bd%d1%86%d0%b8%d1%8f%d1%82%d0%b0-%d0%bd-9/", "text": "В двореца в Хелзинки започна съвместния брифинг на президентите на САЩ и Русия, Доналд Тръмп и Владимир Путин. Минути преди началото на пресконференцията от залата беше отстранен мъж, който издигна лозунг за забрана на ядрените оръжия. В началото Путин заяви, че разговорите му с Доналд Тръмп са проведени в „откровена и бизнес-атмосфера“. Говорейки на руски език, той каза: „Мисля, че можем да го наречем успех“. „Днес Русия и Съединените щати са изправени пред съвсем нов набор от предизвикателства“, посочи Путин, добавяйки, че разговорите са очертали „първите стъпки за подобряване на тези отношения и възстановяване на приемливо ниво на доверие“. Руският президент каза още, че интересите на Русия и САЩ не винаги са взаимни, но „общите интереси изобилстват“. САЩ и Русия ще работят за създаването на група на високо равнище за развитие на руско-американските бизнес отношения. В тази връзка руският президент заяви, че „Русия никога не се е месила в американските изборни процеси“. Според него САЩ и Русия имат инструментите, за да бъдат лидери в решаването на кризата в Сирия и връщането на сирийските бежанци в родината им. Според Путин влошените отношения между Русия и САЩ в момента са „неоправдани“. „Отношенията ни никога не са били по-лоши от сега. Това обаче се промени през последните 4 часа“, каза на свой ред Доналд Тръмп. Американският президент започва изказването си, наричайки днешните разговори „директен, отворен, дълбоко продуктивен диалог“. „Днешната среща е само началото на дълъг процес. Очакванията ни са базирани на реализъм, а надеждите ни – на желанието за мир и сътрудничество“, добави президентът на САЩ.", "date": "2018.07.16", "title": " Гледайте НА ЖИВО пресконференцията на Путин и Тръмп (ВИДЕО)"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d1%82%d0%b8-%d0%bf%d1%80%d0%b8%d0%b7%d0%be%d0%b2%d0%b0%d1%85%d0%b0-%d0%b7%d0%b0-%d0%bf%d1%80%d0%b8%d0%be%d0%b1%d1%89%d0%b0%d0%b2%d0%b0%d0%bd%d0%b5-%d0%bd%d0%b0/", "text": "Държавният глава Румен Радев проведе среща на „Дондуков“2 с представители на Студентски клуб на политолога към Софийски университет „Св. Климент Охридски“. По време на срещата студентите призоваха за по-активно включване на младите хора към политическите процеси у нас и в работата на институциите, съобщиха от прессекретариата на държавния глава. Студентите запознаха държавния глава с изследване на Фондация „Фридрих Еберт“, проведено едновременно в 10 балкански държави, според което през 2017 година българските младежи се интересуват три пъти по-малко със случващото се у нас, в сравнение с 2014 година. Продължаващата емиграция на много млади хора от България, беше откроена като един от актуалните проблеми за страната ни. По думите на Румен Радев големият въпрос пред обществото ни днес е как да постигнем европейска интеграция като правила, икономически възможности и стандарт на живот, тук, в България, за да не допускаме повече младите ни хора да търсят индивидуално своята професионална и житейска реализация в други страни. Усъвършенстването на механизмите на функциониране и процесите на взимане на решения в Европейския съюз също бяха сред темите, обсъдени по време на срещата. Според младите политолози динамичните процеси в света днес изискват много по-ефективен механизъм за взимане на решения и формирането на политики в рамките на ЕС. Те са на мнение, че сегашният механизъм води до изоставането на Европейския съюз по отношение на разработването, приемането и прилагането на политически решения, в сравнение със САЩ, Китай и Русия.", "date": "2018.07.16", "title": " Студенти призоваха за приобщаване на младите към политическите процеси и работата на институциите"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d0%b7%d0%bd%d0%b0%d0%ba%d0%be%d0%b2%d0%b8-%d1%81%d1%8a%d0%b1%d0%b8%d1%82%d0%b8%d1%8f-%d0%b2-%d1%82/", "text": "Изложба представя знакови събития, случили се във Велико Търново през последните две десетилетия. Експозицията е организирана от областния всекидневник „Янтра днес“, с подкрепата на Общината. Поводът е 20-годишния рожден ден на вестника. Близо 100 фотографии вече са подредени върху паната пред Факултета по изобразително изкуство към ВТУ „Св. св. Кирил и Методий“. Фотосите представляват своеобразна енциклопедия за живота в Старата столица от 1998 година до днес, отразяват съвременното развитие на Велико Търново и реализацията на важни проекти в различни сфери, променили облика на града. Изложбата ще бъде открита в 10,30 ч. на 17 юли /вторник/ от кмета Даниел Панов, главния редактор на в-к „Янтра днес“ Златина Димитрова и областния управител проф. Любомира Попова. Фотографиите са подбирани в продължение на два месеца. Те припомнят за строителството на големи инфраструктурни обекти като Южния пътен възел, Пътен възел „Качица“, реконструкцията на площад „Цар Асен I”, обновяването на парк „Марно поле“, завършването на храма „Свети Четиридесет мъченици“ и строителството на църквата „Възкресение Христово“. Снимките припомнят също за гостуването на цар Симеон Втори и участието му като премиер в тържествата за Независимостта на България, за визитата на царица Маргарита, за посещенията на краля на Белгия Албер II и кралица Паола, на бившия президент на Бразилия Дилма Русев, посещението на Михаил Гобрачов през 2002 г. и др. На таблата са подредени и снимки с Ищар, Йосиф Кобзон, Ричард Клайдерман, Любе, Lord of the dance, Филип Киркоров – малка част от звездите, вдигнали на крака търновската публика през годините. Сред емблемите на старата столица са редица културни събития като Международният фолклорен фестивал, Международният фестивал „Ежедневието на средновековен Търновград“, Международният фестивал на духовите оркестри, Летният оперен фестивал „Сцена на вековете“, историческите възстановки на клуб „Традиция“ и др. Изложбата по повод юбилея на вестник „Янтра днес“ представя снимки на фотографите и фоторепортерите на ежедневника през годините – Найден Найденов, Бисер Бояджиев, Иван Солников, Стефан Михайлов, Валентин Сергеев, Даниел Йорданов и др. Тя ще остане експонирана в центъра на Велико Търново до края на юли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Изложба представя знакови събития в Търново през последните две десетилетия\t\t\t"}
{"url": "https://trud.bg/%d0%bf%d0%be-%d0%b3%d0%be%d0%bb%d1%8f%d0%bc%d0%b0-%d0%bf%d1%80%d0%be%d0%b7%d1%80%d0%b0%d1%87%d0%bd%d0%be%d1%81%d1%82-%d0%bf%d1%80%d0%b8-%d0%be%d0%bd%d0%bb%d0%b0%d0%b9%d0%bd-%d1%80%d0%b5%d0%b7%d0%b5/", "text": "Американската компания за онлайн отдаване и наемане на жилища Airbnb трябва да приведе общите си условия в съответствие с правилата на ЕС за защита на потребителите, както и да осигури прозрачност при представянето на цените. За това призовават Европейската комисия и органите за защита на потребителите в ЕС, се посочва в съобщение на ЕК. Airbnb ще трябва да посочва дали предлаганото жилище е от частно лице или от професионалист, защото правилата за защита на потребителите в двата случая са различни. Освен това на потребителите ще трябва да се показва крайната цена, включваща всички такси, като такива за почистване и обслужване например. Ако не е възможно предварително изчисляване на крайната цена, потребителите трябва да бъдат информирани, че е възможно допълнително начисляване на такси.", "date": "2018.07.16", "title": " По-голяма прозрачност при онлайн резервациите"}
{"url": "https://trud.bg/%d1%81%d0%bb%d0%b0%d0%b1-%d1%82%d1%80%d1%83%d1%81-%d0%b5-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd-%d0%ba%d1%80%d0%b0%d0%b9-%d0%b0%d1%80%d0%b4%d0%b8%d0%bd%d0%be/", "text": "Земетресение с магнитуд 2,3 по скалата на Рихтер е регистрирано на територията на България, близо до Ардино, предаде  . Земният трус е усетен в 17 ч. с епицентър на 2 км западно от Ардино, на 23 км западно от Кърджали и на 193 км югоизточно от София, с дълбочина 5 км, уточниха от Европейския сеизмологичен център. Няма данни за материални щети.", "date": "2018.07.16", "title": " Слаб трус е регистриран край Ардино"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d1%83%d1%82%d0%b8%d0%bd-%d1%87%d0%b5%d1%82%d0%b8%d1%80%d0%b8-%d1%87%d0%b0%d1%81%d0%b0-%d0%ba%d0%be%d0%b8%d1%82%d0%be-%d0%bc%d0%be%d0%b3%d0%b0%d1%82-%d0%b4/", "text": "Руският президент увери, че Москва не се е месила в изборите в САЩ Вашингтон няма да признава Крим Поставихме едно добро начало – така американският президент Доналд Тръмп обобщи днешната си среща с руския си колега Владимир Путин в Хелзинки. “Разногласията между нашите страни са добре известни и президентът Путин и аз ги обсъдихме надълго днес”, каза Тръмп на пресконференцията след дългия тур от преговори. “Дори по време на Студената война, когато светът бе съвсем различен от днешния, САЩ и Русия бяха в състояние да поддържат стабилен диалог. Нашите отношения никога не са били по-лоши, отколкото сега. Но това се промени. Преди четири часа (началото на срещата му с Путин – бел. ред.)”, отсече Тръмп. Той определи диалога си с Путин като “дълбоко продуктивен” и посочи, че представители на съветите за сигурност на двете страни скоро ще проведат среща като продължение от тази в Хелзинки. Един от болните проблеми между Москва и Вашингтон – за US обвиненията за руска намеса в изборите в САЩ, спечелени от Тръмп, също е бил обсъден на днешната среща, при това повдигнат от US президента. “Трябва да се ръководим от факти, а не от слухове. Кажете ми поне един факт за сговор? Това са пълни глупости. Руската държава не се е месила”, коментира Путин. Но призна, че е искал Тръмп да спечели изборите, “защото той искаше да нормализира отношенията с Русия”. А Тръмп допълни, че не е имало сговор с Москва, просто той победил с кампанията си. Путин даде като образец за успешна съвместна работа сътрудничеството по кризата в Сирия и допълни, че целта е да се помогне на бежанците да се върнат в родината си и така да се намали миграционният натиск над ЕС. Крим също бил на масата на разговорите, като Путин уточни, че позицията на Тръмп е ясна – САЩ няма да признават полуострова за руски. Тръмп, който многократно похвали руския си колега за успешното световно по футбол, “едно от най-добрите в историята”, получи по време на пресконференцията футболна топка от Путин. Който му я връчи с думите “Топката е във вашето поле”. “Фантастично, по-добре от супер” – така външният министър на Русия Сергей Лавров отговори на въпрос как е минала срещата между Тръмп и Путин. Денят обаче започна с игра на нерви. Путин, известен с навика си да демонстрира мощ с немалки закъснения, пристигна в Хелзинки с над половин час по-късно от предвиденото начало на разговорите му с Тръмп. След кацането на летището руският президент директно се отправи към президентсикя дворец, но междувременно дойде ред на Тръмп да покаже “мускули” и той отказа да тръгне от хотела си към двореца, докато не получи потвърждение, че Путин вече е там. В резултат на което стопанинът на Кремъл бе оставен да чака събеседника си.   Четвърта лидерска среща Третата среща на президентите Владимир Путин и Доналд Тръмп се проведе във финландската столица Хелзинки, която така стана домакин на четвърта среща на лидери на Русия (СССР) и САЩ. Поддържайки политика на неутралитет по време на Студената война и без да е член на НАТО, Финландия бе домакин на преговори между генсека на ЦК на КПСС Леонид Брежнев и президента Джералд Форд през 1975 г. На 9 септември 1990 г. Михаил Горбачов и Джордж Буш обсъждат в Хелзинки ситуацията в Персийския залив след нахлуването на иракската армия в Кувейт. За трети път градът става място за преговори на лидери на двете страни на 21 март 1997 г. Тогава президентът Борис Елцин критикува пред колегата си Бил Клинтън разширяването на НАТО на изток.   Берлин вече не разчита на Вашингтон Германският външен министър Хайко Маас заяви, че Европа вече не може да разчита на Доналд Тръмп и трябва да стегне редиците си, предаде Ройтерс. Острото му изказване бе предизвикано от думите на Тръмп късно в неделя, че “ЕС е враг на САЩ, поне що се отнася до това което ни причиняват в търговията”, имайки предвид търговския дефицит. От дни Германия е обект на тежки критики от страна на US лидера в туитър срещу “газовата зависимост на Берлин от Москва”. “Европа не може да си позволи да бъде разделяна от вербални атаки и абсурдни туитове”, настоя Маас. Председателят на Евросъвета Доналд Туск на свой ред обвини президента Тръмп в “разпространение на фалшиви новини”. “Америка и ЕС са най-добри приятели. Който твърди, че са врагове, разпространява фалшиви новини”, написа Туск в туитър. Предпазлива позиция по въпроса зае дипломат №1 на ЕС Федерика Могерини. Тя подчерта, че “много пъти е казвала, че смяна в администрацията не означава смяна на приятелството между страни и народи”. “Със сигурност смятаме САЩ за близки приятели и партньори”, изтъкна тя.   Протести преследват американския лидер в Европа Протестите срещу US президента Доналд Тръмп го “последваха” от Англия и Шотландия в Хелзинки днес, където десетина инициативи събраха недоволни от политиките му, след мащабна неделна демонстрация, съобщиха местни медии. Младежкото крило на Националната коалиционна партия, част от управляващия алианс, се събра на протест срещу търговския протекционизъм на Тръмп. Друг протест, свикан от неправителствената организация “Амнести Интернешънъл”, се проведе на централната жп гара под наслов “Направи правата на човека велики отново” по аналогия с предизборния слоган на президента на САЩ. Най-тиражният вестник във Финландия “Хелзингин саномат” пък организира инициатива, насочена и към президента Владимир Путин, наречена “Добре дошли в земята на свободната преса”. Около 300 билборда с този поздрав, на руски и на английски, бяха разположени по маршрута от летището до президентския дворец, където разговаряха двамата лидери в явна критика към състоянието на медиите в САЩ и в Русия.   Ястието “Тръмпутин” Специалитет, наречен “Тръмпутин”, който е комбинация между солено и сладко, пусна ресторант в Хелзинки в навечерието на днешната среща на лидерите на САЩ и Русия. Порцията струва 13,90 евро. Състои се от руски блини със сьомга, пресен лук и сметана, редом до които в чинията са американски палачинки с ягоди и ванилов сладолед. Създателите на ястието посочват, че то съчетава източния и западния вкус. А заведението Kaffekievari смята да продължи да го предлага и след срещата на върха между Тръмп и Путин, стига то да се хареса на клиентите. Финландска пивоварна пък пусна на пазара 10 000 бутилки пиво, на етикета на което са ликовете на двамата президенти и надпис “Хайде да се разберем като възрастни”.   Италия плаши с вето санкциите над Русия Италианският евркоскептичен вицепремиер Матео Салвини заяви, че Рим ще окаже натиск над ЕС да облекчи санкциите над Русия и намекна, че в противен случай може да наложи вето над решенията на общността, предаде АНСА. На пресконференция в Москва Салвини подчерта, че Русия трябва да бъде върната в “европейското семейство” и че срещата на президентите Владимир Путин и Доналд Тръмп е “чудесен старт”. Самият той също провел разговори с руски министри, но не даде детайли за тях. “Надяваме се да убедим останалите правителства, че от санкциите не печели никой, включително италианската икономика. Вето е крайна мярка, но аз не изключвам нищо”, закани се Салвини, чиито критици го обвиняват в проруски политики.", "date": "2018.07.16", "title": " Тръмп – Путин, четири часа, които могат да променят света (обзор)"}
{"url": "https://trud.bg/%d0%bf%d1%80%d0%b5%d0%ba%d0%bb%d0%b0%d0%bd%d1%8f%d0%bc%d0%b5-%d1%81%d0%b5-%d0%bf%d1%80%d0%b5%d0%b4-%d0%bf%d0%b0%d0%bc%d0%b5%d1%82%d1%82%d0%b0-%d0%bd%d0%b0-%d0%b6%d0%b5%d1%80%d1%82%d0%b2%d0%b8%d1%82/", "text": "Община Стара Загора организира общоградско възпоменание на загиналите мирни жители от града и района при опожаряването на Стара Загора и старозагорското клане през 1877 г., съобщиха от пресцентъра. На 19 юли от 17:00 часа в храма „Света Троица“ ще бъде отслужена Вечерна служба. В 17:30 часа ще тръгне литийно шествие, което ще продължи до Мавзолея костница „19 юлий 1877”. Там, където са положени костите на хиляди загинали християни, в тяхна памет ще бъде отслужена заупокойна молитва от 18:00 часа. В града и района, по време на драматичните събития, са избити над 14 хиляди българи, повече от 1000 местни жители умират от глад и гонения, отвлечени са над 10 хиляди млади жени, момчета и момичета. Само в църквата „Св. Троица“ са изклани близо 3000 души.", "date": "2018.07.16", "title": " Прекланяме се пред паметта на жертвите на старозагорското клане"}
{"url": "https://trud.bg/%d0%bd%d0%be%d0%b2-%d0%b4%d0%b0%d0%bd%d1%8a%d0%ba-%d0%b3%d1%80%d0%b0%d0%b4%d1%83%d1%88%d0%ba%d0%b0-%d1%83%d0%b4%d1%80%d1%8f-%d1%86%d0%b5%d0%bd%d0%b8%d1%82%d0%b5-%d0%bd%d0%b0-%d0%bc/", "text": "Нов данък „Градушка” ще вдигне цените на най-масовите застраховки, предупреждават от бранша. Повод за това е законопроект, който предвижда процент от имуществените полици, да отива във фонд за борба с градушките в цялата страна, информира  . Ракетната система за борба с градушките в момента покрива едва 1/3 от територията на страната. Целта е да се осигури превенция на 100%. Това ще струва 28 млн. лв. годишно. Част от парите ще са от бюджета. Друга от задължителна вноска от земеделските стопани, а останалото от застраховките. От бранша предупреждават, че това ще е за сметка на всички, които застраховат имуществото си – дори за кражба. Според земеделското министерство, ако превенцията обхване цялата страна, това ще спести от разходите на застрахователите за щети от градушка. Застрахователите не са убедени в това и предлагат задължителни полици за производителите, които получават субсидии.", "date": "2018.07.16", "title": " Нов данък „Градушка” удря цените на масовите застраховки"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%b1%d1%83%d1%80%d0%b3%d0%b0%d1%81%d0%ba%d0%b8-%d1%81%d0%bf%d0%be%d1%80%d1%82%d0%b8%d1%81%d1%82%d0%b8/", "text": "Кметът на Бургас Димитър Николов поздрави бургаски спортисти, които спечелиха престижни отличия на национално и международно ниво. Приветствие към състезателите и техните треньори отправи и зам.-кметът д-р Лорис Мануелян. Състезателят по борба Стоян Йорданов постигна впечатляващ успех по време на Световното първенство за кадети в хърватския град Загреб. Там възпитаникът на спортен клуб „Бургас“ спечели бронзов медал и по този начин защити силните традиции на морския град в този спорт. Личен треньор на Стоян Йорданов е Николай Милков, а негов главен наставник е Николай Дачев, който води и националния отбор за кадети. Другият бургаски клуб, завоювал престижни отличия, е хандбален клуб „Албатрос“. Юношите младша възраст до 14 години с треньор Захари Чикичев станаха шампиони на страната. Димитър Петков бе избран за най-добър вратар на Държавното първенство, а Димитър Атанасов – за най-добър защитник. „Албатрос“ спечели и вицешампионската титла при девойките до 14 години. Това е вторият им сериозен успех след спечелването на сребърните медали в турнира за Купата на България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Кметът поздрави бургаски спортисти"}
{"url": "https://trud.bg/%d0%bc%d0%be%d1%80%d0%b0%d0%bb%d1%8a%d1%82-%d0%b8-%d0%b0%d1%82%d0%b0%d0%bd%d0%b0%d1%81%d0%ba%d0%b0-%d0%b4%d0%b8%d1%88%d0%b5%d0%b2%d0%b0/", "text": "Морал (на латински – moralitas) – тълкува се като разграничаване на намерения, решения и действия между такива, които са добри и правилни и такива, които обществото възприема като лоши и грешни Mалко повече от месец трябваше на Висшия съдебен съвет да поправи правилата за отдаване срещу „евтин наем“ на жилища от ведомствения фонд на съдебната власт, така щото „кадровиците на Темида“ да свалят от себе си отговорността за „невидимите“ привилегии, които малцина отбрани магистрати и съдебни служители са ползвали от години. Всичко започна от публикацията на в-к „Труд“ от 31 май 2018 г.  , разкрила как доскорошен върховен съдия, а вече близо една година член на ВСС, получаващ 6-7000 лв. заплата, плаща 202,33 лв. месечен наем за апартамент от 173 кв. м. в един от най-скъпите софийски райони „Изток“. И всичко това – от далечната 2006 г. Изчислихме, че „спестеното“ от фамилията на кадровика Атанаска Дишева от разликата между „евтиния наем“ и този на пазарни цени, възлиза на около четвърт милион. Разкрихме също така, че докато живеят „евтино и нашироко“, Атанаска и съпругът й Генади Дишев – адвокат и провалил се кандидат за депутат от „Да, България“, са търгували с жилища във Варна, печелили са от банкови лихви, изкупували са ниви в планината и на морето, но все са пропускали да си купят собствен апартамент в столицата, където трайно са се установили. Умишлено оставихме темата дълго време без продължение и коментар, защото фактите показваха крещящото разминаване между прокламираните от Дишева принципи за реформа на правосъдието и циничната действителност. Изобщо не бяха изненадващи опитите на самата кадровичка да оправдае абсурдната ситуация, в която сама се е поставила – с Генади купили нивите на близък роднина край морето, защото имал нужда от пари, но не успели да си купят апартамент в София, защото Атанаска трудно избирала, липсвало й морето, а и толкова много била заета с работа, че за 12 години все не намирала време, за да си хареса собствен дом. Щеше да е изненадващо, ако след всичко това, Дишева бе проявила смелост и бе поела отговорността, вместо да се опитва да обяснява, че не била единствената, а удобни медии да се втурнат да я защитават, като цинично се ровят да открият идентичен казус, но така и да не успеят. Просто защото втори подобен пример, при който бездната между моралните претенции и арогантната действителност е толкова голяма, няма. Вероятно и заради това, макар първоначално Дишева да влезе в ролята на жертва, на последващ етап тя започна да обвинява и да напада, с което само затвърди разочарованието у мнозинството от онези 809-ма съдии, които през миналата година я избраха за техен представител в „правителството на съдебната власт“. Битовият казус с Дишева, в който всичко може и да законно, но е далеч от общовъзприетите морални норми, разкри истинското лице на един от най-агресивните членове на настоящия ВСС. Защото за повечето от общо десетте хиляди магистрати и съдебни служители, определението „морал“ и лицето „Атанаска Дишева“ вече са несъвместими категории. А битовият въпрос на Дишева от частен, се превърна в институционален проблем, при който бе засегнат и без това ниският авторитет на висшия кадрови орган на правосъдието. И тук ВСС несъмнено се явява длъжник, защото промяната на правилата изобщо не е достатъчно, ако кадровиците държат да демонстрират непоносимост към абсурдни привилегии като тази, от която Дишева се е възползвала не година или две, а над дванадесет, а и както е видно – с ясното съзнание, че това е изгодно за фамилния бюджет. Осезаема е липсата на призив, пък бил той и на малцинство от членовете на ВСС към техния колега, не просто да отговори на изнесените факти, но и да се оттегли от кадровия орган. Като член на ВСС Дишева ръководи една от ключовите му комисии – тази за дисциплинарната дейност и взаимодействието с Инспектората към ВСС. Същата, която разглежда исканията за образуването на дисциплинарни производства потенциално срещу всеки един от над 2200 български съдии за допуснати нарушения, включително и за интегритета на магистрата. Що за ценностна система трябва да имаш, за да претендираш да съдиш всеки друг от съдиите, когато ти самият си дал повод за съмнение в наличието на достатъчни морални качества и интегритет за заемания високо отговорен пост. Освен това, поведението на Дишева по „битовия казус“ показа тотално откъсване от действителността на една обществена прослойка, което пък рефлектира върху пълната липса на обществено доверие към работата на държавните институции и в частност към съдебната система. Но вместо катарзис, с оставането на Дишева във ВСС, включително и като ръководител на важна комисия, отговорна за съдбата на десетки съдии, се предостави възможност „жертвата“ да се превърне в обвиняващ. Това именно демонстрира Атанаска Дишева на заседанието на Пленума на ВСС на 5 юли 2018 г., когато бяха приети новите рестриктивни правила за отдаване на ведомствени жилища на магистрати и служители. „Известно е на всички ви защо се стигна до промяна на Правилата за отдаване под наем на недвижими имоти. Това бяха публикации в медии по повод на ползваното от мен ведомствено жилище. Убедено твърдя, че целта на тези публикации беше да бъда публично обругавана, тормозена системно и продължително и да освободя заеманото от мен ведомствено жилище…“, обяви още в началото на дискусията Дишева, която не само, че отказа да си направи отвод, ами от дългия набор от предложения, които внесе, стана ясно, че ако няма време за огледи по закупуването на собствен апартамент, то такова винаги ще се намери, когато се налага да браниш привилегията си. Защото точно това прозира зад обструкциите и предложенията, които Дишева настоя да залегнат в обновените Правила за ведомствените жилища на съдебната власт. Колко удобно – да демонстрираш познания на Закона за държавната собственост, когато се оказва, че интересът ти го изисква, но да наречеш „популизъм“ предложенията на члена на ВСС Боян Новански, които засягат и ограничават собствените ти привилегии. В крайна сметка ВСС прие – срокът за ползване на ведомствени жилища от магистрати и служители в съдебната система да е максимум пет години, цените да се актуализират, както и да се увеличат рестрикциите, при които ползването на „евтин дом“ да бъде несъвместимо – например, при закупуването на недвижими имоти или луксозни стоки. „Сумата от 10 000 лева е приблизителната годишна наемна цена за двустаен апартамент под наем в София. Дочувам приказки за автомобили, пушки, картини, техника и други вещи. Никои? не възразява, щом имате такива възможности. Да си купуват и самолети, и кораби, с извинение, но ако обичат, да не се ползва евтино ведомствено жилище“, обясни Новански. Той мотивира необходимостта от промяна с думите: „Генералната цел на такова социално подпомагане, каквото е настаняването под наем в евтино ведомствено жилище, не е да толерираме един кандидат за сметка на друг. Считаме, че не е редно да противопоставяме магистрати и служители от по-ниските нива на магистрати и служители от висшите нива, лишаваи?ки първите от всякаква възможност за ползване на такива жилища при очевидно по-висока и по-остра необходимост. Върховните нива нямат нужда от такива бонуси и привилегии“. Тези думи на Новански, според Дишева, били „популистки“. Дали? Фактите, представени от Новански говорят за друго – нито едно от над 40 ведомствени жилища в столицата не е предоставено за срок над пет години на съдия от Софийския районен съд или на прокурор от Районната прокуратура, нито едно на съдия от Софийския градски съд, Софийския окръжен съд, Софийския апелативен съд, както на прокурори от Апелативната и Окръжната прокуратура на София. За сметка на това – 15 върховни съдии са с договори над 5 години, а 8 върховни магистрати ползват ведомствени апартаменти над 10 години. Един от тях е Дишева. „Е, сега ми кажете – за тези ли двадесетина човека създаваме правилата или за съдебната система с над 10 000 човека!“, обърна се към колегите си Новански. До прилагането на приетите от ВСС изменения на Правилата на ведомствените жилища ще мине още доста време. Първо, защото се предостави гратисен период на настоящите наематели, които не отговарят на новите изисквания, да освободят ползваните имоти и второ, защото е почти сигурно, че ще се намери „засегнат“, който да обжалва решенията на съдебния съвет пред Върховния административен съд. Що се отнася до обвинително играещата роля на „жертва“ Дишева, оставането й в кадровия орган до края на неговия мандат, ще е най-яркото доказателство, че дори и прекият избор на магистратите не е защитен от провал, при това чутовен. Поне, ако се съди по (почти) отсъстващата реакция на близкия до Атанаска Дишева Съюз на съдиите в България. Ако не друго, поне се видя колко принципна и морално извисена е „върхушката“ на грантовата организация със затихващи функции. Вместо да застанат на страната на мнозинството от съдиите и да призоват за отвод от ВСС на бившия върховен магистрат, шепата политизиращи правосъдието съдии се впуснаха в поредните призиви за решения „на едро“. Със сигурност, обаче, историята ще се помни много след като фамилия Дишеви се раздели с гледката от 14-ия етаж в „Изток“, особено когато липсата на покаяние сега бъде наказано с гласовете на съдиите, които ще оставят следващия състав на кадровия орган без толкова „морално извисени“ членове.", "date": "2018.07.16", "title": " Моралът и Атанаска Дишева"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d1%81%d0%ba%d0%b0%d1%81%d1%82%d1%80%d0%b8-%d0%b7%d0%b0%d0%b5%d0%b2-%d0%b7%d0%b0%d1%80%d0%b0%d0%b4%d0%b8-%d1%82%d0%b2%d1%8a%d1%80%d0%b4%d0%b5%d0%bd%d0%b8%d1%8f/", "text": "Руското посолство в Скопие определи днес като „политически безотговорно“  , според което руски бизнесмени са подстрекавали „комити“ да протестират в Македония, предаде агенция МИА, цитирана от БТА. „Изявлението поставя под въпрос искреността на ангажимента на македонското правителство да гради добри отношения с Русия. Със съжаление констатираме, че русофобията все повече се превръща в средство във външната и вътрешната политика“, посочи руското посолство в Скопие в профила си в Туитър. Във връзка с твърденията, че руски бизнесмени са подклаждали протести в Македония, премиерът Зоран Заев каза по-рано днес, че тази информация е дошла от доклади, включващи разговори между полицаи и протестиращи. „Говорих за това, след като видях докладите, които получаваме. Вие знаете, тези млади момчета – „комитите“, бяха повикани в полицията, след като нападнаха полицаи. По време на техните показания те са говорили за руски бизнесмени, които давали пари, и затова те участвали в протестите“, каза Заев. По думите на Заев, Македония е малка държава, която иска да гради приятелски отношения с всички, включително с Руската федерация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Москва скастри Заев заради твърденията му за руска намеса в протестите в Македония"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%80%d0%b0-%d0%bc%d0%b8%d1%82%d0%b5%d0%b2%d0%b0-%d0%b1%d0%b0%d0%b1%d1%85-%d0%bd%d0%b0%d0%bb%d0%b8%d1%87%d0%b8%d0%b5%d1%82%d0%be-%d0%bd%d0%b0-%d1%87/", "text": "Наличието на чума сред дребните преживни животни бе установено първо в село Воден на 23 юни, тя бе потвърдена от френска лаборатория, референтна лаборатория на Европейския съюз. Абсолютно всички предприети мерки са вследствие от лабораторно потвърден резултат. Заповедта за предприемане на мерки за ликвидиране на огнището е от следващия ден след потвърждаването на резултата. Това заяви д-р Александра Митева, началник Отдел „Хуманно отношение към животните“ в Българска агенция по безопасност на храните (БАБХ), по  . „Абсолютно всяко едно огнище, което сме констатирали, е въз основа на положителни лабораторни резултати“, категорична бе д-р Митева. „За съжаление и животните на баба Дора подлежат на унищожение, но тя ще получи своето обезщетение. Тя е изключително съвестен животновъд, а това струпване на хора не мога да коментирам“, каза по повод протестите в село Шарково д-р Митева. На въпрос на водещата Мая Костадинова защо не са били ваксинирани животните в съседни райони, Александра Митева поясни: „Това е особено опасно заболяване, превенция чрез ваксинация при възникнало огнище няма, има живи ваксини, които се прилагат в други периоди, и които налагат ограничителни мерки минимум 2 години. Искам да допълня, че ваксинацията срещу чума е обект на предварително разрешение и одобрение от Европейската комисия – не може някой свободно да получи ваксина и да започне да ваксинира“, поясни д-р Митева. По повод пристигащите в България днес представители от Европейската комисия тя добави, че „това нещо няма да е обект на посещението им, то тепърва ще се дискутира, но не и на този етап. Европейската комисия идва в България за да види какво сме направили до този момент и какво смятаме да направим. От момента на първото огнище ги държим в течение за всяка една мярка до този момент. Те ще дойдат на място да установят какво се случва“, каза д-р Митева. Тя опроверга твърденията, че БАБХ твърде късно е информирала за възникналия проблем. „На 23 юни бе потвърдено първото огнище и малко след това БАБХ свика пресконференция. През цялото време на страницата на БАБХ имахме информация колко опасно е заболяването – това стана в хода на събитията, в рамките на няколко дни“, подчерта д-р Александра Митева. По думите й броят на животните, които са огнищата със зараза, е около 4000. „За всички животни стопаните ще бъдат обезщетени адекватно, нека да не се безпокоят“, увери тя, като добави, че в Министерството на земеделието е помислено и по въпроса за пропуснати ползи от стопаните. Д-р Митева не се зае да посочи точен период от време, след който стопаните ще могат отново да отглеждат животни. „Следващият момент, в който те ще могат да гледат животни, ще коментираме след обстановката в страната, очакваме резултати от проби и стопаните ще могат да си възстановят стопанствата след ликвидиране на огнището, дезинфекция и минимум инкубационен период – минимум 21 дни, но не искам да бъда окончателна в този срок, защото тепърва предстои да видим каква ще е ситуацията“, подчерта д-р Митева. „В момента най-рисковите райони са тези в области Ямбол и Бургас, там са екипите ни с клинични прочи, в цялата страна областните дирекции са в готовност, засилен е контролът и наблюдението върху животните“, каза д-р Митева. Не бих казала, че здрави животни са убивани. В населеното място в т. нар. епизодични единици всички болни животни би трябвало да се унищожат – това е мярката, която т рябва да се спази и приложи в тази опасна обстановка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Александра Митева, БАБХ: Наличието на чума бе установено на 23 юни и потвърдено от френска лаборатория"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d0%be%d1%81%d1%80%d0%b5%d1%89%d0%bd%d0%b0-%d1%87%d0%b0%d1%81%d1%82%d0%b8%d1%86%d0%b0-%d0%be%d1%82-%d0%bc%d0%be%d1%89%d0%b8%d1%82%d0%b5-%d0%bd%d0%b0/", "text": "Православни реликви идват за поклонение в града всяка година в навечерието на празника на митрополитския храм „Света Марина“. Светинята беше посрещната първо в катедралата „Успение Богороднично“ на прага на Стария Пловдив. След това с литийно шествие беше занесена до митрополитския храм, предаде  . Празнична вечерня беше отслужена от пловдивския митрополит Николай и от архиереи от Румънската православна църква, донесли мощите в Пловдив. Утре сутринта архиерейска литургия ще отбележи празника на света великомъченица Марина. Мощите на светеца, призван първи да тръгне след Христос, ще останат в църквата за поклонение до утре, 16 часа.", "date": "2018.07.16", "title": " Пловдив посрещна частица от мощите на свети апостол Андрей Първозвани"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b8-%d1%81%d1%8a%d0%b2%d0%b5%d1%82%d0%bd%d0%b8%d0%ba-%d0%be%d1%82-%d0%b1%d1%81%d0%bf-%d1%81%d0%bf%d0%b0%d1%81%d0%b8-%d0%b2%d0%b5%d0%bb%d0%be%d1%81%d0%b8/", "text": "Николай Николов предлага да бъде поставена 360-градусова камера до пешеходната пътека на бул. „Христо Ботев“ при пресечката с ул. „Дамян Груев“ за справяне с травеститите Забраната за каскади с велосипеди върху бордюри и стъпала отпада от проекта за Наредба за обществения ред на територията на Столична община. Това стана благодарение на общинския съветник от БСП Николай Николов, съобщиха от пресцентъра на партийната структура. Поправката във внесения за обсъждане проект беше направена по време на днешното заседание на Постоянната комисия по обществен ред и сигурност. „Поисках да разбера дали ще бъда глобен, ако ми се наложи на места по булевардите на София да се кача с велосипеда си на тротоара и след това в движение сляза от бордюра на велоалеята. Това мое действие ще бъде ли смятано за каскада, коментира Николай Николов след заседанието на комисията. – Дори днес дойдох в Столична община с велосипед. На няколко места, заради ремонтите ми, се наложи да се кача на тротоара и после пак да се върна на платното. Естествено, не съм слизал от велосипеда си, за да го сваля от бордюра. Затова попитах дали в тази ситуация бих бил глобен между 100 и 300 лева, когато приемем Наредбата. Не получих отговор на въпроса. По тази причина настоях от точката да отпаднат каскадите на бордюри и стъпала. Мисля, че беше съвсем логично да се случи това, тъй като тази точка е предпоставка за несправедливо санкциониране основно на колоездачите. А нали, в крайна сметка, целта ни е да мотивираме повече граждани да ползват този екологичен транспорт, вместо автомобилите си“. Николай Николов поиска да бъде поставена 360-градусова камера до пешеходната пътека на бул. „Христо Ботев“ при пресечката с ул. „Дамян Груев“, през която да бъде следено спазването на обществения ред. „Предложението ми е във връзка с разрешаването на проблема с травеститите, които се събират всяка вечер точно на това място, обясни той. – Бях изненадан да чуя от заместник-директора на СДВР старши комисар Антон Златанов, че не знае за пожара, който предизвикаха травестити в изоставената винарна на ул. „Позитано“ точно преди месец. Още по-странно ми беше твърдението му, че нямало проблеми с травестити в района на Министерство на земеделието. Старши комисар Антон Златанов каза, че не били постъпвали сигнали от граждани, които да се оплакват от присъствието им. По това той съди, че няма проблем. А травеститите са там всяка вечер и ако мине патрул, може да ги види. Затова настоявам да бъде поставена камера, която да следи за реда. И без друго сега предстои в район „Красно село“ да бъде изградено видеонаблюдение. Не би трябвало да представлява трудност да бъде поставена още една камера при Министерство на земеделието, което се намира на територията на района“.", "date": "2018.07.16", "title": " Общински съветник от БСП спаси велосипедистите от абсурдна глоба до 300 лв."}
{"url": "https://trud.bg/%d1%82%d0%b8%d0%b0%d0%bc-%d0%b8-%d0%bc%d0%b0%d1%80%d0%b8%d0%b0%d0%bd%d0%b8-%d0%b0%d1%83%d1%82-%d0%b7%d0%b0-%d1%80%d0%b5%d0%b2%d0%b0%d0%bd%d1%88%d0%b0/", "text": "Халфовете Давиде Мариани и Хали Тиам отпаднат от сметките на Делио Роси за реванша с „Вадуц“ тази вечер. Двамата получиха контузии в първия мач в Лихтенщайн. Сенегалецът пострада още на загрявката и бе заменен от Антони Белмонт, а швейцарецът получи травма през втората част и също напусна преждевременно. Италианският наставник на тима призна, че полузащитниците все още не са възстановени и ще изгледат срещата от трибуните. Аут са също Филипе Нашименто и Паулиньо. Така със сигурност Роси ще бъде принуден да заложи на друга единадесеторка, различна от тази в злополучния мач във Вадуц.", "date": "2018.07.16", "title": " Тиам и Мариани аут за реванша"}
{"url": "https://trud.bg/%d0%bc%d0%be%d0%bd-%d0%b7%d0%b0%d1%82%d1%8f%d0%b3%d0%b0-%d0%bc%d0%b5%d1%80%d0%ba%d0%b8%d1%82%d0%b5-%d1%81%d0%bf%d1%80%d1%8f%d0%bc%d0%be-%d1%80%d0%be%d0%b4%d0%b8%d1%82%d0%b5%d0%bb%d0%b8%d1%82%d0%b5/", "text": "Министерството на образованието ще предприеме още по-сериозни мерки спрямо родителите, които лишават децата си от образование. Обсъждат се дори промени в Наказателния кодекс, предаде  От новата учебна година се предвижда да бъдат въведени допълнителни часове по български език, тъй като 20 на сто от децата у нас не говорят български. Това каза в Ловеч заместник-министърът на образованието и науката Деница Сачева по време на обучителен семинар за образователна интеграция на деца и ученици от етническите малцинства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " МОН затяга мерките спрямо родителите, които не пускат децата си на училище\t\t\t"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%b0%d1%80%d1%85%d0%b8%d1%82%d0%b5%d0%ba%d1%82-%d0%bd%d0%b0-%d1%81%d0%be%d1%84%d0%b8%d1%8f-%d1%89%d0%b5-%d0%be%d0%b1%d1%81%d1%8a%d0%b6%d0%b4%d0%b0/", "text": "Главният архитект на София Здравко Здравков ще обсъжда с граждани бъдещето на центъра на града. Темите на разговора ще са направеното и очакваното по проекта „София – град за хората“ , както и предстоящият архитектурен конкурс за преобразяване на площад „Света Неделя“. Срещата ще се проведе на 19 юли от 20.30 часа във FLUCA – Austrian Cultural Pavilion на площад „Света Неделя“. “София – град за хората” е пилотен проект за изследване и анализ на публичните пространства в центъра на града по методологията на датския архитект и урбанист проф. Ян Геел“, съобщават за проекта от Направление“Архитектура и градоустройство“ на Столична община. „Превръщането на София в по-добър град за хората е ангажимент, който Главният архитект на Столична община Здравко Здравков пое още с кандидатстването за поста си. Работата на екипа на проф. Геел в София е част от по-мащабната заявка на арх. Здравков за фокусиране на политиката на Столична община към развиването на публичните пространства за пешеходци и велосипедисти, за ограничаване на автомобилния трафик и превръщането на София в град с човешки мащаб“, съобщават от направлението. Изготвен е доклад с анализ и препоръки за развитие на публичните пространства в централната градска част на София, сред които е и пл. „Света Неделя“. На събитието ще бъде представено изпълнението на стъпките от този доклад. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Главният архитект на София ще обсъжда с граждани бъдещето на центъра на града\t\t\t"}
{"url": "https://trud.bg/%d0%bf%d0%be%d0%bc%d0%b0%d0%b3%d0%b0%d0%bc%d0%b5-%d0%bd%d0%b0-%d0%b0%d0%bb%d0%b6%d0%b8%d1%80-%d1%81%d1%80%d0%b5%d1%89%d1%83-%d1%82%d0%b5%d1%80%d0%be%d1%80%d0%b8%d0%b7%d0%bc%d0%b0-%d0%b8-%d0%bd%d0%b0/", "text": "Наши експерти от Международния институт за сигурност и сътрудничество ще помага на Алжир в борбата с терора, наркоразпространението и надграждането на полицейските служби там. Това стана ясно от срещата на председателя на АБВ Румен Петков с посланика на Алжир у нас Н. Пр. Латифа Баназза. Припомняме, че Петков е председател на Общото събрание на Международния институт. Двамата са обсъдили и засилване на икономическите и културни връзки между двете държави, както и строителната и туристическа индустрии. Във фокуса на разговорите бе и взаимодействието между двете държави в сферата на леката промишленост и енергетиката.", "date": "2018.07.16", "title": " Помагаме на Алжир срещу тероризма и наркотрафика"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-%d1%89%d0%b5-%d1%82%d1%8a%d1%80%d1%81%d0%b8-%d0%b5%d0%ba/", "text": "Търсенето на специалисти в областта на киберсигурността ще е належащо след приемането на Закона за киберсигурност, който въвежда в българското законодателство европейска директива. Регламентът се намира между първо и второ четене в парламента и от него зависи и защитата на България от кибератаки. Това заяви заместник-директорът на Института по отбрана при Министерството на отбраната Николай Стоянов по  . „Директивата на Агенцията за мрежова сигурност на ЕС постави изискванията за информационна сигурност. Изискването беше, че трябва да имаме национално законодателство, веднъж заради директивата и, втори път – как институциите ще работят съвместно и ще предават информация. Ние имаме сътрудничество с няколко европейски структури и НАТО, получаваме информация и можем да даваме информация на НАТО. /…/ В киберсигурността най-важното е доверието. За да си имаме доверие, партньорът отсреща трябва да знае, че информатиката, която ще бъде споделена с нас, ще бъде защитена по правилния начин и няма да бъде компрометира. Второто нещо е, че трябва да има ясна йерархия и структура кой е точката за достъп – червения телефон“, обясни Стоянов. Това, че все още нямаме такава структура, не пречи на съвместната работа, но точката за контакт за ниво „некласифицирани мрежи“ е в Министерство на транспорта, а има и друга точка за контакт – в МО и ДАНС на базата на споразумение с НАТО. Засега идеята е Съветът по киберсигурност към Министерския съвет да е по-скоро орган на стратегическо ниво, а оперативен да бъде така нареченият „Национален център за реагиране при кибератаки“, който ще се създаде след приемането на закона. Идеята е Националният център да работи нонстоп и ако има проблеми с държавните мрежи и такива, които са в интерес на Европейския съюз, да бъде контактуван директно. За класифицираните мрежи отговорността ще остане при точките за достъп в МО и ДАНС. Стоянов отчете, че ниските заплати в държавния сектор може да се окажат проблем за привличането на нови кадри. „Един от проблемите, които сме идентифицирали много отдавна е, че заплатите в държавния сектор не могат да бъдат измерими с тези, които са в частния сектор. В МО и в някои други държавни структури имаме обучени хора. Мога да го потвърдя, защото от 2012 г. досега участваме в няколко учения, едно от които е учението на НАТО по киберсигурност. Решаваме задачите успешно и може да се каже, че сме в челната петица, въпреки че това не е състезание, а съвместно учение. Продължаваме да инвестираме в обучението на хората. Мотивацията, за да работи човек в Министерство на отбраната, не е само пари, а първо – желание. /…/ Сигурно 10 човека от 100 остават, а останалите напускат. Да, така е! Но останалите 10 имат и нещо друго – желание, амбиция, чувство за отговорност. 2012 година, когато започнахме състезанието по киберсигурност в НАТО, всички бяхме ентусиасти“, каза той. МО предлага обучение и квалификация безплатно на специалистите по киберсигурност, сподели Стоянов. Той посочи, че някои държави си партнират с бизнеса, за да сформират 24-часовия център. Сигурността на една система е около 60% от нейната цена, коментира той. „Киберпространството вече беше разпознато като петия домейн – място, където ще се провеждат операции от всякакъв вид. Отзвукът от срещата на НАТО е, че хибридни атаки, което включва и кибератаки, но не само, ще бъдат третирани и може да им бъде отговорено съгласно член пети (от договора). Съвременната техника е компютъризирана и едно може да бъде уязвима на кибератаки. Концепцията за изграждане на който и да е проект отчита и този елемент“, каза Стоянов. „Търсим качествени хора. Предлагаме добра среда за работа – научна. Ще работят наистина в динамична среда на контакти с Европейския съюз с НАТО. Доста европейски проекти има“, добави той. Очаква се законът да бъде приет през есента, а центърът за киберсигурност би могъл да заработи в рамките на година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.16", "title": " Министерство на отбраната ще търси експерти по киберсигурност"}
