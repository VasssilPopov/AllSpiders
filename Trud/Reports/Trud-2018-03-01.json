{"url": "https://trud.bg/%d0%bd%d0%be%d0%b2%d0%b0-%d0%b8%d0%b7%d0%bb%d0%be%d0%b6%d0%b1%d0%b0-%d1%80%d0%b0%d0%b7%d0%ba%d1%80%d0%b8%d0%b2%d0%b0-%d0%b2%d0%b8%d0%b4%d0%b8%d0%bc%d0%b8-%d0%b8-%d0%bd%d0%b5%d0%b2%d0%b8%d0%b4%d0%b8/", "text": "За пътуванията си в различни измерения, за селенията си и размислите за вечните въпроси, които го вълнуват- това разказва чрез картините си художникът Андрей Янев в предстоящата изложба “Измерения”. Тя ще бъде открита на 6- ти март, в столичната галерия “Форум” и показва акварели, някои от които с внушителни за акварелната техника мокро в мокро или алаприма размери 140 х 110 см. “Това са визии и пътувания в различните мои видими и невидими измерения”, споделя авторът. Може би едно от най – щастливите пътувания, които съм имал, е свързано със Света гора. Успяхме при незапомнен сняг на Света гора да слезем от манастира Симоно-Петра. Покривката бе 160 см., и температурите- минусови, наоколо сломени дървета, затрупани пътеки и оцеляхме. Това се случи на 12.01 2017г. Божията майка бе с нас, разказа пред “Труд” художникът. Той смята, че Света гора е пътуване във времето. Колкото повече пътуваш толкова по -далеч е тя от теб. “Света гора е измерение отвъд видимото. Докосване до истините за стойността и същността на нашия земен път. “, разкрива Янев. За “Измерения” той е вдъхновен и от една фраза на испанския поет Антонио Мачадо: “Това не е око, защото ти го виждаш, а е око защото То те гледа!  “Бих добавил и част от мое стихотворение “Моите Брегове” от 1999- та година:…Уж, бях там , и там, а никъде ме няма!  Реалност жива, преплетена с безплътност…”, доверява художникът. Според него, в пътуванията ни съпътства повече щастието, а неговото измерение е рисуването с всички изразни средства.", "date": "2018.03.01", "title": " Нова изложба разкрива видими и невидими измерения"}
{"url": "https://trud.bg/%d0%bf%d0%be%d1%80%d0%b5%d0%b4%d0%bd%d0%b0-%d0%be%d1%81%d1%82%d0%b0%d0%b2%d0%ba%d0%b0-%d0%bd%d0%b0-%d1%88%d0%b5%d1%84-%d0%bd%d0%b0-%d0%ba%d0%be%d0%bc%d1%83%d0%bd%d0%b8%d0%ba%d0%b0%d1%86%d0%b8%d0%b8/", "text": "Хоуп Хикс, една от най-доверените съветнички на президента на САЩ Доналд Тръмп, напуска поста директор по комуникациите в Белия дом, предаде Би Би Си. Съобщението дойде ден след нейно изслушване пред комисията по разузнаване в Камарата на представителите, но запознати източници заявиха, че не това е причиниата. Хикс (29 г.), която е бивш модел, заявила пред колегите си, че напуска, тъй като чувства, че е постигнала всичко по силите си. Тя е дългогодишна сътрудничка на Тръмп и четвърти шеф на комуникациите на Белия дом, който се оттегля. Тази седмица тя участва в 9-часово изслушване пред конгресмени, които разследват предполагаема руска намеса в изборите през 2016 г. Призна, че понякога казвала “благородни лъжи” за Тръмп, но отрече да е лъгала за неща, свързани с разследването.", "date": "2018.03.01", "title": " Поредна оставка на шеф на комуникациите в Белия дом\t\t\t"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%be%d0%b1%d1%8f%d0%b2%d0%b8-%d1%87%d0%b5-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%b5%d0%bd%d0%b0%d1%82%d0%b0-%d0%b9/", "text": "Германските власти обявиха, че срещу правителствената информационна мрежа на страната е извършена кибератака, която все още не е приключила, съобщиха световните агенции. „Това е истинска кибератака на част от правителствената система. Процесът не е прекъснат, това е продължаваща атака”, подчерта председателят на Комисията по разузнавателни въпроси Армин Шустер, добавяйки, че няма да бъдат дадени повече подробности, за да се избегне предаването на критичната информация на извършителя на престъплението. Хакерската група АРТ28 е успяла да проникне в мрежата на Министерството на външните работи, на Министерството на отбраната, поясниха източници от германските спецслужби пред местни медии. По техни данни хакерите са внедрили програми и са успели да копират документи на ведомствата. Атаката е разкрита през декември 2017 г., но експертите не изключват тя да е продължила през цялата минала година. Според действащия министър на вътрешните работи Томас де Мезиер хакерската атака срещу комуникационните мрежи на федералното правителство е „сериозен процес”, който е планиран дълго време. “Инцидентът, който е пряко свързан с националната сигурност, не променя факта, че Германия е добре позиционирана в областта на ИТ сигурността и има „една от най-сигурните правителствени мрежи в света”, категоричен бе Томас де Мезиер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " Германия обяви, че правителствената й информационна мрежа е обект на кибератака"}
{"url": "https://trud.bg/%d0%b4%d0%b5%d0%ba%d0%bb%d0%b0%d1%80%d0%b8%d1%80%d0%b0%d0%bc%d0%b5-%d0%bd%d0%b0%d0%b3%d1%80%d0%b0%d0%b4%d0%b8-%d0%b8-%d0%bf%d0%b5%d1%87%d0%b0%d0%bb%d0%b1%d0%b8-%d0%b7%d0%b0-%d0%bd%d0%b0%d0%b4-30/", "text": "Паричните награди и предметни подаръци, които гражданите са получили през 2017 г. от фирми без лиценз за организиране на хазартни игри, трябва да бъдат обявени в годишната данъчна декларация за доходите, напомниха от НАП. Това важи за суми и предметни награди с пазарна цена над 30 лв. Например, трябва да бъдат декларирани награди от телевизионни състезания и конкурси, както и подаръци на стойност над 30 лв., получени в рамките на маркетингови кампании на търговски дружества. Например има фирми, които с рекламна цел подаряват автомобили, телевизори и почивки за уикенда. Тези предметни награди трябва да бъдат обявени в годишната данъчна декларация и за тях да бъде платен данък от 10% върху пазарната им цена. Без данък върху доходите са само печалбите от хазартни игри, наградите от развлекателни автомати, както и печалби на стойност до 30 лв. от други игри на случайността. Без данъци са и наградите на ученици за участия в олимпиади и състезания. Фирмите пък трябва да подадат справка за изплатените от тях награди и печалби в срок до 15 март. В същата справка се посочват всички изплатени от фирмата доходи на граждани през миналата година, припомниха от НАП. Ако фирма не подаде такава справка, ще бъде глобена до 250 лв. Като глобата се налага за всеки гражданин, за който не е подадена информация или подадените данни не са коректни. Тази година справката за изплатените доходи се подават от фирмите по-рано. Целта е хората да могат да проверят в сайта на НАП какви доходи са обявили фирмите, че са им изплатили. Така при подаване на годишната си данъчна декларация, което трябва да стане до 30 април, хората няма да пропуснат някой доход, който са получили през миналата година. Наред с това ще може да проверят дали някоя фирма не е обявила, че им е изплащала доходи без реално те да са ги получили.", "date": "2018.03.01", "title": " Декларираме награди и печалби за над 30 лева\t\t\t"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%be%d1%81%d1%82%d0%b0%d0%b2%d0%ba%d0%b8-%d0%bd%d0%b0-%d0%b2%d1%81%d0%b8%d1%87%d0%ba%d0%b8-%d0%ba%d0%be%d0%b8%d1%82%d0%be/", "text": "Оставка трябва да подадат всички, които подведоха Столичния общински съвет с неясни икономически аргументи да гласува увеличение на цената на единичния билет за градски транспорт на 1,60 лева, ако ВАС потвърди незаконността му. Това заяви председателят на групата на БСП в СОС Калоян Паргов по време на пресконференция, на която присъстваха заместник-председателят на СОС от БСП Милка Христова, както и общинските съветници Борис Цветков и Николай Николов. Това съобщиха от БСП-София. „На първа съдебна инстанция тези аргументи не издържаха. А това показва липса на капацитет и експертиза на управляващите в Столична община, което хвърля съмнения и притеснения за не малко други юридически решения, коментира Калоян Паргов. – Не й отива на Столична община да има такива пропуски. Не й отива и да се крие с нова Наредба за реда и условията за пътуване с обществения градски транспорт на територията на Столична община. Кметът Йорданка Фандъкова и нейният екип са длъжни да си поемат отговорността за недомислието от преди две години, свързано с уваличението на цената на единичния билет на 1,60 лева“. Калоян Паргов представи и резултати от направено от БСП проучване за отношението на гражданите към разширяването на „зелената зона“ в София. Допитването е извършено в четири района на столицата – „Възраждане“, „Лозенец“, „Оборище” и “Красно село”. В тези части от града предстои разширяване на зоната за платено паркиране по предложение на местните кметове. “Направихме две анкети – едната на място сред хората, които живеят на улиците, планирани за “зелена зона”, а другата – онлайн. Допитахме се до 971 души в първата и до над 150 във втората. Първата показа, че гражданите наистина искат на тяхната улица да бъде въведено платено паркиране. Има обаче друг проблем – гражданите, които живеят на съседни улици извън “зелената зона” се опасяват и с право, че всички коли ще се преместят при тях. В анкетата, която проведохме онлайн, участваха граждани от цяла София. В нея близо 90% от гласувалите не желаят “зелена зона”, а над 82% смятат, че постоянното й разширяване няма да разреши проблема с паркирането в столицата. А за най-добра алтернатива на “зелената зона” посочват паркингите”. Според Калоян Паргов, основният въпрос е дали е нужно с оглед генериране на повече приходи за ЦГМ да бъде разширявана „зелената зона“ до безкрай, злоупотребявайки по този начин с обяснимото желание на всеки гражданин да разполага с място за паркиране край дома си. „Не е ли крайно време Столична община да започне да изпълнява Генералния план за орзагинация на движението, който беше приет преди повече от 10 години? За изготвянето му бяха платени 2 милиона лева от парите на данъкоплатците, а в момента виси някъде в кабинетите на Столична община за украса. И до момента не е реализиран, не е правен и преглед какво по него е изпълнено досега. Там пише, че общината ще изгражда паркинги. И това не са паркинките, които Столична община прехвърли от метрото към ЦГМ. Това са паркинги, които трябва да приберат колите от централната част на града. Ние все още чакаме ЦГМ да ни представи стратегия за напълване на паркингите. Повечето в момента стоят празни, защото нищо не стимулира хората да ги използват. Затова трябва друг подход. И ЦГМ трябва да го предложи. Надявам се тази година да успеят да измислят нещо и да ни го предоставят за обсъждане!“.“. Калоян Паргов засегна и въпроса с инфраструктурата. „Във всички европейски столици по-голямата част от парите от паркирането отиват за ремонти на пътните настилки и на тротоарите, обясни той. – А ЦГМ в София се превърна в бирник за столичани. Събира пари от всякъде, но гражданите не виждат как са инвестирани за тяхното удобство и по-добро качество на живот. Затова ние, от БСП, отдавна настояваме паркирането и мобилността да бъдат в общинско предприятие. Така ще има прозрачност при използването на средствата и СО ще може да ги влага в поддръжка на инфраструктурата“.", "date": "2018.03.01", "title": " Калоян Паргов: Оставки на всички, които подведоха СОС с неясни икономически аргументи, ако ВАС потвърди незаконността на билета от 1,60 лв."}
{"url": "https://trud.bg/%d0%bf%d1%83%d1%82%d0%b8%d0%bd-%d0%b8%d0%b7%d0%bd%d0%b5%d0%bd%d0%b0%d0%b4%d0%b0-%d1%81-%d0%bd%d0%be%d0%b2-%d1%81%d1%83%d0%bf%d0%b5%d1%80%d0%b0%d1%80%d1%81%d0%b5%d0%bd%d0%b0%d0%bb/", "text": "Почти половината от 2-часовото годишно послание към Федералното събрание руският президент Владимир Путин посвети на представянето на нови, граничещи с фантастиката, видове въоръжение, разработени от Русия, предаде “Нюз.ру”. “Става въпрос за най-нови системи руско стратегическо оръжие, което създаваме в отговор на едностранното напускане на САЩ на Договора за противоракетна отбрана през 2002 г.”, подчерта Путин. С помощта на видеоклипове той представи ново поколение тежка междуконтинентална ракета “Сармат”, която на практика няма ограничения в обсега. “Страшното оръжие” ще бъде снабдено с широк спектър ядрени боеприпаси с голяма мощност, а хиперзвуковата му скорост ще затрудни изключително съвременните ПРО-системи. Втора в “парада” е малогабаритна ядрена ракета, която няма да лети по балистична траектория и ще бъде неуязвима за противниковите средства за ПРО. На трето място Путин нареди свръхточния хиперзвуков и свръхманеврен авиационно-ракетен комплекс “Кинжал” с обсег от 2000 км, който “няма аналог в света” .  “Просто фантастика” – така президентът нарече модерните безпилотни подводни ядрени апарати, изпитани през декември м.г., които също били неуязвими за евентуален враг. “На дежурство от миналата година имаме и бойни лазерни комплекси, за които няма да се впускам в подробности”, подчерта Путин. На шесто място той нареди ракетния комплекс “Авангард”, който маневрира при свръхскорост и също е неуязвим за противника.", "date": "2018.03.01", "title": " Путин изненада с нов суперарсенал\t\t\t"}
{"url": "https://trud.bg/%d0%b8%d1%81%d0%ba%d1%80%d0%b5%d0%bd-%d0%b2%d0%b5%d1%81%d0%b5%d0%bb%d0%b8%d0%bd%d0%be%d0%b2-%d0%bd%d0%b0%d0%b4%d0%b7%d0%be%d1%80%d0%bd%d0%b8%d1%8f-%d1%81%d1%8a%d0%b2%d0%b5%d1%82-%d0%bd%d0%b0-%d1%87/", "text": "По всичко изглежда, че ЧЕЗ са готови да продадат българския си бизнес на фирма, която не може да докаже, че има парите за енергото на цяла Западна България. Това коментира Искрен Веселинов от „Обединени патриоти” по  . Той преповтори идеята на националистите да се улесни придобиването на енергийна инфраструктура от държавата. „Нещо се случва в Надзорния съвет на ЧЕЗ, което изобщо не е нормално – представя се (като банкова гаранция – б.р.) писмо от Българската банка за развитие, в което се казва изрично, че не е поемане на финансов ангажимент. (…) Може би си клатят собственото правителство, едни вътрешни процеси на безтегловност се отразяват на определени органи”, коментира той. По думите му влизането на държавата в сделката за ЧЕЗ-България не е нещо, което ще навреди на националните интереси. Веселинов допълни, че в момента се продават 67% от бизнеса на енергийното дружество и ако държавата вземе 34% Гинка Върбакова и нейната „Инерком” ще е „малкият партньор”. Според националиста дружеството е надценено – службите оценили активите в началото на 225 млн. евро, чехите искали 240, а сега се говори за 340 млн. евро. Затова и той коментира, че би желал нова процедура с директно участие на държавата. По тази линия са и законови промени, предлагани от ОП – при продажба на стратегическа инфраструктура, тя да се предлага първо на държавата, а ако все пак отиде в частни ръце, то това да става чак след разрешение от КЕВР. Веселинов подчерта, че целта не е Гинка Върбакова да бъде отказана от купуването на ЧЕЗ, а да е сигурно, че може да управлява компанията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " Искрен Веселинов: Надзорния съвет на ЧЕЗ май клати чешкото правителство"}
{"url": "https://trud.bg/%d0%b4%d0%b5%d0%bb%d1%8f%d0%bd-%d0%b4%d0%be%d0%b1%d1%80%d0%b5%d0%b2-%d1%80%d0%b0%d0%b7%d1%83%d0%b7%d0%bd%d0%b0%d0%b2%d0%b0%d1%82%d0%b5%d0%bb%d0%bd%d0%b8%d1%82%d0%b5-%d1%81%d0%bb%d1%83%d0%b6%d0%b1/", "text": "Акционерното участие за купуването на ЧЕЗ ще бъде между 20 и 30%, но това все още се уточнява. Кредитните средства между 70 и 80%. Това са съобщили от екипа на представителя на купувача Гинка Върбакова по време на заседанието на енергийната комисия в парламента, обобщи шефът на енергийната комисия, бивш енергиен министър и депутат от ГЕРБ Делян Добрев по  . “Ако моделът за финансиране на цялата сделка е 30% собствени средства и 70% заемни средства, и двамата акционери, ако се включи държавата, ще бъдат в отношение 30% собствени средства и 70% привлечени. Тоест, ако са съдружници 50 на 50 и са двамата, акционерното участие ще е по равно, като собствен капитал и като компания със собствен капитал, разделена по равно, ще изтегли 70-те процента кредит. Но това 50 на 50 е пример, не е заявка, не знам как са минали преговорите”, допълни Делян Добрев. Първоначалната оценка на активите е била 240 млн., каза Делян Добрев. По думите му, в последствие заради множеството кандидати цената е достигнала над 300 млн. Коя обаче е била офертата, която е надула цената, не можем да кажем, каза той. Част от институциите, които имат отношение по сделката вече работят, каза той. “КЕВР и КЗК все още очакват заявление от страна на купувача, за да могат да разгледат неговите планове и да могат да вземат решенията. Първи може би ще е КЗК, тъй като първо там ще се внесат документи за концентрация. Ако КЗК каже ок, ще се внесат съответно в КЕВР”, обясни Добрев. “Част от институциите тепърва ще започнат работа. ДАНС и ДАР са следили процеса в последната една година, знаят кои са участниците. Те имаха информация за конкретните оферти на участниците, дори не окончателните, а по време на самия процес на даване”, добави той. ДАНС са дали общо 4 справки в различните ведомства, но днес е готова конкретната справка, свързана със задачите, които е възложил премиерът, и все още не са му я представили, информира бившият енергиен министър. Върбакова е казала на заседанието, че са обсъждали вариант за включване и на държавата в сделката. На този етап това не е сигурно, защото първо трябва да бъде консултирано с продавача – с чешката страна, допълни Добрев. Комисията по финансов надзор също ще има отношение към сделката, защото при промяна на собствеността, ако тя се случи, без значение от кого ще бъде придобита компанията, купувачът ще трябва да отправи търгово предложение за две от компаниите на ЧЕЗ, тъй като те са публични компании и 33% от техните акции се търгуват на Българска фондова борса, съобщи Делян Добрев. „Основните акционери в тези 33% са пенсионните фондове в България. Купувачът ще е задължен да отправи оферта да купи и техните дялове, но това е стъпка която ще бъде след като бъде финализирана покупката на 67-те процента”. Българската банка за развитие няма никакво отношение към сделката за ЧЕЗ, не е давала гаранции или кредит или друг документ, който да е ангажирал банката, категоричен беше Добрев. Има международен консорциум от банки, с които се комуникира сделката, затова не може да се каже колко ще е процентът на собствено участие на собственика, но ще е между 20 и 30%, уточни той. Имената на банките все още не се знаят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " Делян Добрев: Една трета от акциите на ЧЕЗ са на борсата, държат ги основно пенсионни фондове"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b7%d0%b0%d0%b4%d1%8a%d0%bb%d0%b1%d0%be%d1%87%d0%b5%d0%bd-%d0%b4%d0%b5%d0%b1%d0%b0%d1%82-%d0%b7%d0%b0/", "text": "„До този момент Българското председателство не е разгърнало задълбочено важната дискусия за реформата в миграционните политики в Европа.“ Това посочи вицепрезидентът Илияна Йотова при откриването на конференция „Миграция и човешка сигурност в посткризисна България“. Представители на български и международни институции и на неправителствени организации участваха в дискусията, организирана от Център за правна помощ „Глас в България“ и Център за европейски бежански, миграционни и етнически изследвания към Нов български университет, съобщиха от пресслужбата на държавния глава. По думите на вицепрезидента в България липсва дебатът за реформата на Дъблинския регламент, а нашата страна като външна граница на ЕС е най-силно заинтересована от неговата дълбока ревизия. „Това е политика, която засяга всички страни по външните граници на Съюза, те очакват от България защита и на своите интереси“, отбеляза Илияна Йотова. Буксуващата вече пета година реформа и неефективността на пилотната схема за квотно преразпределение на бежанци от Италия и Гърция вицепрезидентът посочи като красноречиви примери за провала на Европа в регулиране на миграционната криза. „Подходът „ние ще го измислим в Брюксел, а вие ще го приложите в окото на кризата“ не проработи“, отбеляза Илияна Йотова. По думите й борбата с последствията от миграционните потоци е изместила борбата с причините за тях, като Европа е загубила активната си роля на глобалната сцена. Според вицепрезидента вниманието трябва да се насочи върху инструментите и начините за управление на миграцията като европейска и национална, дори и местна политика. Като също толкова важен въпрос, по който отново е налице разделение между държавите членки, Илияна Йотова посочи вътрешната миграция в рамките на ЕС. По думите на вицепрезидента липсват данни и анализи за реалната численост на тези мигранти, за тяхната интеграция и икономическото и социалното им влияние върху държавата приемник. В тази връзка Илияна Йотова отбеляза необходимостта от изцяло нов, но не и унифициран подход към българските граждани, които живеят в чужбина. „Защитата на правата на сънародниците ни зад граница трябва да е основен приоритет на българската външна политика, най-вече в контекста на „Брекзит“, тъй като новите правила на британския трудов пазар неизбежно ще доведат до преформатиране на целия европейски трудов пазар“, посочи вицепрезидентът. По думите й един от най-трудните въпроси е как да се работи с българите навън, как да бъдат мотивирани те да работят с България и за България. Една от целите на създадения към вицепрезидента Обществен съвет за работа с българите в чужбина е да търси отговори на тези въпроси. „Необходими са механизми, които да подтикнат сънародниците ни да инвестират в България, да си сътрудничат с българската държава в областта на образованието, особено висшето. В сферата на тези взаимни отношения стои темата за тяхното обществено, а защо не и политическо представителство“, заяви Илияна Йотова. Интеграцията на вътрешната и външната миграция вицепрезидентът определи като най-трудната политика. По думите на Илияна Йотова отказът да се мисли за интеграция води до маргинализация и дискриминация, след тях следва създаването на сегрегирани групи, които са лесна мишена на ксенофобия, престъпления, радикализация. „Масовото заиграване със страховете на хората е катализатор за зараждането на популистки партии и по-взривоопасното – на масови крайно националистически нагласи в обществото“, убедена е вицепрезидентът. По думите й от начина на разрешаване на миграционната криза с всичките й последствия зависи и какво ще е бъдещето на Европа – на общите стандарти в държавите членки или на разделението на оси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " Вицепрезидентът: Задълбочен дебат за миграционните политики засега липсва в Българското председателство"}
{"url": "https://trud.bg/%d0%bd%d0%b0%d1%88-%d1%84%d0%b8%d0%b3%d1%83%d1%80%d0%b8%d1%81%d1%82-%d1%89%d0%b5-%d0%b3%d0%be%d0%bd%d0%b8-%d1%84%d0%b8%d0%bd%d0%b0%d0%bb-%d1%81%d1%8a%d1%81-%d1%81%d1%87%d1%83%d0%bf%d0%b5%d0%bd/", "text": "Наш фигурист ще се състезава със … счупена кънка на световното за юноши и девойки в „Арена Армеец“ (7-11 март). Александър Златков вече направи опит да замени обувката, с друга. Новата обаче се оказала неудобна. Така националът се върнал към старата и вече се представи достойно. На турнира „София Трофи“ миналия месец талантът спечели сребро. „Малко е по-мека и когато се приземявам е по-различно – заяви Златков. – За да избегна травма увивам обувката с тиксо.“  „Независимо от всичко Александър има много силна техническа програма и от него очаквам влизане във финала“, обяви старши треньорът Андрей Лутай.  На шампионата ще бъдем представени още от Александра Фейгин, както и от танцовата двойка Яна Божилова и Калоян Георгиев. У нас идват 188 фигуристи от 45 страни. Миналогодишните шампиони няма да бранят титлата си, защото вече се състезават при по-големите. Алина Загитова, например, стана олимпийска шампионка в Пьонгчанг. Билетите са от 3 до 30 лева, а за галавечерта от 5 до 20 лв.", "date": "2018.03.01", "title": " Наш фигурист ще гони финал със… счупена кънка"}
{"url": "https://trud.bg/57-%d0%be%d1%82-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%86%d0%b8%d1%82%d0%b5-%d1%81%d0%bc%d1%8f%d1%82%d0%b0%d1%82-%d1%82%d1%80%d1%8a%d0%bc%d0%bf-%d0%b7%d0%b0-%d1%80%d0%b0%d1%81%d0%b8%d1%81/", "text": "Повече от половината граждани на САЩ са уверени, че президентът Доналд Тръмп е расист, а политиката му е влошила положението на мюсюлманите, афроамериканците и испаноговорящите в страната. Това показва проучване, цитирано от американското издание Washington Examiner. Съгласно резултатите от анкетата, публикувани в четвъртък, 57% от възрастните американци са на мнение, че Тръмп е расист. Повече от осем от 10 чернокожи, три четвърти от испаноговорящите и почти половината от „белите“ споделят същото мнение за държавния глава на страната им. От приведените по-натам данни става ясно, че 57% от американците смятат, че политиките на Тръмп са лоши за мюсюлманите, 56% са на мнение, че са били лоши за испаноговорящите, а 47% смятат, че са били лоши за афроамериканците. Проучването е проведено в периода 15-19 февруари и е обхванало 1 337 възрастни. Що се отнася до самия президент, то той отрича да е расист. „Аз съм човекът с най-малко расистки убеждения, който някога сте интервюирали. Това мога да ви кажа“, бяха думите, с които Тръмп по-рано се бе обърнал към репортери. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " 57% от американците смятат Тръмп за расист"}
{"url": "https://trud.bg/%d1%81%d0%b0%d1%89-%d0%b8%d0%b7%d1%80%d0%b0%d0%b7%d0%b8%d1%85%d0%b0-%d1%81%d1%8a%d0%bc%d0%bd%d0%b5%d0%bd%d0%b8%d1%8f-%d0%b2-%d1%81%d1%83%d0%bf%d0%b5%d1%80%d0%bc%d0%be%d0%b4%d0%b5%d1%80%d0%bd%d0%b8/", "text": "САЩ поставиха под съмнение твърденията на президента Владимир Путин за новите свръхмодерни оръжия на Русия. Източик, запознат с последната оценка на руската военна мощ, изрази съмнение пред CNN, че оръжията, които   пред Федералното събрание, имат възможността да преодолеят противоракетните щитове на НАТО. Съгласно думите на източника, САЩ са наблюдавали малък брой руски тестове на ядрените им ракети, които са завършили катастрофално. Докато Путин твърди, че новото му оръжие ще бъде в състояние да избегне американската противоракетна отбрана, американските представители отдавна уверяват, че системата на САЩ е проектирана да реагира на изстрелване на ракети от страна на държави като Северна Корея или Иран. Американската ядрена политика има за цел да възпира Русия чрез модернизирането на американския арсенал. Източникът на CNN заяви, че САЩ вярват, че изявленията на Путин са направени до голяма степен за вътрешнополитическа употреба с оглед предстоящите на 18 март тази година президентски избори в страната. В изказването си руският президент подчерта, че новият арсенал на Москва е разработен в отговор на ход на Вашингтон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " САЩ изразиха съмнения в супермодерния руски арсенал, описан от Путин"}
{"url": "https://trud.bg/%d0%be%d0%b1%d0%b2%d0%b8%d0%bd%d1%8f%d0%b5%d0%bc%d0%b8%d1%8f%d1%82-%d0%ba%d0%be%d0%b9%d1%82%d0%be-%d1%80%d0%b0%d0%b7%d0%b4%d0%b0%d0%b2%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f/", "text": "Доноси срещу депутати, министри и главния прокурор излива от началото на годината шефът на сайта „Фрогнюз“ Огнян Стефанов. Тези похвати сто на сто са му познати от времето, когато е обслужвал  Държавна сигурност под псевдонима агент „Академик“. Докато Стефанов раздава незнайно от каква позиция своите обвинения към официални представители на българската държава и се произнася убедено по съдебни казуси като разграбването на КТБ, той самият вече е пред среща с Темида – прокуратурата му е  повдигнала обвинения за укриване на данъци в особено големи размери. Въпреки този факт, Стефанов продължава с ченгеджийските номера, които очевидно е научил от втората си професия и пее ли пее от ефира и интернет, със самочувствието на строг, но справедлив гражданин, пръв борец за истината. Типично в агентурен стил той създава тази легенда за себе си, която да му послужи  в бъдещите срещи с Темида.  За делата си  Стефанов може да потърка от 2 до 6 години някое затворническо легло. Поне такъв е размерът на наказанието за закононарушенията, в които е обвинен „академика“. Огнян Стефанов е обвинен по две наказателни дела за укриване на данъци. Първото обвинение е внесено на 29 декември 2017 година в СГС – наказателно отделение. То касае периода от 02.08.2007 до 14.05.2010 година. Според събраните доказателства по време на наказателното производство, започнало на 03.07.2015 година, през посочения период Стефанов, в качеството си на управител и представител на „Фрог нюз“ ЕООД, е избегнал установяването и плащането на данъчни задължения в големи размери. За целта той е използвал фалшиви документи при водене на счетоводство и при представяне на информация пред данъчните.  Според събраните доказателства по време на разследването Огнян Стефанов прибрал пари с фалшиви счетоводни документи от „Слънчев бряг“ АД, което през онзи период е било оглавявано от неговия дългогодишен бизнес партньор Младен Мутафчийски, починал през 2013 г. Според документите по делото, в годините от 2006 до 2010 година, в които Стефанов е управлявал юридически „Фрог Нюз“ ООД, дружеството е въртяло търговийка със „Слънчев бряг“ АД.  „Слънчев бряг“ АД имало много високи обороти и за да бъде намален дължимият данък, Мутафчийски и Стефанов сключвали фиктивни договори между двете дружества. Като шеф на „Фрог нюз“ ООД Огнян Стефанов подготвял и подписвал   договори за услуги, фактури с невярно съдържание. Разследващите установили, че предлаганите услуги (рекламна дейност – б.а.) не са изпълнени, но въпреки това Стефанов обявил пред данъчните, че всичко е завършено. Заради фалшификатите на „академика“,  „Слънчев бряг“ АД получава възможност да си възстанови данъчен кредит от държавата на стойност 132 000 лева. В доказателствата по делото са представени 34 броя фактури с невярно съдържание за рекламни услуги, подписани от Стефанов. Всички те са за рекламна услуга, извършена само на хартия от „Фрог нюз“ ООД за „Слънчев бряг“ АД и са с данъчна основа от 20 000 лева и ДДС от 4000 лева. Второто обвинение срещу Огнян Стефанов е повдигнато на 03.01.2018 година. То е предшествано от разследване, по време на което е направена пълна данъчна ревизия на доходите и имуществото на шефа на „Фрог нюз“ в качеството му на физическо лице. По време на ревизията е установено, че Стефанов е укрил приходи от 100 000 лева през 2013 г. и още 150 000 лева през 2014 година. Според разследващите има достатъчно доказателства, че двете суми са дадени на „академика” на ръка от служител на фалиралата през 2014 година Корпоративна търговска банка (КТБ). Средствата Стефанов е получил след лично разпореждане на мажоритарния собственик на банката Цветан Василев, който в момента е подсъдим за фалита на КТБ. Василев успя да избяга от правосъдието и сега живее в Белград, като очаква тамошните магистрати да решат за неговата екстрадиция. Фактите по второто обвинение едва ли учудват някого, защото до днес Огнян Стефанов е един от глашатаите, разпространяващи манипулациите на избягалия банкер. Още докато КТБ не бе изпаднала в несъстоятелност, Стефанов е бил сред най-редовните посетители в столичния офис на Цветан Василев – това се доказва от дневниците, водени от охраната на банкера.  Днес „академика“ очевидно се отблагодарява на своя благодетел. Иронията е, че е твърде вероятно да сподели съдбата на Цветан Василев – подсъдимата скамейка.", "date": "2018.03.01", "title": " Обвиняемият, който раздава обвинения\t\t\t"}
{"url": "https://trud.bg/%d1%87%d0%b5%d1%82%d0%b2%d1%8a%d1%80%d1%82%d1%8a%d0%ba-%d1%81%d1%8a%d1%89%d0%be-%d1%89%d0%b5-%d0%b5-%d0%bd%d0%b5%d1%83%d1%87%d0%b5%d0%b1%d0%b5%d0%bd-%d0%b4%d0%b5%d0%bd-%d0%b7%d0%b0-%d0%b1%d1%83%d1%80/", "text": "Кметът Димитър Николов издаде заповед 1 март, четвъртък, също да е неучебен ден за бургаските деца. Зимната обстановка в цялата община продължава да е усложнена, съобщават от общината. Всички основни пътища са отворени. Трудно е движението между съставните селища. Изцяло затворен към момента остава пътят Миролюбово – Изворище – Каблешково. Труднопроходим заради навявания е този между Брястовец и Драганово. И в двете села няма ток. Цялата снегопочистваща техника е на терен и ще остане мобилизирана до нормализиране на ситуацията. Решение дали и петък да бъде неучебен ден в Бургас ще бъде взето утре, в зависимост от актуалната обстановка. Детските градини остават отворени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " Четвъртък също ще е неучебен ден за бургаските деца"}
{"url": "https://trud.bg/%d0%b1%d1%83%d1%80%d0%b3%d0%b0%d0%b7%d0%bb%d0%b8%d1%8f-%d0%be%d1%82%d0%b8%d0%b4%d0%b5-%d1%81%d1%8a%d1%81-%d1%81%d0%ba%d0%b8-%d0%b4%d0%be-%d0%bc%d0%b0%d0%b3%d0%b0%d0%b7%d0%b8%d0%bd%d0%b0-%d0%b2/", "text": "Находчив бургазлия превърна тротоар в ж.к. „Меден рудник” в ски писта. Снегът в Бургас явно са го вдъхновили и мъжът е решил да тренира на път към магазина. Кадрите предизвикаха десетки майтапчийски коментари. „Отива да си напазарува човекът… погледнете от веселата страна, хора!”, зоват жители на „Меден рудник”. “Ами какво Банско, в “Меден рудник” е купонът” и “Трябва да ни направят лифт до Шилото”, са част от шеговитите коментари. Последните два дни, които са неучебни за учениците в Бургас, изкараха децата и родителите им в Морската градина. Сноуборд, велосипеди, шейни превърнаха емблематичното надолнище край Моста в атрактивна крайморска ски писта. Докато много бургазлии коментират зимната обстановка и чакат снегът да бъде почистен, други се радват на бялата покривка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " Бургазлия отиде със ски до магазина в “Меден рудник”, Морската градина стана писта"}
{"url": "https://trud.bg/%d0%ba%d0%be%d0%b3%d0%b0%d1%82%d0%be-%d1%81%d0%b5-%d0%b7%d0%b0%d0%ba%d1%83%d1%87%d0%b0%d1%82-%d0%bd%d0%b5%d1%89%d0%b0%d1%82%d0%b0/", "text": "Колкото уникален по своята същност и значимост от историческа гледна точка е процесът по извеждането на Великобритания от ЕС, толкова и тягостно с неяснотите си протича Брекзит. И каквото и да си говорим, буксуването продължава единствено и само по вина на британците – които, както в онзи виц все още “не знаят какво искат, но е нещо друго”. Безотговорното отношение на политическата им класа към сериозните въпроси, повдигнати в резултат на референдума от юни 2016 г. и протакането им в месеци на куха политическа реторика, поставят британците, че и европейците в постоянно състояние на неяснота за бъдещето. Вторият етап от преговорите за Брекзит, засягащи бъдещите търговски отношения между Великобритания и ЕС, започна в началото на месеца и на теория върви нормално. Разговорите се водят уж в рамките на редовни срещи между двата преговорни екипа на Лондон и Брюксел. Първите не е много ясно от каква позиция преговарят, след като нито министър-председателят Тереза Мей, нито който и да е от по-видните в правителството й радетели за напускане на ЕС, е формулирал конкретно как си представя бъдещите отношения със Съюза. Лидерът на опозиционните лейбъристи Джереми Корбин хвърли динамит в блатото в понеделник с реч, в която защити бъдещо оставане на Великобритания в Митническия съюз след Брекзит и може би запазване на част от свободното движение, защото ще е от полза за икономиката. Поредната теория, “какво би могло да бъде, ако го искаме”. В Брюксел вероятно отегчено са подбелили очи на констатацията му. Правителството на Мей контрира ден по-късно чрез министъра на външната търговия Лиам Фокс, който настоя в свое видение за бъдещето, че няма как Великобритания да остане в Митническия съюз като такъв, но може да е в някакъв друг. И дебатът изпадна в сферата на семантиката – бъдещо митническо “споразумение” между Великобритания и ЕС може ли да се нарича “съюз” или не. С думата “съюз”, бидейки вече едва ли не токсична в съвременния английски език. Как обаче да бъдат описани тези бъдещи отношения, никой във Великобритания не се нагърбва отговорно. За сметка на това от Еврокомисията вече са набрали скорост и по план-график са готови с тяхната първа работна версия на бъдещото споразумение след Брекзит. Публикувана в сряда и основана върху практически устната договорка, която ударно постигнаха с Лондон през декември за границата между Ейре и Северна Ирландия, за да затворят първата глава от преговорите. Където може би е разковничето какви да бъдат бъдещите отношения на Великобритания с ЕС спрямо Митническия съюз и Единния пазар. Целият проблем от декември насам изглежда е бил, че или британците са били изгубили своето копие от декемврийското споразумение, или никой в Лондон не е могъл да си спомни досега какво точно са се договорили. До степен в деня на обявяването на работната версия на ЕС на споразумението, в медиите на Острова да изтече меморандум от първия дипломат Борис Джонсън до премиера Тереза Мей, в който той настоява, че Лондон не трябва да се отказва от вариант за връщане на така наречената “твърда граница” между Ейре и Северна Ирландия. При положение, че нито един от трите възможни варианта, договорени с ЕС през декември, не предвижда това – вариант “А” изключваше въобще възможността за връщане на границата; вариант ”B” даваше на Великобритания инициативата да предложи техническо решение за избягване на граничния контрол, а във вариант ”C” Северна Ирландия запазва част от европейските регулации в ключови за икономиката и търговията на острова области. Поради липса на каквато и да е инициатива от страна на Лондон през последните месеци, да не кажем въобще, екипът на Мишел Барние е подготвил текст, който се съобразява с най-удобния за Брюксел вариант. На остров Ирландия да бъде създадена обща регулаторна зона, която да гарантира свободното движение на стоки през границата север-юг, а територията на Северна Ирландия да остане част от митническата зона на ЕС. Тоест, дори при “твърд Брекзит” Великобритания ще си остане с един крак, проформа, в Митническия съюз и Единния пазар, дори и да не е подчинена на задълженията и регулациите, свързани с тях. И на Острова отново настана хаос. Представянето на работния вариант на споразумението съвпадна с парламентарния контрол в британския парламент. Премиерът Мей заяви че предложеният от Брюксел текст заплашва конституционния интегритет на страната, но отрече тя и Борис Джонсън да се борят за “твърда граница” на Смарагдовия остров. В Брюксел небрежно повдигнаха рамене и отрекоха да имат каквито и да е враждебни намерения в предложения текст. Ирландските демократи-юнионисти веднага се обявиха против това Северна Ирландия да има специален статут, различен от този на останалата част на Великобритания. Опонентите им републиканци от “Шин Фейн” несъмнено са се напрегнали допълнително от това, а в Дъблин вече се готвят за дълги словесни разпри. Всички в очакване на следващия епизод от сагата – насрочената за петък поредна “голяма реч” на Тереза Мей, в която британският премиер за пореден път ще изложи “окончателната” си визия за това какво очаква Великобритания като краен резултат от излизането си от ЕС. Да не повярва човек!   По време на пресконференцията в Брюксел вчера, главният преговарящ на ЕС Мишел Барние настоя още, че протакането на преговорния процес не е в никакъв случай в интерес на Великобритания, защото по графика на Европейската комисия целият обем преговорни въпроси трябва да е приключен най-късно до есента на тази година, за да се спази срокът 29 март 2019 г., когато страната вече формално няма да е част от ЕС. Френският дипломат подчерта, че Лондон все още не дава достатъчно гаранции за равноправно третиране на европейските граждани на британска територия, което е задължително условие за подписване на окончателното споразумение. Въобще идните месеци и години не изглеждат розови.", "date": "2018.03.01", "title": " Когато се закучат нещата\t\t\t"}
{"url": "https://trud.bg/%d0%b3%d0%b5%d0%bd%d0%b5%d1%80%d0%b0%d0%bb-%d1%82%d0%be%d0%b4%d0%be%d1%80-%d0%b1%d0%be%d1%8f%d0%b4%d0%b6%d0%b8%d0%b5%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4/", "text": "– Споделям това становище на Ален Герен, което продължава така: „Прегръдката може да топли, но може и да задушава”. – …и другите „началници от Брюксел”, както самият той ги нарича. – Издигайки мотото „разузнавачи, съединявайте се!”, аз имах предвид, че тероризмът и другите нови опасности за света са общ знаменател в интересите на държавите със стари и нови демокрации. Оказа се , че съм бил твърде голям оптимист. Обсъждахме това мото с колеги от разузнаването – бяхме противници, но след 1990 г., като професионалисти намерихме общ език. С ген. Мирослав Туджман, шефа на хърватското разузнаване, разсъждавахме в една посока, но Ричард Столц и Ричард Кар, шефовете на ЦРУ, не бяха такива ентусиасти. Те смятаха, че е възможно по-широко сътрудничество в разузнаването, но не и в контраразузнаването и думите им се потвърдиха след това. Ген. Леонид Чебашин, шефът на КГБ, беше прям: „Тодоре, не ни очаква светло бъдеще, битката ще се изостря и ще бъде за преразпределението на енергийните източници.” И той се оказа прав. Очевидно разузнаването има повече бъдеще, отколкото минало. Няма да има братство в тая сфера, защото националния егоизъм не може да се преодолее. Разузнаването е инструмент, който обслужва първо националния, а после общия интерес. А националните интереси на държавите се разминават. Затова не се получи „съединение между разузнавачите”, а „приятелско” разузнаване. Още по време на Студената война, когато фронтовете бяха ясни, американците публикуваха фирмите в САЩ, чиито научно-технически секрети френското разузнаване се опитва да открадне. Французите им го върнаха, като изгониха от Париж американски дипломати – разузнавачи под прикритие. Още преди разпадането на Източния блок партньорите се шпионираха. А сега, когато има уж сътрудничество, видяхте с какви факти се сблъскахме. – ЦРУ слуша телефона на г-жа Меркел – първи дружки, но се контролират. Американците не подслушват само Путин, а и стратегическите си партньори. Националният интерес го изисква, когато се конкурират. Доналд Тръмп го заяви: „Аз ще върна величието на Америка!”, сиреч – ще го върна и в сравнение с Русия, и с партньорите, които ме конкурират. Не каза грубо „ще ги смачкам”, а каза – „ще се разузнаваме.” Разузнаването между съюзници има доста големи размери днес. Така ще е и занапред. – Това предизвиква смях. Да се сключва по законите на чужда държава сделка за предприятия, регистрирани в България, които плащат данъци в България и са стратегически – енергетиката е възлов елемент на националната сигурност! Недоумявам как може да се изтърси такава глупост и най-важното: как може да се приеме това! В тая сделка прозира директна намеса от определени кръгове в България и то управляващи, а не такива, които свирят втора цигулка или са девета дупка на кавала. – Според мен чешкото правителство също е зависимо от интересите на определени кръгове. Тези интереси не са непременно съобразени с българския национален интерес. Ако има договаряне зад кулисите, то говори за външна политика на нестабилна основа. – Случаят „Гинка” е пагубният резултат от закриването на научно-техническото и икономическо разузнаване у нас. То не можеше да остане в същия вид. Но беше нужна реформа, а не погром. Ако имаше силно разузнаване, нямаше да стане кошмарната сделка „Гад Зеееви”, при която правителството продаде за жълти стотинки националната авиокомпания „Балкан”. И щяхме да знаем кой стои зад Гинка сега. – Би трябвало. Разузнаването и контраразузнаването са надпартийни институции. Престъпление е назначаването в тях да става с обаждане по телефона за предани хора, които нямат понятие от тая работа. В историята с Гинка се вижда отдалече груповия, частния интерес. Разбира се, че службите би трябвало да имат отдавна информация за кандидат-купувачите на ЧЕЗ, още повече, като пише във вестника, че чешкият премиер идва да пита по тая тема. – Не знам, но не ме изненадва, че отиват на зле нещата. По едно време се наложи разбирането, че българското разузнаване не трябва да се занимава с агентурна работа – няма нужда да се вербуват източници на информация . И с базата за вербовка има проблем. По мое време тя беше идейна. На Запад имаше симпатизанти на нашата система, които бяха склонни да й помагат, споделяйки идеологията за равенство между хората, с високо ниво на образование, култура и здравна помощ. Днес за информацията трябва да се плаща, тя е скъп продукт, а ние не можем да осигурим на хората заплати. Смешно и парадоксално: разузнаването има по-малък бюджет от комисията по досиетата – тази, която слага равенство между сътрудници и доносници и насажда омраза към специалните служби на държавата. По закона за бюджета са отредени 16 млн. лв. за българските разузнавачи, а над 22 млн. лв. за комисарите. Това го няма в света. – Кирчо Киров имате предвид. –Разбира се. Киров не ми е личен приятел. Не го помня от времето, когато бях зам.-шеф на разузнаването. По-късно научих, че е бил резидент, с успешни вербовки и богат опит зад граница. Като беше шеф на НРС , аз заведох в неговия кабинет Ричард Столц и шефа на френското разузнаване адмирал Пиер ла Кост. Моите впечатления са, че ген. Киров е човек с морал. – На мен ми е пределно ясно каква е тая дейност. И се опитвам да образовам по тази тема тия, които имат желание да чуят. Тук държавна тайна няма. Още 500 г. преди Христа, от трудовете на китайския философ Сун Дзъ се знае какви направления има в разузнаването. Знае се и кои са закрити у нас: научно-техническото, икономическото и нелегалното – на разузнавачите, действащи под чужда индивидуалност. Те не са българи за света – не са Иван и Петкан, а Ахмед и Ибрахим, и са в ИДИЛ или в Близкия изток. Те са поели по тежък път, като са жертвали всичко лично, за да служат на държавата си, дори и без да има подписан договор с тях. Те имат родители в България, които нямат представа къде са техните деца, смятат ги за изчезнали, загубени са за тях. Под някаква легенда те са започнали нов живот под нова самоличност, създали са нови семейства, имат деца, които не знаят, че са с български корен…Тия хора непрекъснато са в риск. Ако се чуе, че Ахмед не е Ахмед, а Иван – режат му главата. Ако държавата е закрила направлението, в което са работили, тя не е закрила техния живот! Някои трябва да се предислоцират, ако са в държава, в която са в опасност. Трябва им помощ – другаде да се устроят. В един момент държавата се отказва да ги използва пряко, но този отказ не снема отговорността, поела към тях. – Фактури?! Да си подпишат смъртните си присъди, така ли? „Аз Ибрахим, който живея в Бейрут, получих от българското разузнаване пари, защото съм българин и съм нелегал.” Щеше да е смешно, ако не беше тъжно, Ани! Никъде в света това не се прави. Ти разбираш ли какво казваш?! – Във всяко разузнаване в такива случаи се заобикалят финансовите изисквания. Това е проблемът в случая. Той е и на съдиите, които изпълняват закона по буквата, а не отчитат духа. – Не може от Киров или от който и да е шеф на разузнаване да се очаква, че ще призове нелегалите в съда или ще им поиска документ, който да послужи на защитата му. То е абсурд! – Случаят „Кирчо Киров” се очертава като случая „Драйфус”. Обвиняват някой, който не може да се защити. Ако назове поименно лица, ген. Киров ще наруши държавна тайна, а вече има 2-годишна присъда за това. И то само защото е казал нещо, което преди 5 г. го пишеше във всеки вестник: че наш шофьор, хванат с наркотици в Ирак, ще излежава присъдата си тук, вместо да му отрежат главата там и то става с помощта българското разузнаване. Това ли е голямата държавна тайна? Представете си колко затвор ще му лепнат на генерала, ако каже: „дадохме пари на еди-кои си нелегали” и ги прати на смърт, защото те живеят във вражеска среда, а не в демократичния ЕС или у нас. За тях Кирчо е представител на държавата. И той се държи подобаващо. – Оправдателен документ има и при Киров. Но на него установъчните данни на лицето ги няма, има друго име – измислено. – Да се смея или да плача! Киров не е писал тия документи. Той едва ли знае хората, на които парите са дадени. На него му е докладвано от подчинен, пътуващ по света, че трябва да се помогне на някой, който е в опасност и той пише „да” на средствата за помощта. Този негов подчинен трябва да предаде сумата и да я отчете. И на отчета Киров пише „да”. Това е принципът. Маркус Волф – Човекът без лице, доайенът на източните разузнавания, казва: „ Разузнаванията и на Изток, и на Запад действат по определени правила. Но ако към тях се приложат изискванията на нормалния човешки морал, всички трябва да се обявят за антиморални”. Това, което се прави за нелегалите, създава условия за облагодетелстване на някой, но то не значи, че той е крадец. Прокуратурата обвинява Киров, че е откраднал 10 млн. лв., нали? А къде са парите? – Защо изобщо Киров трябва да доказва невинността си? Прокуратурата трябва да докаже вината му. Нарушава се изконен принцип от римското право. Кирчо не може да докаже, че е невинен, защото ще постави в много хора в опасност, а съдът приема, че е виновен по дадени от един човек показания. Без да съм Нострадамус, ви казвам, че случаят ще излезе извън България, ще стигне не само до Страсбург и Киров ще получи подкрепа откъдето никой не очаква. Той беше директорът на НРС, който създаде партньорските й отношения със 140 служби в света. Той се е срещал с хората там, те са го оценили. И знаят, че това, което е направил, е практика на разузнаването по цял свят. Те ще реагират. Но дотогава Киров ще продължат да го мачкат. – Нямам контакт с тази служба и аз. Но знам, че нивото на разузнаването е паднало. Безпаричието изключва вербовки на източници на информация . Второ, ние на практика се отказахме от разузнавателна дейност, като изтеглихме разузнавачите си от демократичните държави, докато техни резиденти действат на територията на България. И ето ви „Гинка” – в резултат на отказа ни от разузнаване. Приятелското разузнаване се развива, а у нас го няма. Забравихме хубавата ни поговорка, че приятелството е приятелство, но сиренето е с пари.  – Напомняте ми за един вицепремиер, който казваше: „Не ни трябва научно -техническо разузнаване, защото отсега нататък, каквото ни трябва, ще ни го дават безплатно.” Ама няма безплатен обяд. Разграждайки българското разузнаване, ние си направихме лошата услуга да влезем в НАТО и ЕС с ръка, която не е протегната за мъжко здрависване, а е обърната за милостиня.   Тодор Бояджиев е роден през 1939 г. Завършва радиоинженерство (1963). Работи над 30 г. в българското разузнаване (по-рано Първо Главно на ДС), където започва като лейтенат-разузнавач и стига до зам.-началник. Същевременно е зам.-търговски представител на България в САЩ и пълномощен министър в мисията ни към ООН в Ню Йорк. През 1990 г. става първият главен секретар на МВР и получава генералско звание. Депутат във Великото и 39-ото Народно събрание.", "date": "2018.03.01", "title": " Генерал Тодор Бояджиев пред ”Труд“: “Гинка” е резултат на отказа ни от разузнаване\t\t\t"}
{"url": "https://trud.bg/%d0%ba%d0%b0%d0%ba-%d0%ba%d0%b8%d0%bf%d1%8a%d1%80-%d0%bc%d0%be%d0%b6%d0%b5-%d0%b4%d0%b0-%d0%bf%d1%80%d0%be%d0%b2%d0%b0%d0%bb%d0%b8-%d1%81%d1%80%d0%b5%d1%89%d0%b0%d1%82%d0%b0-%d0%b2%d1%8a%d0%b2-%d0%b2/", "text": "Пред едно от ключовите постижения на премиера Борисов, а именно срещата между председателите на Европейския съвет Доналд Туск и на Европейската комисия Жан-Клод Юнкер и президентът Ердоган във Варна на 26 март, надвиснаха буреносни облаци. Председателят на ЕС Доналд Туск заяви, че заради провокациите на Турция в Средиземно и Егейско море, следващият Европейски съвет ще реши дали изобщо да се проведе среща на върха ЕС – Турция. Туск каза още, че от името на всички европейски лидери изразява пълна солидарност с Гърция и Кипър. Кипър е в суверенното си право да експлоатира националните си ресурси според европейското и международно право, в т.ч. и конвенцията на ООН за моретата. Тези действия противоречат на ангажиментите на Турция за добросъседски отношения и нормализирането им с всички страни – членки. Сътрудничеството с Турция ще продължи, но на Европейския съвет през март ще се направи преглед и оценка на отношенията и тогава ще се прецени дали са налице условия за провеждането на срещата на върха ЕС-Турция във Варна на 26 март. По този начин спорът Кипър – Турция и решаването на Кипърския въпрос бяха изкарани на преден план в отношенията между ЕС и Турция. Поводът за този демарш на Доналд Туск беше блокирането от турски бойни фрегати на проучвателната платформа „Saipem 12000“ на италианската компания „Eni“, която се беше насочил за проучване в зона три на кипърската икономическа зона. В Анкара смятат, че Република Кипър няма право едностранно да разработва ресурсите на целия остров и ползите от добива на газ следва да се делят с непризнатата Северно-кипърска турска република (СКТР). Турция също така обвързва тази дейност с решаването на Кипърския въпрос, като при неуспех заплашва да започне самостоятелни проучвания в северната част на острова. Турция не е подписала международната конвенция за разпределението на морските икономически зони и не признава делението на кипърската акватория. Турският президент отправи заплаха и към международните компании, участващи в проектите за разработка на газовите находища, като директно ги заплаши, че „с безотговорните си действия те рискуват да загубят Турция като приятел“. Новоизбраният президент на Кипър Никос Анастасиядис отговори, че Кипър е подписал всички необходими договори за разграничаване на морското пространство, така че неговата страна ще продължи изследванията съгласно графика, независимо от съпротивата на Турция. Той обвини Турция, че е нарушила международните закони, както и че се опитва да постави на дневен ред исканията на непризнатата СКТР и да затрудни решаването на Кипърския въпрос. Цялото това напрежение е следствие от новото разкритие за наличие на природен газ в блоковете 6 и 8 на кипърската зона на италианската „Eni“ и френската „Total“ през януари. Находището в блок 6 „Калипсо“ е многообещаващо и може да се превърне във второто по големина след откритото преди години „Афродита“. Геоложки то е свързано с огромното находище „Зохр“ , което беше открито в икономическата зона на Египет. Към момента около Кипър са открити две находища. Първото е „Афродита“ , открито от американската компания „Noble Energy“ през 2012 г. в блок 12 с предполагаем обем от 250-320 млрд. куб. м природен газ. Общата стойност се оценява на 350 млрд. евро, а чистата печалба за Кипър – на 85 млрд. евро. Новооткритото находище „Калипсо“ е с предполагаеми обеми от 170-230 млрд. куб. м газ. Към момента Кипър не е в състояние да използва собствените си газови резерви за вътрешния пазар. Липсва газопреносна мрежа. Налага се да се изграждат газопроводи до трите електростанции на Кипър, впоследствие да се изгради газопроводна мрежа за нуждите на основните промишлени предприятия и като последен етап – газифициране на жилищата. В условията на тежка икономическа криза и на практика фалит на банковата система преди няколко години, правителството взе решение да започне отдаването на блоковете от икономическата си акватория на чужди компании. След три търга в момента имат право да разработват ресурсите следните компании самостоятелно и в консорциуми: „Eni“ – 2,3,6,8,9,11, „Total“ – 6,10,11, „ExxonMobil“ и „Qatar Petroleum“ – 10 , „Korea Gas Corporation“ – 2,3,9, „ Nobel Energy/Shell“ – 12. Британската „Capricorn Oil“, израелските „Delek Drilling“ и „Avner Oil Exploration“, както и руските НОВАТЕКа и GPB Global Resources (структура на  Газпромбанка) не получиха дялове. Логиката на кипърското правителство е разбираема. Кипър е единствената страна, членка на ЕС в регион, разполагащ с огромни газови залежи. Откритото от „Eni“ находище в зоната на Египет „Зохр“ е с разкрити до сега обеми от 850 млрд. куб. м, израелските „Левиафан“ е с 620 млрд. куб.м, „Тамар“ – 200 млрд. куб. м. Тези находища са в една геоложка структура заедно с кипърските „Афродита“ – 320 млрд. куб. м и „Калипсо“- 230 млрд. куб. м, общо 2 трл. и 200 млрд. куб. м разкрити до момента. Към тях добавяме поне още толкова от ливанските и сирийските находища, където руската НОВАТЕКа получи разрешение от Ливан за техните блокове 4 и 9 заедно с „Eni“ и „Total“. За сирийските блокове единствената интрига ще бъде как ще се разпределят 100%-ните квоти между руските компании. В това огромно газово поле Кипър е единствения преден пост на ЕС и не губи време в реализацията на това предимство. Вече са сключени споразумения с Гърция, Израел и Египет за съвместни газопроводи. Това е Средиземноморският магистрален газопровод, който ще свърже тези находища с Европа. Тук обаче се намесва един друг играч. Може и да си дарен от Господ с местоположение и природни богатства, но да не случиш на съсед, в случая с Турция, която е готова на директна военна ескалация, за да не допусне проучвателните дейности около острова. Новоизбраният кипърски президент, който се закле на 28.02. и по традиция първата му дипломатическа изява е присъствието му в българското посолство по случай националния празник на България 3-ти март, ще трябва да преодолява деструктивното поведение на Турция и да възобнови преговорите за решаване на Кипърския въпрос. За това той разчита на ключовата помощ от ЕС. Турският интерес е да не допусне едностранно участие на гръцко-кипърската страна в този енергиен извор на пари и благоденствие, защото така тя остана изолирана. Турция не в състояние самостоятелно да разработи ресурсите в зоната на Северен Кипър, също така обаче попадна в капан поради факта, че непризнатата в международен план СКТР не може да сключва сама договори с международните компании, които имат технологиите и ресурсите за изследвания, така както Кипърската република. Останала без участие в тези печеливши проекти Турция губи и ролята си на алтернативен за Европа транспортьор на енергоресурси. Източно-средиземноморките газопроводи към ЕС са пряко конкурентни на турските мечти за ключов играч за доставка на руския газ за Южна Европа, за Транс-анатолийския газопровод и възстановяването под някаква форма на „Набуко“ от районите на Азербайджан и Ирак. В същото време тази турска деструктивна роля се сблъсква с интересите на ЕС за диверсификация на енергийните доставки от Русия, с тези на САЩ , които освен всичко останало имат за Държавен секретар и Рекс Тилърсън, само допреди година изпълнителен директор на един от основните участници в разработването на кипърските залежи компанията „ExxonMobil“. Единственото нормално решаване на споровете, които ще позволят безпроблемното разработване на тези важни ресурси за Европа, е възобновяването на преговорите между Република Кипър и доминираната от Турция Северно-кипърска турска република. Поради тази причина ЕС ще продължи да обвързва подобряването на отношенията си с Турция със съдействието на страната за решение на Кипърския въпрос, като може и да не тръгне на сдобряване във Варна през март. Все пак когато не може да наложи своята политика със сила в районите с енергийни ресурси, ЕС би следвало да успее да защити поне това, което се намира в нейната икономическа зона.", "date": "2018.03.01", "title": " Как Кипър може да провали срещата във Варна\t\t\t"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%81%d0%bb%d1%83%d0%b6%d0%b1%d0%b0-%d1%80%d0%b0%d0%b7%d1%83%d0%b7%d0%bd%d0%b0%d0%b2%d0%b0%d0%bd%d0%b5-%d0%bf%d1%80%d0%be%d0%b4%d0%b0/", "text": "От 2010 г. имаме информация за намерение за продажба на активите на ЧЕЗ в България, заяви Драгомир Димитров, председател Държавна агенция „Разузнаване“ на съвместно заседание на парламентарните комисии по енергетика и по контрол над спецслужбите по сделката за ЧЕЗ. От 2012 г. интерес за придобиване са имали руски холдинг и американска компания. Първоначалната цена е била 240 млн. евро, като са имали намерение за отстъпка до 200 млн. евро, каза Димитров. Според негова информация активите на ЧЕЗ в България се оценяват на 225 млн. евро според направено проучване. Това показва, че продажната цена е силно завишена, коментира председателят на агенция „Разузнаване“. Снабдяването и разпределението на електроенергия не са стратегическа дейност, заяви председателят на ДАНС Димитър Георгиев. По думите му в службата е постъпила информация за намерение за продажба на активите на ЧЕЗ в България. Има проведени оперативни разузнавателни дейности, които показват, че през 2014 г. юристи на ЧЕЗ са предприели спешна оценка на имотите на компанията в България, за да бъдат продадени максимално бързо активите на дружеството у нас. Действия не са предприети. През май 2015 г. е направен одит в ЧЕЗ България АД за по-бързо изтегляне на дружеството от българския пазар. 6 фирми са имали интерес към активите, посочи Георгиев. По думите му първоначалната оферта на „Инерком“ е била 290 млн. евро, а по-късно повишена на над 300 млн.", "date": "2018.03.01", "title": " Шефът на служба „Разузнаване“: Продажната цена на активите на ЧЕЗ е силно завишена"}
{"url": "https://trud.bg/%d0%b1%d0%b0%d0%bd%d0%ba%d0%b0%d1%82%d0%b0-%d0%b7%d0%b0-%d1%80%d0%b0%d0%b7%d0%b2%d0%b8%d1%82%d0%b8%d0%b5-%d0%bd%d0%b5-%d0%b5-%d0%ba%d1%80%d0%b5%d0%b4%d0%b8%d1%82%d0%b8%d1%80%d0%b0%d0%bb%d0%b0-%d0%b8/", "text": "Българската банката за развитие не е кредитирала фирмата „Инерком“, не е отпускала банкови гаранции, нито за закупуване на дялове на дружества на ЧЕЗ, нито за рефинансиране на кредит към трета страна, обяви Стоян Мавродиев, изпълнителен директор на ББР. „Въпреки че за мен е малко странно български банки да участват в подобни изслушвания в парламента, ние като институция, в която мажоритарен собственик е държавата, сме тук от уважение към парламента, и за да прекратим с грозните спекулации“, уточни той. По думите му нито един лев от банката не е ангажиран с тази сделка, не са внасяни никакви документи, както и не е имало кореспонденция с банката. “Искам също да подчертая, че нито веднъж премиерът Бойко Борисов не е влиял на банката по нито една дейност. Подобни спекулации трябва да бъдат прекратени”, заяви шефът на банката. „Нито един кредит не може да бъде одобрен без да мине през Надзорен и Управителен съвет, подобна спекулация бих се надявал да бъде прекратена и банковата система да спре да бъде атакувана“, каза Мавродиев.", "date": "2018.03.01", "title": " Банката за развитие не е кредитирала “Инерком”"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b8%d0%b7%d1%81%d0%bb%d1%83%d1%88%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b3%d0%b8%d0%bd%d0%ba%d0%b0-%d0%b2%d1%8a%d1%80%d0%b1%d0%b0%d0%ba%d0%be%d0%b2/", "text": "Директорът на “Инерком България”, Гинка Върбакова, беше изслушана на съвместно заседание на парламентарните комисии по енергетика и контрол на службите по казуса с продажбата на активите на ЧЕЗ в България. Фоторепортерът на “Труд” Пламен Стоименов изпрати снимки от събитието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " Вижте изслушването на Гинка Върбакова в парламента през обектива на “Труд” (СНИМКИ)"}
{"url": "https://trud.bg/%d0%b3%d0%b0%d1%82%d1%83%d0%b7%d0%be-%d0%b7%d0%b0-%d1%84%d0%b8%d0%bd%d0%b0%d0%bb%d0%b0-%d0%bd%d0%b5-%d1%81%d1%8a%d0%bc-%d0%b2%d0%b5%d0%bb%d0%b8%d0%ba-%d1%82%d1%80%d0%b5%d0%bd%d1%8c%d0%be%d1%80/", "text": "Дженаро Гатузо продължава с чудесата начело на „Милан“. Младият наставник класира „росонерите“ на финал за Купата на Италия след драма с дузпи срещу „Лацио“ (5:4) дошла след нулеви равенства в двете срещи от полуфиналната фаза.  Неговият отбор е в серия от 13 срещи без поражение и не е инкасирал попадение в последните 4 мача.  „Искам едно да е ясно, аз не съм велик треньор – обяви Гатузо след триумфа в Рим. – Аз съм още в самото начало на този процес, не съм гуру на скамейката и все още не съм постигнал нищо. Също така трябва да се отдаде значимото на Винченцо Монтела (б.а – предишният треньор на „Милан“). Той е въвел някои важни тактики. Можете да откриете например неговият почерк в желанието да държим топката и да я разиграваме чисто.”  Големият герой на вечерта пък бе стражът Джанлуджи Донарума. Младокът парира две от дузпите, за да върне съотборниците си в играта, след като преди това Рикардо Родригес и Рикардо Монтоливо бяха пропуснали.  „Заслужихме този финал – обяви вратарят. – Искаме и да вземем реванш от „Ювентус“ за поражението отпреди две години в мача за трофея.“  А от лятото Донарума ще има далеч по-сериозна конкуреция под рамката, след като стана ясно, че опитният Пепе Рейна ще се присъедини към „росонерите“ като свободен агент. Договорът на 35-годишния страж ще е за два сезона.", "date": "2018.03.01", "title": " Гатузо за финала: Не съм велик треньор"}
{"url": "https://trud.bg/13-%d0%bf%d1%80%d0%be%d0%b5%d0%ba%d1%82%d0%b0-%d1%89%d0%b5-%d0%bf%d0%be%d0%bb%d1%83%d1%87%d0%b0%d1%82-%d0%b1%d0%b5%d0%b7%d0%b2%d1%8a%d0%b7%d0%bc%d0%b5%d0%b7%d0%b4%d0%bd%d0%be-%d1%84%d0%b8%d0%bd%d0%b0/", "text": "  „ „", "date": "2018.03.01", "title": " 13 проекта ще получат безвъзмездно финансиране от VIVACOM Регионален грант"}
{"url": "https://trud.bg/%d1%81%d1%82%d0%be%d0%b8%d1%87%d0%ba%d0%be%d0%b2-%d1%89%d0%b5-%d0%b3%d0%bb%d0%b5%d0%b4%d0%b0-%d0%bd%d0%b0-%d0%b6%d0%b8%d0%b2%d0%be-%d0%b1%d0%be%d1%8f-%d0%bd%d0%b0-%d1%82%d0%b5%d1%80%d0%b2%d0%b5%d0%bb/", "text": "Футболната легенда Христо Стоичков ще гледа на живо първия бой на Тервел Пулев на американска земя. Мачът е тази вечер в Чикаго. Носителят на „Златната топка“ е отменил всичките си ангажименти с мексиканския спортен канал „Унивижън депортес“, за да бъде в залата. Тервел ще боксира с Тристан Джеймс (САЩ), а в неговия ъгъл ще бъде брат му Кубрат Пулев. Най-добрият ни профибоксьор планира през месец май или юни също мач в Чикаго.  Навръх Трети март братя Пулеви ще присъстват на церемония по издигането на трикольора пред кметството в града.", "date": "2018.03.01", "title": " Стоичков ще гледа  на живо боя на Тервел"}
{"url": "https://trud.bg/%d0%b4%d1%8f%d0%b4%d0%be-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%b4%d0%be%d0%bc%d0%b0-%d1%81%d0%b8/", "text": "79-годишен мъж е загинал при пожар в дома си в павликенското село Дъскот. Огнената стихия се разразила около 15 часа в четвъртък жилището на Митьо М. Съседи подали сигнал, че от къщата се вият пламъци и дим. Въпреки бързата реакция на пожарникарите, са изгорели 40 кв.м. покрив и имущество. Когато изгасили пламъците, огнеборците открили овъгленото тяло на стопанина. Спасени са съседните къщи и стопански постройки. 73-годишна жена от Златарица пък е пострадала в четвъртък сутринта след като запалила стол в стаята си, за да се топли. Пламъците са обгорили ръцете и лицето и. За самотноживеещата баба се грижела комшийка, която забелязала огнената стихия и алармирала пожарната. Благодарение на бързата намеса, бабата е спасена и откарана в болница. На 1 март след обяд е пламнала и къща в златаришкото село Горско ново село. В спасителната акция участвали петима огнеборци с два пожарни автомобила.", "date": "2018.03.01", "title": " Дядо загина при пожар в дома си\t\t\t"}
{"url": "https://trud.bg/%d1%81%d0%b8%d0%bd%d1%8f%d1%82%d0%b0-%d0%b7%d0%be%d0%bd%d0%b0-%d0%b2-%d0%b1%d1%83%d1%80%d0%b3%d0%b0%d1%81-%d1%89%d0%b5-%d0%b7%d0%b0%d1%80%d0%b0%d0%b1%d0%be%d1%82%d0%b8-%d0%be%d1%82%d0%bd%d0%be%d0%b2/", "text": "Синята зона на град Бургас, в която през последните дни се паркираше безплатно по заповед на кмета Николов заради обилния снеговалеж и усложненото придвижване, ще заработи отново чак на 6 март – вторникът на следващата седмица. Това съобщиха от общината. В понеделник така или иначе се почива по повод националния празник. Вървете и шофирайте внимателно, тъй като обстановката в Бургас все още е зимна, снежна, а температурите ниски, особено нощем, съветват от община Бургас.", "date": "2018.03.01", "title": " Синята зона в Бургас ще заработи отново чак на 6 март"}
{"url": "https://trud.bg/%d0%bf%d0%b0%d0%b4%d0%bd%d0%b0-%d1%81%d0%bd%d0%b5%d0%b6%d0%bd%d0%b0%d1%82%d0%b0-%d0%b1%d0%bb%d0%be%d0%ba%d0%b0%d0%b4%d0%b0-%d0%bd%d0%b0-%d0%b0%d0%bc-%d1%82%d1%80%d0%b0%d0%ba%d0%b8%d1%8f/", "text": "Движението по АМ „Тракия“ в участъка от Карнобат до Бургас е възстановено в двете посоки, като има ограничение на скоростта 90 км/час, съобщиха от Областно пътно управление-Бургас. Магистралата беше затворена от вчера заради снегонавявания и лоша видимост. Отворен, без ограничения, е и пътят Слънчев бряг- Обзор. По-рано през деня беше възстановено и движението по пътя Каблешково-Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " Падна снежната блокада на АМ „Тракия“ край Бургас"}
{"url": "https://trud.bg/%d0%b2-%d0%b1%d0%b0%d1%81%d0%ba%d0%b5%d1%82%d0%b1%d0%be%d0%bb%d0%b0-%d0%b4%d0%b0%d1%80%d1%8f%d0%b2%d0%b0%d1%82-%d0%bf%d0%b0%d1%80%d0%b8-%d0%b7%d0%b0-%d0%bb%d0%b5%d1%87%d0%b5%d0%bd%d0%b8%d0%b5%d1%82/", "text": "Родната федерация по баскетбол реши да дари приходите от финала за купата на България за лечението на Самуил Владимиров. Двубоят между „Рилски Спортист“ и „Левски Лукойл“ е на 3 март от 17,30 ч във Велико Търново. Билетите са по 5 лв. Юношата на „Левски“ и „Шампион 2006“ се нуждае от неотложно лечение. 18-годишният талант е с тумор в мозъка, който трябва да бъде отстранен до две седмици, а необходимите средства са 50 000 евро. Всеки, който има възможност може да направи дарение и по банковата сметка: BG65CECB97901004227500 – Боряна Владимирова.", "date": "2018.03.01", "title": " В баскетбола даряват пари за лечението на играч"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%b7%d0%b0%d0%bf%d0%b0%d0%b4%d0%bd%d0%b8%d1%82%d0%b5-%d0%b1%d0%b0/", "text": "България и страните от Западните Балкани разчитат много на помощта от ЕК. Това каза премиерът Бойко Борисов на пресконференция в резиденция “Бояна” след работния обяд с председателя на ЕК Жан-Клод Юнкер и лидерите от държавите от Западните Балкани. Борисов отбеляза, че активно се работи за подобряване на свързаността във всички столици на Балканите. Той посочи, че на всички тези срещи се представляват и интересите на Румъния и Гърция, защото тези проекти са свързани и с инфраструктурата в тези страни. Министър-председателят наблегна, че до срещата на върха в София през май всички страни трябва да представят вече ясни и готови проекти за изграждане на приоритетната инфраструктура в страните им. “По време на срещата в София ще трябва да обсъдим и финансирането на свързаността на региона”, заяви Борисов и посочи, че приоритетни са коридорите номер 4,8 и 10 и Магистралата на мира, както и взаимодействието между службите. Той допълни, че е много важно да се работи за свързаността на региона в енергийната и газовата сфера. Борисов подчерта, че в момента свързаността на Балканите е “отвратителна”. По думите му е изключително важно да продължи работата между специалните служби, службите за борба с организираната престъпност, прокуратурите, бързата обмяна на информация. “Всеки един от нас има какво да се похвали със своя принос”, добави премиерът и каза, че е доволен, че днес са били създадени условия в София за провеждането на двустранни и тристранни срещи между страните от Балканите. “С тази обиколка Юнкер заяви, че ще се чуе повече за страните от Западните Балкани. От всички нас зависи да бъдем активни”, заяви премиерът и добави, че целта е да се постигне мир и стабилност в региона. Той подчерта, че част от поетите ангажименти са вече завършени, визирайки напредъка по Дъблинското споразумение и темата за Западните Балкани. Открих нещо много важно по време на това посещение – че ЕС остава силно ангажиран с европейските перспективи за нашите партньори от Западните Балкани и ние ще направим всичко възможно, за да работим в тази посока. Виждам същото от нашите партньори, те имат желание да предприемат реформи, необходими за присъединяване към ЕС, каза на пресконференцията председателят на ЕК Жан-Клод Юнкер. Днес премиерът Бойко Борисов, председателят на ЕК и лидерите на Западните Балкани обсъдиха на среща перспективата пред региона и възможностите за инфраструктурна и дигитална свързаност. В срещата участват лидери от всички страни от Западните Балкани. В делегацията на Европейската комисия са включени заместник-председателят и върховен представител на Съюза за общата външна политика и сигурността Федерика Могерини и еврокомисарят за отношенията със съседните страни и преговорите за разширяване на ЕС Йоханес Хан. От българска страна в разговорите участват също вицепремиерът и министър на външните работи Екатерина Захариева и министърът за Българското председателство на Съвета на ЕС 2018 Лиляна Павлова. Юнкер заяви, че присъединяването на страните от Западните Балкани към ЕС ще стане, ако всички условия са изпълнени евентуално през 2025 г. Ясно е, че тези, които искат да се присъединят към ЕС, трябва да отговорят на всички критерии за присъединяване. На този етап нито една от тези държави не отговаря на всички условия, въпреки че има огромен напредък във всички тези партньорски държави, каза Юнкер. Той акцентира на нуждата от съвместна работа, за да има ефективна борба срещу организирана престъпност, корупцията. Всички страни, които искат да се присъединят към ЕС, трябва да са приключили двустранните териториални конфликти преди да се присъединят към Общността, заяви Юнкер. Във връзка с предстоящата среща на върха в София между държавите от Западните Балкани и ЕС Юнкер посочи, че на нея освен за разширяване и присъединяване, трябва да се дискутира и по проблемите на емиграцията, за икономическата ситуация на региона, за свързаността му, за икономическата интеграция. Юнкер отбеляза също, че на предстоящата среща трябва да се обсъди и финансирането на подобряването на свързаността в региона. Трябва да сме много конкретни и поради тази причина искаме от държавите да могат да вземат максимално бързо решенията, които са свързани с перспективата 2027 – 2030. Стартираме определен брой проекти, които ще бъдат решени по време на срещата на върха в София, каза Юнкер. България ни впечатлява с качеството на работата си. Българите могат да се гордеят с начина, по който техните лидери водят тяхното председателство, заяви Юнкер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " Бойко Борисов: България и Западните Балкани разчитат много на помощта от ЕК"}
{"url": "https://trud.bg/%d0%b5%d0%ba-%d0%b5-%d0%bf%d0%be%d0%b8%d1%81%d0%ba%d0%b0%d0%bb%d0%b0-%d0%be%d1%82-%d1%81%d0%bb%d0%be%d0%b2%d0%b0%d0%ba%d0%b8%d1%8f-%d1%80%d0%b0%d0%b7%d1%8f%d1%81%d0%bd%d0%b5%d0%bd%d0%b8%d1%8f-%d0%bf/", "text": "Европейската комисия съобщи, че е поискала днес от властите в Словакия разяснения за изразходването на средства от бюджета на ЕС за земеделие. Това действие е свързано със съмненията, породени от разследване, водено от журналиста Ян Куциак, убит миналата седмица. Комисията е отправила въпроси към службата, която извършва разплащанията по земеделските фондове в Словакия. В отговор на въпрос дали с темата не би трябвало да се заеме и европейската служба за борба с измамите ОЛАФ, говорител на ЕК посочи, че това е независима институция, която предприема действията си самостоятелно. Говорителят отбеляза, че ЕК не е склонна да търпи никакви злоупотреби със средства на ЕС, където и да е в Общността. Той поясни, че отговорността за спазването на правилата е на държавите от ЕС. Настояваме държавите да полагат усилия за пресичането на злоупотреби. Приемаме всяко съмнение много сериозно, добави говорителят. Европейски медии цитират черновата на последния материал на убития журналист, според която представители на италианската мафия, заселили се в Словакия, са развивали земеделие. По този начин те взели осем милиона евро в последните години, изплатени от европейските фондове. Европейските институции заклеймиха поредното убийство на разследващ журналист в последните месеци. Днес пред международния журналистически център в Брюксел колеги ще запалят свещ и ще запазят минута мълчание в памет на Куциак. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " ЕК е поискала от Словакия разяснения по съмненията за злоупотреби, разследвани от убития журналист Ян Куциак"}
{"url": "https://trud.bg/%d0%bc%d0%b8%d0%bd%d0%b8-%d0%bf%d0%be%d1%82%d0%be%d0%bf-%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%b0%d1%82%d0%b0-%d0%b1%d0%b8%d0%b1%d0%bb%d0%b8%d0%be%d1%82%d0%b5%d0%ba%d0%b0/", "text": "Заради големия сняг и топене, в четвъртък протече покривът на Регионалната библиотека “Стилиян Чилингирпов” в Шумен. Най-тежко е положението в Голямата читалнята за възрастни, както и в Детската читалня, теч има още в Заемната за възрастни и в отдел „Изкуство“. Библиотекари са опънали найлони над книгите, спасяват ги от водата, като я събират в легени и бидони. До мини потопа се стигна, въпреки ремонта на покрива над една от залите, финансиран от община Шумен през миналата година. 50 000 лв. бяха дадени за кърпежи. Зам.-кметът по култура Найден Косев е посетил библиотеката в четвъртък. Нужен е цялостен ремонт на покривната конструкция, но библиотеката не разполага с необходимите средства. Според него, фирмата, ремонтирала част от покрива, ще отстрани за своя сметка дефектите. За останалото ще се търсят средства и при първия възможен момент започва цялостен ремонт. Единственото, което в момента може да се направи е бързо изриване на снега от покрива, за да не тече вътре. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " Мини потоп в шуменската библиотека"}
{"url": "https://trud.bg/%d0%b0%d0%ba%d1%82%d0%b8%d0%b2%d0%b8%d1%82%d0%b5-%d0%bd%d0%b0-%d1%87%d0%b5%d0%b7-%d0%bd%d1%8f%d0%bc%d0%b0-%d0%b4%d0%b0-%d0%b1%d1%8a%d0%b4%d0%b0%d1%82-%d0%bf%d1%80%d0%b5%d0%b4%d0%be%d1%81%d1%82%d0%b0/", "text": "Активите на ЧЕЗ няма да бъдат предоставени за обезпечение по сделката, увери Веселин Захариев, от Main Capital, финансов консултант по сделката. „Всяка една голяма международна сделка се случва по тази практика – част от финансирането се предоставя от капитала на фирмата, а останалата от една или множество банки”, коментира той. “Самата сделка се случва по английското право. “Инерком” смята да използва собствен капитал. Той е между 20 и 30%, като банките трябва да решат какъв собствен капитал биха поискали по сделката и съответно какъв кредит ще отпуснат. В момента се водят преговори с няколко големи и известни международни банки”, допълни той.", "date": "2018.03.01", "title": " Активите на ЧЕЗ няма да бъдат предоставени за обезпечение по сделката"}
{"url": "https://trud.bg/40-%d0%bc%d0%b5%d1%82%d1%80%d0%be%d0%b2%d0%b0-%d0%bc%d0%b0%d1%80%d1%82%d0%b5%d0%bd%d0%b8%d1%86%d0%b0-%d1%81%d0%bf%d1%83%d1%81%d0%bd%d0%b0%d1%85%d0%b0-%d0%be%d1%82-%d1%81%d0%ba%d0%b0%d0%bb%d0%b8%d1%82/", "text": "Мартеница, дълга 40 метра, спуснаха от Лакатнишките скали в чест на Баба Марта. Екстремното спускане направиха членовете на ПСС Лакатник и техни колеги алпинисти. Мартеницатата ушила Йорданка Тодорова от гара Лакатник, с помощта на мъжа си Мишо и няколко приятелки. Идеята за създаването и спускането й от скалите хрумва на Йорданка миналата година, когато гостува на честванията за 3 март в гара Бов, където по традиция ентусиасти спускат от скали огромен трибагреник. Изработката на гигантската мартеницата започнала на 6 януари, разказа пред „Труд“ Йорданка. Платът за нея е подарък от Радостина Таскова. Организатори на събитието са кметствата на селата Миланово и Лакатник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " 40-метрова мартеница спуснаха от скалите в Лакатник (СНИМКИ)"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%b5%d0%b2%d0%b0-%d0%bc%d0%b0%d0%b9%d0%b4%d0%b5%d0%bb-%d1%80/", "text": "По време на пленарна сесия, българският символ бе акцента в залата на Европейския парламент. Сред членовете, които Ева Майдел (ГЕРБ/ЕНП) закичи с мартенца бяха председателят на групата на ЕНП в Европарламента Манфред Вебер, генералният секретар на ЕНП Антонио Лопез-Истуриз, на главният преговарящ по Брекзит от името на ЕП Елмар Брок, както и на колеги от Австрия, Полша, Франция, Швеция, Финландия, Хърватска и др. „Щастлива съм да споделим с Европа нашите прекрасни вековни традиции, особено в годината на Българското председателство, когато нашата идентичност и култура са и нашата визитка пред света“. Ева Майдел пожела на своите колеги и на всички българи здраве, благополучие и благоденствие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " Българският евродепутат Ева Майдел раздаде мартеници на своите колеги в Брюксел"}
{"url": "https://trud.bg/%d1%81-%d1%82%d1%8a%d1%80%d0%b6%d0%b5%d1%81%d1%82%d0%b2%d0%b5%d0%bd-%d0%ba%d0%be%d0%bd%d1%86%d0%b5%d1%80%d1%82-%d0%b7%d0%b0%d0%bf%d0%be%d1%87%d0%b2%d0%b0%d1%82-%d1%87%d0%b5%d1%81%d1%82%d0%b2%d0%b0/", "text": "Честванията по повод Националния празник на България – 3 март започват с празничен концерт. Събитието ще се проведе в Драматичен театър „Никола Вапцаров“ на 2 март от 18:30 часа. Участие ще вземат Смесен хор „Ален Мак“, Градски детски хор, КМО „Пирински звуци“, ВА „Езерец“, ДФГ „Джумайчета“ и ДТС „Вихрен“. В концерта ще се включат още Пирински танцов ансамбъл и Студентски фолклорен ансамбъл към ЮЗУ „Неофит Рилски“ – Благоевград. Режисьори на спектакъла са професор Николай Цветков и доц. Георги Гаров, съобщиха от общината. В навечерието на 140 години от Освобождението на България от турско робство, жители и гости на Благоевград ще станат част от една патриотична възхвала на историята и действията, довели до свободна България. Отбелязването на 140 години от Освобождението на България включва и изложба под надслов „… И от век на век….“. Експозицията ще бъде официално открита в 11:00 часа на 2 март във фоайето на Регионален исторически музей- Благоевград. В изложбата ще бъдат представени оригинални веществени, документални, снимкови и печатни материали, съхранявани във фонда на музея. Акцент в експозицията ще бъдат автентични вещи и документи на опълченци от Пиринския край. От 11:30 часа в зала “Изкуство” IV на Регионална библиотека „Димитър Талев“- Благоевград ученици от 2 клас от СУИЧЕ ще представят рецитал под надслов „3ти март- свята дата“. Ще бъде представена и мултимедийна презентация, свързана с Освобождението.", "date": "2018.03.01", "title": " С тържествен концерт започват честванията по повод 140 години от Освобождението на България в Благоевград"}
{"url": "https://trud.bg/%d0%b3%d0%b0%d0%bb%d1%8a%d0%bf-%d0%b8%d0%bd%d1%82%d0%b5%d1%80%d0%bd%d0%b5%d1%88%d1%8a%d0%bd%d1%8a%d0%bb-72-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b8/", "text": "Огромната част от българите са против случващото се с ЧЕЗ и искат по-ефективна намеса на държавата. Българите не възприемат добре действията на властта до този момент. Това са част от изводите от експресен, независим от външно финансиране, телефонен сондаж на „Галъп интернешънъл“, проведен сред 800 души на възраст 18 г.+ по специална панелна методика, която осигурява максимална надеждност на данните. Сондажът е проведен на 28 февруари и 1 март. 93% от запитаните твърдят, че са чули за скандала около ЧЕЗ. 72% от чулите намират идеята за тази сделка за ненормална и неприемлива, а само 16% намират случващото се за нормално и приемливо. Останалите не могат да преценят. Мнозинство от 61% казват, че министърът е допуснал грешка, а мнозинство от 56% намират, че премиерът Борисов е допуснал грешка. Голямата част от тези отговори са автоматични и хората закономерно търсят вината у ресорния министър. За това спомогна и бързата оставка на министър Петкова, първоначално възприета от Борисов, посочват от “Галъп”. Откроява се желание за по-ясна държавна намеса. Мнозинство от 72% иска държавата да отмени сделката, а 17% смятат, че държавата не трябва да се меси. Останалите се затрудняват да формират позиция. Както може и да се очаква, преобладаващото мнение по отношение на електроразпределителното предприятие клони към идеята то да е държавна собственост. Мнозинство от 75% подкрепят идеята държавата да купи ЧЕЗ, 20% са против, а останалите се колебаят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " „Галъп интернешънъл“: 72% от българите искат държавата да отмени сделката за ЧЕЗ"}
{"url": "https://trud.bg/%d1%81%d0%be%d0%ba%d0%be%d0%bb%d0%be%d0%b2-%d0%b1%d0%bb%d0%b5%d1%81%d1%82%d0%b8-%d1%81-25-%d1%82%d0%be%d1%87%d0%ba%d0%b8-%d0%b2-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b0%d1%82%d0%b0/", "text": "Цветан Соколов бе топреализатор в италианското дерби на Шампионската лига по волейбол. Българинът заби 25 точки, но неговият тим „Кучине Лубе“ завърши със загуба в груповата фаза – 0:3 от „Сър Сикома“ (Перуджа). Въпреки поражението Соколов и компания продължават в плейофите, за които се класираха най-добрите 12 отбора от петте групи. „Кучине Лубе“ има 14 точки (4 победи и 2 поражения), а лидер е тимът от Перуджа с 16 т.  В следващата фаза на надпреварата продължава и „Локомотив“ (Новосибирск), воден от селекционера на националите Пламен Константинов. В руското дерби на най-комерсиалната надпревара сибиряците измъкнаха 3:2 срещу „Динамо“ (Москва), след като губеха с 0:2. Битката бе гледана от над 3000 зрители в руската столица. „Локомотив“ приключи на върха в групата с 5 победи, 1 загуба и 13 точки. „Динамо“ остана на дъното в класирането с един успех, 5 поражения и отпадна. За плейофите се класират още германските „Фридрихсхафен“ и „Берлин“, руският „Зенит“, полските „Закса“, „Скра“ и „Ястжебски“, турският „Халкбанк“, италианските „Диатек“ и „Сър Сикома“, както и „Шомон“ (Франция).  Двубоите ще се играят на 13 март, а съперниците ще бъдат определени чрез жребий.", "date": "2018.03.01", "title": " Соколов блести с 25 точки в Шампионската лига"}
{"url": "https://trud.bg/%d0%b1%d1%81%d0%bf-%d0%bd%d0%b0%d0%bf%d1%83%d1%81%d0%bd%d0%b0-%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5%d1%82%d0%be-%d1%81%d0%bb%d0%b5%d0%b4-%d0%b8%d0%b7%d0%ba%d0%b0%d0%b7%d0%b2%d0%b0/", "text": "БСП напусна заседанието на Комисията по енергетиката след изказване на Цветан Цветанов от ГЕРБ и го заплаши със съд в Страсбург. “Институциите отговориха съгласно техните компетенции, но това което направиха политиците, е изместване на темата. Една чисто търговска сделка, ние я направихме политически проблем. Никой днес не си даде отговор защо водим този дебат. Той нямаше да се води, ако БСП участваха активно в решенията за приватизация на енергийните дружества. Защо БСП не защити националния интерес, когато имаха такава възможност, а сега превръща търговска сделка в политически въпрос”, коментира Цветанов. Корнелия Нинова, лидер на БСП, попита чий интерес защитава БСП. “Искаме поименно кои са гадовете, които искат да свалят правителството. Няма да носим отговорност за вашите грешки”, заяви тя, след което всички представители на партията напуснаха залата.", "date": "2018.03.01", "title": " БСП напусна заседанието след изказване на Цветан Цветанов"}
{"url": "https://trud.bg/%d0%bc%d0%be%d0%bd-21-915-%d0%b4%d0%b5%d1%86%d0%b0-%d0%b8-%d1%83%d1%87%d0%b5%d0%bd%d0%b8%d1%86%d0%b8-%d1%81%d0%b5-%d0%b2%d1%8a%d1%80%d0%bd%d0%b0%d1%85%d0%b0-%d0%be%d0%b1%d1%80%d0%b0%d1%82%d0%bd%d0%be/", "text": "Работата на екипите по задържане в образователната система на деца и ученици ще продължи и занапред. Това обяви вицепремиерът Томислав Дончев след днешното заседание на Координационното звено в Министерството на образованието и науката (МОН). Предстои публикуването за обществено обсъждане на проект на Постановление на Министерския съвет, с което дейността на екипите ще стане постоянна и ще се регламентират ангажиментите на всички институции. Изготвен е и проект на Национална програма „Заедно за всяко дете“ за съвместната работа по обхват и задържане в образователната система. Тя е на стойност 450 000 лв. и ще съдържа два модула, посочи министърът на образованието и науката Красимир Вълчев. По първия с общо 300 000 лв. ще бъдат напълно или частично финансирани командировъчните разходи на членовете на екипите за транспорт, дневни пари и комуникационните разходи. Бенефициенти могат да са детските градини и училищата чрез регионалните управления на образованието. По втория модул ще се предоставят средства за работа в образователни институции в областите, в които има най-голям брой отпаднали ученици. За целта са предвидени 150 000 лв, добави Вълчев. През юли миналата година бяха идентифицирани 206 387 деца и ученици на възраст от 5 до 18 години, които са отпаднали от образователната система или никога не са били записвани в нея. Към днешна дата сформираните 1134 екипа са посетили 189 000 деца на общо 207 000 адреса. Върнатите обратно в клас са 21 915, от които повторно са отпаднали 1221. След първия срок на настоящата учебна година новоотпаднали са и 4556 деца и ученици, с които не е работено по механизма. Екипите от учители, социални работници и полицаи установиха 477 деца в риск, от които 116 са насочени към социални услуги. Министър Красимир Вълчев отчете, че 50% от повторно и новоотпадналите са концентрирани в областите Пловдив, Стара Загора, Бургас, София и Сливен. Работата с тях и семействата им беше определена като приоритетна, в резултат на което за три седмици екипите посетиха 3677 деца и подготвиха други 1082 обхода. Адресите на 506 деца не са актуални и ще бъдат издирени чрез системата на МВР. В 57 случая в екипите е участвал и инспектор на Детска педагогическа стая. При обходите са издадени 41 глоби за родителите, от които 12 са били връчени. Издадени са седем наказателни постановления. „Свършена е много работа и благодаря на екипите, че я приеха като мисия. Много от случаите са нетипични и нямат готови решения за децата, но екипите на място намират най-доброто решение. Връщането на 1/5 от отпадналите или незаписаните е неоспорим успех. Действието на механизма ще продължи. Всички институции ще бъдем по-добри, защото вече има спойка и алгоритъм за успешна работа“, заяви вицепремиерът Дончев.  По думите на министър Красимир Вълчев най-честите причини за повторното отпадане на децата и ученици са заминаване в чужбина (35%), преместване на семейството на друг адрес без детето да е било отписано или записано в друга детска градина или училище (18%), нежелание или неглижиране от страна на родителите (18%), здравословни проблеми на детето или родителя (8%) и др. „Увеличават се процесите както на вътрешна мобилност, така и на миграция извън страната. Заедно с Агенцията за социално подпомагане (АСП), Министерството на вътрешните работи (МВР) и общините ще обменяме информация за децата чрез информационната система, която подпомага дейността на екипите“, подчерта министър Красимир Вълчев. В момента в платформата са включени почти 200 общини. С АСП предстои подписване на споразумение, а с МВР е създадена съвместна работна група, която да изготви параметрите на междуинституционално споразумение. Пилотният проект за проследяване и упражняване правото на образование на деца и обмен на информация за деца в риск от отпадане ще бъде стартиран в област Ловеч. Вълчев припомни, че по време на Съвета на министрите в Брюксел беше поставен въпросът за обща пилотна инициатива за проследяване на движението на децата, които мигрират с родителите си в друга страна. „Всички министри се обединиха около мнението, че правото на свободно придвижване не трябва да е за сметка на правото на образование. Ще работим за пълно проследяване на всички деца, за да може те веднага да влизат в образователната система на съответната страна“, обясни министърът. Според вицепремиера Томислав Дончев има шанс такъв паневропейски механизъм да бъде подкрепен от страните членки. „Информационната система е важна, защото тя дава възможност да се обменя информация между институциите в реално време. Обсъдихме възможността да разширим обхвата на данните, които се въвеждат в системата, например статистически данни”, каза Дончев. Той допълни, че ще се проведат разговори за регламентиране на наказателна отговорност на родителите, чиито деца сключват ранни бракове и раждат преди да са станали пълнолетни. Като част от мерките по механизма МОН и Агенцията за социално подпомагане (АСП) уточниха реда за предоставяне на семейни помощи за деца в натура по предложение на директорите на детските градини и училищата. Помощите за пълно или частично плащане на таксите за ясла или градина, детска кухня или столово хранене, както и за участие на децата в организирани от образователната институция мероприятия – екскурзия, посещения на исторически културни и други обекти) ще се изплащат от дирекциите Социално подпомагане. Към 05 юли 2017 г. 206 378 деца и ученици на възраст от 5 до 18 години са отпаднали от образователната система или никога не са били записвани в нея. Към 1 март 2018 г.  1134 екипа са посетили 189 000 деца на общо 207 000 адреса. Към 1 март 2018 г. децата и учениците, които са върнати обратно в клас са 21 915.  От тези 21 915 деца и ученици повторно отпаднали са 1221, като от тях само 624 са в задължителна училищна възраст до 16 г. 4556 деца и ученици, които са започнали учебната година без да са били обект на работа по механизма, са отпаднали след първия учебен срок.  50% от повторно отпадналите и ново отпадналите ученици са концентрирани в областите Пловдив, Стара Загора, Бургас, София и Сливен. Екипите от учители, социални работници и полицаи установиха 477 деца в риск,  116 от тях са насочени към социални услуги.  МОН възложи приоритетна работа на екипите с повторно отпадналите и новоотпадналите деца и ученици и в резултат на това за три седмици са извършени 3677 физически посещения на място и са подготвени обхожданията на 1082 адреса От посетените 3677 адреса не е установено местоживеенето на 506 деца и е предложена мярка за установяване на местоживеенето на детето и родителя чрез системата на МВР. 57 са посетени от инспектор ДПС на адреса съвместно с представител на друга институция. За 41 от случаите има издаване на акт за установяване на административно нарушение. Връчени са 12 акта за установени административно нарушения. Издадени са 7 наказателни постановления. Причините за отпадане от детска градина или училище на върнатите чрез Механизма деца и ученици са :  – заминаване на семейството в чужбина (по индиректни данни) – 35%  – детето не е намерено на адреса, семейството е променило местоживеенето си, без да е известно къде и без да отпише и съответно да запише детето в училище или детска градина – 18%  заявено нежелание или неглежиране от страна на родителите – 18%  причините не са установени, тъй като детето вече не може да бъде открито на адреса и не е получена никаква информация – 17 %  – здравословни проблеми на детето или на родителя  – 8%  – заживяване на семейни начала – 2%  – извършване на престъпление – 2% АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " МОН: 21 915 деца и ученици се върнаха обратно в клас"}
{"url": "https://trud.bg/%d0%b3%d1%80%d0%b8%d0%b7%d0%bc%d0%b0%d0%bd-%d1%81%d1%8a%d1%81-7-%d0%b3%d0%be%d0%bb%d0%b0-%d0%b7%d0%b0-72-%d1%87%d0%b0%d1%81%d0%b0/", "text": "Антоан Гризман навлезе в суперформа преди гостуването на „Атлетико“ (Мадрид) на „Барселона“ в голямото дерби от 27-ия кръг на Ла Лига. Френският национал вкара 7 попадения в рамките на 72 часа. Офанзивният футболист заби и четирите гола при успеха с 4:0 над „Леганес“ от междинния 26 кръг. Така Гризман мина Кота 100 и вече има 101 попадения за „дюшекчиите“.  Само дни по-рано, той реализира и хеттрик при разгрома като гост на „Севиля“ с 5:2. Преди 2 години Луис Суарес, звездата на „Барселона“, вкара 8 за същия период – по 4 на „Депортиво“ и „Спортинг“ (Хихон).  Така Гризман ще излезе в неделя на „Камп Ноу“ в оптимална форма в търсене на първото си попадение на стадиона на „Барса“.  А Кларънс Зеадорф, легендарният бивш футболист на „Милан“ и холандския национален отбор, продължава да изпитва трудности начело на „Депортиво“. 41-годишният специалист падна тежко с 0:3 от „Алавес“. Така под негово ръководство „Супердепор“ все още няма реализирано попадение и има едва една точка от 4 мача, намирайки се на предпоследно място в класирането.", "date": "2018.03.01", "title": " Гризман със 7 гола за 72 часа"}
{"url": "https://trud.bg/%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2-%d0%ba%d0%be%d1%81%d1%82%d0%be%d0%b2-%d0%b1%d1%8f%d1%85-%d0%b3%d0%be%d1%82%d0%be%d0%b2-%d0%bd%d0%b0-%d0%b2%d1%81%d0%b8%d1%87%d0%ba%d0%be-%d0%b7/", "text": "Станислав Костов, нападателят на „Левски“, спечели първи индивидуален приз след едва втория си мач с екипа на „сините“. Офанзивният футболист бе награден за играч №1 на 22 кръг за двете си попадения срещу „Септември“ (София) при успеха с 4:1.  „Нямах притеснения, че идвам на „Герена“ – призна бившият играч на „Пирин“, „Ботев“ (Пд) и ЦСКА. – Когато ми се обадиха първият път, казах, че съм готов на всичко, за да дойда в „Левски“. В тима ме приеха много добре. Най-вече Давид Яблонски, голмайсторът. Но се разбирам еднакво добре с всички.“  Запитан дали се притеснява, че тепърва трябва да държи високото ниво, Костов обясни: „И аз това го мисля, ако трябва да съм честен. Наясно съм, че трябва да задържа това ниво, защото тук няма титуляри. Един мач да играеш слабо и изпадаш. В „Левски“ всичко се наблюдава и всичко се следи. Затова и за мен най-важният мач е следващият. В случая е този с „Берое“.“", "date": "2018.03.01", "title": " Станислав Костов: Бях готов на всичко за „Левски“"}
{"url": "https://trud.bg/m%d0%be%d1%81%d0%b2-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b0%d0%b2%d0%b0-%d0%b7%d0%b0-%d0%be%d1%87%d0%b0%d0%ba%d0%b2%d0%b0%d0%bd%d0%be-%d0%bf%d0%be%d0%ba%d0%b0%d1%87%d0%b2/", "text": "Министерството на околната среда и водите предупреждава, че във връзка с хидрометеорологичната обстановка в страната от обилния снеговалеж и очакваното снеготопене в следващите дни, е необходимо всички отговорни институции да предприемат превантивни действия и да създадат организация и координация за недопускане на потенциален риск от наводнения. От следобедните часове на 2 и 3 март ще започне повишаване на температурите и частично снеготопене в комбинация с валеж от дъжд и сняг и се очакват повишения на речните нива. Това гласи прогнозата на Националния институт по метеорология и хидрология (НИМХ – БАН). Ще се повишават нивата на реките южно от р. Айтоска, в долните части от водосборите на Тунджа и Марица, във водосборите на река Арда и притока й Върбица, както и в долните части от водосбора на Струма и притока й Струмешница, където има ниска вероятност за поройни наводнения.  Системите за ранно предупреждение прогнозират достигане на нивото на жълтия праг на предупреждение за реките:  – р. Тунджа при Елхово – в обедните часове на 3 март  – р. Черна при Смолян – във вечерните часове на 2 март  – р. Ардинска при Ардино – през нощта на 2 срещу 3 март  – р. Върбица при Златоград – във вечерните часове на 2 март В МОСВ всеки ден се анализира постъпващата от НИМХ – БАН прогноза за времето, валежите, предупрежденията за опасни явления и влиянието им върху оттока на реките и язовирите в страната. Информацията се публикува на страницата на министерството и се изпраща на областните управители, Държавната агенция за метрологичен и технически надзор, Главната дирекция „Пожарна безопасност и защита на населението“ и на други заинтересовани ведомства с цел предприемане на превантивни действия и мерки. МОСВ управлява и разпределя водите от комплексните и значими язовири по Приложение 1 към чл. 13 на Закона за водите. Сумата от наличните в тях завирени обеми към 28 февруари 2018 г. е 4542,3 млн. м3 и представлява 70% от сумата на общите им обеми. Според основното им предназначение наличните в тях завирени обеми са както следва:  – питейно-битово водоснабдяване – 85,5 % от общия им обем  – напояване – 54,9 % от общия им обем  – енергетика – 78,3 % от общия им обем. Със запълване над 90% са язовирите: „Йовковци“, „Камчия“, „Среченска бара“, „Ясна поляна“, „Боровица“, „Студен кладенец“, „Пчелина“ и „Тича“.  Предприети са мерки за освобождаване на обеми, с цел поемане на очакван приток чрез работа на ВЕЦ и/или контролирано изпускане, като предвид предстоящия летен сезон и нуждите на населението от питейна вода, ще бъде гарантирано водоснабдяването. Актуална информация за речните нива може да намерите  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " MОСВ предупреждава за очаквано покачване на речните нива"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b8-%d1%86%d0%bb%d1%82%d1%80%d0%b4%d0%b1-%d0%be%d1%82%d0%b1%d0%b5%d0%bb%d1%8f%d0%b7%d0%b0/", "text": "Община Благоевград и Център за личностно и творческо развитие на децата на Благоевград отбелязаха Ден на самодееца и Баба Марта с интересна програма. Тя започна с връчване на почетни грамоти от директорът на Центъра Цветанка Гаврилова. Отличие получиха всички преподаватели към ЦЛТРДБ по случай Деня на самодееца, съобщиха от общината. Възпитаници на Центъра бяха подготвили музикално- танцова програма поздрав. Отправено бе и предизвикателство със смяна на ролите- балерините се превърнаха в тамбуристи, танцьорите станаха манекени. Възпитаниците от школата по английски смениха ролята си и станаха китаристи, а математиците- танцьори. От школата по тамбура, децата преминаха в школата по балет, а от школата по конструиране започнаха да свирят на пиано. С много смях и настроение децата преминаха към следващата подготвена игра, а именно детско шоу „Мартенички“. Инициативата бе свързана с най- бързо изработване на мартеничка. Само с предоставените заготовки, отборите направиха интересни и красиви мартеници. На състезанието имаше и ментори, което превърна детското шоу в истински конкурс. Награди получиха всички участници. С изработените мартеници, преподаватели и възпитаници от ЦЛТРДБ украсиха дръвчето пред сградата на Младежки дом и си пожелаха здраве и успешна година.", "date": "2018.03.01", "title": " Община Благоевград и ЦЛТРДБ отбелязаха Деня на самодееца и Баба Марта с връчване на награди и изненади"}
{"url": "https://trud.bg/%d1%81%d0%bc%d0%b5%d0%bd%d1%8f%d1%82-%d1%81%d1%82%d0%b0%d1%80%d0%b8%d1%82%d0%b5-%d0%ba%d0%b0%d1%81%d0%be%d0%b2%d0%b8-%d0%b0%d0%bf%d0%b0%d1%80%d0%b0%d1%82%d0%b8/", "text": "Старите касови апарати, произведени преди повече от 2-3 години, ще трябва да бъдат сменени след като вчера парламентът прие окончателно промени в Закона за митниците. По-новите апарати ще трябва да бъдат модифицирани. Целта е касовите апарати да подават данни в НАП за отчетените продажби на всеки 5 минути. “Един касов апарат струва 100-150 лв.”, коментира председателят на бюджетната комисия Менда Стоянова. “От 2011 г. досега колко пъти сте си сменили телефоните. Технологиите вървят напред. Нормално е един апарат с технология на фискалната си памет от 2011 г., през 2018 г. или 2019 г., когато ще се случи това, да трябва да се ъпдейтне неговият софтуер, или ако е много стар, да се закупи нов”, обясни тя. С промените се въвежда изискване НАП да одобрява софтуера за отчитане на продажбите, за да не може да бъде манипулиран.", "date": "2018.03.01", "title": " Сменят старите  касови апарати\t\t\t"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-54-%d1%81%d1%82%d0%b0%d0%bd%d0%b0%d1%85%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%bc%d1%80%d0%b0%d0%b7%d0%be%d0%b2%d0%b8/", "text": "Сибирският студ, обхванал в последните дни Европа, взе най-малко 54 жертви, а обилните снеговалежи парализираха летищата и пътното движение, предаде Франс прес. По данни на АФП починалите вследствие на студовете са най-много в Полша – 21 души. В Чехия жертвите са шест, в Литва – пет, във Франция и в Словакия – по четири, най-малко три в Испания, по две в Румъния, Сърбия и Словения, и по един човек в Холандия, Англия и Швеция. Много от починалите са бездомници. Говорителка на полското правителство каза за АФП, че с регистрираните в последните 24 часа жертвите на лошото време в страната от ноември досега са 61 души. На Балканите метеоролозите очакват повишаване на температурите, но в някои планински райони на Босна изминалата нощ беше леденостудена. Като пряко следствие от студената вълна руската компания “Газпром” обяви, че е счупила нов рекорд, за седми пореден ден, изнасяйки 695,1 милиона куб. м газ за Европа и Турция. Приближаващата буря Емма, която се очаква да донесе най-силните снеговалежи в Ирландия от 1982 г., хората се тълпят в супермаркетите, за да се запасят с провизии. Летището в Дъблин ще е временно затворено днес следобед. Червена степен на тревога беше обявена в югозападна Англия и Южен Уелс. Според метеоролозите снежната покривка там може да надхвърли 50 см. Очакват се и бурни ветрове. Летището в Глазгоу остана затворено до днес на обяд, а полетите от шотландската столица Единбург имаха значителни закъснения. Близо 11 000 домакинства в Южна Франция днес останаха без ток заради обилните снеговалежи, предаде ТАСС, като се позова на телевизия Бе Еф ЕМ. В 37 френски департамента е въведена оранжева степен на тревога, както заради снеговете, така и заради поледици и възможни наводнения. В резултат на най-силните снеговалежи за последните 30 години в департамент Еро движението по автомагистрала А-9 в посока към Испания беше напълно блокирано и няколкостотин души бяха принудени да прекарат нощта в колите си. Снегът парализира обществения транспорт в град Монпелие. От студ и снегове е обхваната и Северна Италия. Телевизия “РАИ нюз 24” съобщи днес за обилни валежи от сняг във Флоренция, Милано, Генуа, Торино, Болоня, Парма и голяма част от област Венето. Снеговете затрудняват работата на железниците. Доста необичайна гледка са покритите със сняг плажове на тиренското и адриатическото крайбрежие. В много райони температурите са с 10-12 градуса по-ниски от средиземноморските норми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " Най-малко 54 станаха жертвите на мразовитото време в Европа"}
{"url": "https://trud.bg/%d0%bc%d0%b2%d0%bd%d1%80-%d0%bd%d1%8f%d0%bc%d0%b0-%d0%b1%d0%b5%d0%b4%d1%81%d1%82%d0%b2%d0%b0%d1%89%d0%b8-%d0%b1%d1%8a%d0%bb%d0%b3%d0%b0%d1%80%d0%b8-%d0%b7%d0%b0%d1%80%d0%b0%d0%b4%d0%b8-%d0%bc%d0%b5/", "text": "По-голямата част от българските граждани, които бяха блокирани на различни летища в Европа заради отменени полети в следствие на усложнената зимна обстановка, вече са в България. Това съобщиха от МВнР. Дипломатическите мисии на Република България в Париж, Лондон и Рим продължават да оказват необходимото съдействие на онези наши сънародници, които след отменени полети в последните няколко дни се очаква да отпътуват към родината в рамките на днешния и утрешния ден. Служителите ни са във връзка с обслужващите авиокомпании, както и с част от засегнатите от отменените полети български граждани. Сънародниците ни, които на 26 февруари бяха  , Румъния, след пренасочване на полет на авиокомпания Ryanair от Лондон, вече са в България. 62-ма души бяха превозени до Пловдив с автобус, осигурен от авиокомпанията. По разпореждане на вицепремиера Екатерина Захариева, в посолството в Букурещ бе сформиран кризисен щаб. По-късно по разпореждане на министър-председателя на Република България до Тимишоара бе изпратен правителственият самолет Еърбъс 319, който транспортира до София 93-ма от нашите сънародници. За останалите 11 български граждани, на 27 февруари авиокомпанията осигури отпътуването им със самолет от Тимишоара до Букурещ, след което от Букурещ до Пловдив с микробус.  в Лондон заради отменени полети на Wizz Air за България на 26 и 27 февруари. По информация на дипломатическата ни мисия всички пътници – български граждани, са били настанени от авиокомпанията в хотели, а билетите им са били презаверени за полети на 28 февруари и на 1 март 2018 г. Осигурени са им били и средства за храна. На 26 февруари бе отменен полет на авиокомпания Wizz Air и от Париж до София.   на 80 км от френската столица, за да изчакат пренасочване към други подходящи полети. Посолството в Париж информира, че авиокомпанията е осигурила придвижването на пътниците до Белград, Скопие, Букурещ или Крайова. Някои от тях са пожелали да останат за втори март и да летят от Париж за София. Поради усложнената метеорологична обстановка на 27 февруари бяха отменени и полети на Wizz Air и Ryanair от Рим до София. По информация на посолството в Италия,   от полета на Wizz Air, са били настанени в хотели и билетите им са били презаверени – част от тях за 28 февруари, а останалите – за днес, 1 март. Някои от българските граждани от полета сами са си закупили билети на други авиокомпании. Други са се организирали и са отпътували за България с автобус. Посолството ни в Рим е в непрекъсната връзка със сънародниците ни, обърнали се с молба за съдействие към нашата мисия. От отменения полет на Ryanair  . Те са с презаверени билети за 1 и 2 март т.г. Настанени са в хотели, но авиокомпанията поема нощувките им само за два дни. След това посолството е осигурило нощувки в своя сграден фонд на 4-ма от пътниците по тяхно желание. Останалите са предпочели да си платят хотел, докато изчакат полетите си. Към настоящия момент в дипломатическите мисии на България в Букурещ, Лондон, Париж и Рим няма постъпили допълнителни обаждания или сигнали от наши сънародници относно проблеми на летището или алтернативните варианти за пътуване. Във връзка с продължаващата усложнена метеорологична ситуация – силни ветрове, обилни снеговалежи, заледявания, сериозни затруднения в транспортния трафик и преминаването на редица летища в Европа и по света към режим на работа в зимни условия, Министерството на външните работи препоръчва на българските граждани да проверяват предварително актуалната информация за своите полети със съответната авиокомпания, както и да предвиждат допълнително време за пътуването си до летището на заминаване. Към момента, поради силно влошената метеорологична обстановка,  . По информация на българското посолство в Дъблин се очаква обстановката допълнително да се влоши днес следобед. Местните власти призовават гражданите да не излизат и да останат по домовете си от 16.00 ч. на 1 март до 12:00 ч. на 2 март. Градският транспорт в Дъблин няма да работи на 1 и 2 март. Държавните учреждения са в режим на работа при спешни случаи. Голяма част от полетите днес на Ryanair, както и на някои чуждестранни компании, са отменени. В дипломатическата ни мисия до този момент няма постъпили сигнали за бедстващи български граждани на територията на страната. Български граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на българското посолство в Дъблин : +353 868167497. С посолствата на България в Румъния, Великобритания, Италия, Франция сънародниците ни могат да се свържат на следните телефони: : +40 21 230 21 50; +40 21 230 21 59  + 44 20 7 5813144; + 44 20 7 5849400  + 39 06 322 46 40; + 39 06 322 46 43 : +33 1 45 51 85 90 АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " МВнР: Няма бедстващи българи заради метеорологичната обстановка в някои части на Европа"}
{"url": "https://trud.bg/%d0%bd%d0%b5-%d0%bd%d0%b8-%d0%ba%d0%b0%d1%80%d0%b0%d0%b9%d1%82%d0%b5-%d0%b4%d0%b0-%d1%81%d0%b5-%d1%87%d1%83%d0%b2%d1%81%d1%82%d0%b2%d0%b0%d0%bc%d0%b5-%d0%b2%d0%b8%d0%bd%d0%be%d0%b2%d0%bd%d0%b8/", "text": "Не ни карайте да се чувстваме виновни и да се обясняваме. Никой от българското правителство не е знаел изхода на тази сделка. Това заяви енергийният министър Теменужка Петкова, която подаде оставка след развилото се напрежение по сделката на ЧЕЗ. “Ако през 2003 година не бяха приели специална стратегия за приватизация на ЕРП-тата, днес може би нямаше да го водим този разговор. В тази стратегия най-общо казано пише, че „държавата не е добър стопанин“. Никой от българското правителство не знаеше какъв ще бъде изходън от тази сделка”, коментира Петкова. “Аз съм почтен човек, през целия си живот съм работила в интерес на държавата. Имах доблестта и задължението да кажа, че познавам тези хора. Мисля, че на всички стана ясно защо си подадох оставката. Мога да си представя какъв щеше да бъде потокът от упреци към мен, ако не я бях подала”, уточни тя. За да може да се потуши това напрежение, премиерът Борисов нямаше друг полезен ход освен да обсъди разговорите с компетентните институции за това българската държава да вземе отношение в тази сделка.", "date": "2018.03.01", "title": " Не ни карайте да се чувстваме виновни"}
{"url": "https://trud.bg/%d0%bf%d1%80%d0%be%d0%b1%d0%b5%d0%b3%d1%8a%d1%82-%d0%bd%d0%b0-%d0%bc%d0%b8%d1%80%d0%b0-%d0%bf%d1%80%d0%b5%d0%bc%d0%b8%d0%bd%d0%b0%d0%b2%d0%b0-%d0%bf%d1%80%d0%b5%d0%b7-%d0%b1%d0%bb%d0%b0%d0%b3%d0%be/", "text": "Благоевград посреща Пробег на мира, част от „Световен пробег на мира“. Събитието ще се проведе на 2 март от 14.30 часа. Маршрутът започва от паркинга на магазин ЛИДЛ, ще продължи по бул. „Св. Св. Кирил и Методий“, хотел „Ален мак“, Градската градина, улица „Тодор Александров“. Финалът е в Младежки дом. Пред ученици и граждани председателят на сдружение “Пийс рън България” ще се изнесе кратка лекция за историята и целта на събитието, съобщиха от Община Благоевград. За първи път в 31 годишната си история „Световният пробег на мира“ започна от България. Пробегът преминава през 155 държави и се изминават над 600 000 километра. Това прави приблизително 15 обиколки на Земното кълбо. Част от популярните факлоносци през годините са Нелсън Мандела, Папа Франциск, Папа Йоан Павел II, спортните легенди Мохамед Али, Карл Люис, Пол Тергат и много други знаменитости.", "date": "2018.03.01", "title": " Пробегът на мира преминава през Благоевград"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%bf%d1%80%d0%b5%d1%80%d0%b0%d0%b1%d0%be%d1%82%d0%b2%d0%b0-%d0%bf%d1%80%d0%be/", "text": "По инициатива на кмета на Велико Търново Даниел Панов е възложено преработване на проекта за тренировъчното футболно игрище с изкуствена настилка до Спортното училище. Проектантите трябва да представят разработката в десетдневен срок. След това предстои внасянето й в Министерството на младежта и спорта. При последното си посещение във Велико Търново заместник-министърът на младежта и спорта Ваня Колева пое ангажимент за приоритетното разглеждане на преработения проект. С актуалния ход на процедурите заместник-кметът на Велико Търново проф. Георги Камарашев запозна представители на инициативен комитет, треньори и млади таланти от школата на ФК „Етър“. Той заяви, че строителните дейности могат да стартират през настоящия строителен сезон. Идеен проект предвижда създаването на още едно тренировъчно игрище за футбол, което да бъде с естествена настилка и да бъде изградено западно от стадион „Ивайло“. За осигуряване на финансиране Даниел Панов води разговори с Българския футболен съюз. С реализацията на инвестиционните намерения ще бъдат подобрени условията за развитие на детско-юношеския футбол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " Община Велико Търново преработва проекта за тренировъчно игрище\t\t\t"}
{"url": "https://trud.bg/%d0%b1%d0%bc%d0%b2-%d1%81%d0%b5-%d0%b7%d0%b0%d0%bf%d0%b0%d0%bb%d0%b8-%d0%b2-%d0%b1%d1%83%d1%80%d0%b3%d0%b0%d1%81-%d0%b4%d0%be%d0%ba%d0%b0%d1%82%d0%be-%d1%88%d0%be%d1%84%d1%8c%d0%be%d1%80%d1%8a%d1%82/", "text": "Лек автомобил „БМВ 318“ се самозапали на бургаската улица „Митрополит Симеон“ № 15. Колата е с бургаска регистрация. Пламъците избухнали, докато 33-годишният шофьор на автомобила се опитвал да излезе от пряспа. Огънят е потушен от един противопожарен автомобил и двама огнеборци.", "date": "2018.03.01", "title": " БМВ се запали в Бургас, докато шофьорът излиза от пряспа"}
{"url": "https://trud.bg/%d0%bf%d0%b8%d1%82%d0%b5%d0%b9%d0%bd%d0%b0%d1%82%d0%b0-%d0%b2%d0%be%d0%b4%d0%b0-%d0%b2-%d1%88%d1%83%d0%bc%d0%b5%d0%bd-%d0%bd%d0%b5-%d1%81%d1%82%d0%b0%d0%b2%d0%b0-%d0%b7%d0%b0-%d0%bf%d0%b8%d0%b5%d0%bd/", "text": "Заради завишена мътност, питейната вода в Шумен и Велики Преслав, както и селата Панайот Волов, Белокопитово и Дибич, да не се ползва за пиене. Това препоръчаха от Регионалната здравна инспекция в Шумен, предаде  . Проблемът с мътната вода е от години и се проявява почти всяка пролет. От Здравната инспекция уточниха, че е засилен контролът по дезинфекцията на водата, подавана от ВиК-Шумен. “Въпреки че има промяна в качеството на водата по показател мътност, по останалите физико-химични и микробиологични показатели резултатите съответстват на здравните норми и изисквания”, коментира д-р Йовка Костова. Повечето шуменци обаче от години не ползват водата от водопровода за пиене. Гражданите и представителите на Регионалната здравна инспекция, както и местната власт очакват проблемът с мътната вода да намери своето решение след построяването на пречиствателна станция за питейни води в Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " Питейната вода в Шумен не става за пиене"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd%d0%b0-%d0%b1%d0%be%d1%82%d0%b5%d0%b2-%d0%b2-%d0%b4%d0%b2%d0%be%d1%80%d0%b0-%d0%bd%d0%b0-%d0%ba%d0%b8/", "text": "В навечерието на 140 г. от Освобождението на България в Двора на кирилицата в старата столица Плиска беше открит бюст-паметник на българския поет и революционер Христо Ботев. Събитието в четвъртък събра стотици гости в уникалния културно-исторически комплекс. Паметникът е изваян от известния скулптор Георги Чапкънов-Чапа. По време на официалната церемония в основата беше положена пръст от родната къща на националния герой в Калофер. Това стори Ася Николова, директор на националния музей “Христо Ботев”, която преряза и лентата. В Двора на кирилицата прозвуча стихотвотронието “Моята молитва”, изпълнено от ученици от СУ”Христо Ботев” в Калофер. Рецитал и музикални изпълнения на деца от Плиска и Каспичан огласиха Двора. Бюстът беше отрупан с венци и цветя от гостите. Както “Труд” писа, в Двора на кирилицата в първопрестолния град от края на м.г. се гради Алея на писателите, а Ботев е третият увековечен български творец след Пейо Яворов и Иван Вазов. Поставянето на паметника съвпада със 170 години от рождението на великия поет и революционер, и е по инициатива на създателя на комплекса Карен Алексанян. Паметници на поне 80 автори, творили на кирилица, ще бъдат поставени в Алеята. На 6 март в културно-историческия комплекс ще бъдат тържествено открити и бюстове на руските класици Пушкин, Есенин, Достоевски и основоположникът на осетинската литература Коста Хетагуров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " Откриха паметник на Ботев в Двора на кирилицата"}
{"url": "https://trud.bg/%d0%be%d0%ba%d1%80%d1%8a%d0%b6%d0%bd%d0%b8%d1%8f%d1%82-%d1%81%d1%8a%d0%b4-%d0%b2-%d0%bb%d0%be%d0%b2%d0%b5%d1%87-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d1%81/", "text": "Окръжният съд в Ловеч наложи постоянна мярка “задържане под стража” на Виктор Иванов,  , който беше намерен   в дома си в село Добревци, община Ябланица на 25 февруари. Иванов е привлечен като обвиняем за смъртта на баща си. Съдът уважи искането на прокуратурата и го остави в ареста с мотивите, че са налице доказателства, че е извършил престъплението и има реална опасност той да се укрие или да извърши друго престъпление. Определението може да се обжалва в тридневен срок пред Апелативен съд – Велико Търново. Пред магистратите 23-годишният Викор Иванов, който е четвъртокурсник в Академията на МВР каза, че иска да се прибере в дома си, за да се грижи за болната си майка и по-малката си сестра, но отказа да коментира, дали той е извършил престъплението. Адвокатът му Анна Василиева заяви, че срещу Иванов е оказан психически натиск от разследващите, а прокуратурата не е изложила никакви аргументи за задържането му. “Правата му са нарушени и то много сериозно. Върху него има упражнено полицейско насилие, психическо, а не физическо. Това момче е подложено на изключителен стрес. Бил е часове без адвокат, в момент, в който разписва документи. С всички законови средства ще се боря докрай това момче да бъде оправдано.”, добави Василиева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " Окръжният съд в Ловеч остави в ареста сина на убития бизнесмен Иван Христов"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%ba%d0%b0%d1%86%d0%bd%d0%b0-%d0%b2-%d0%b0%d1%82%d0%b8%d0%bd%d0%b0-%d1%81%d0%bd%d0%b8%d0%bc%d0%ba/", "text": "Премиерът Бойко Борисов пристигна в Гърция, където ще открие Третия икономически форум в Делфи. Икономическата среща е известна като   заради изключителното й значение за перспективите в развитието на региона. Борисов ще говори след президента на Гърция Прокопиос Павлопулос.  Премиерът и водената от него делегация кацнаха в Атина с правителствения “Ербъс” А-230. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " Премиерът Борисов кацна в Атина (СНИМКИ)"}
{"url": "https://trud.bg/%d1%81%d0%be%d1%84%d0%b8%d1%8f-%d1%81%d1%87%d1%83%d0%bf%d0%b8-53-%d0%b3%d0%be%d0%b4%d0%b8%d1%88%d0%b5%d0%bd-%d1%80%d0%b5%d0%ba%d0%be%d1%80%d0%b4-%d0%bf%d0%be-%d1%81%d1%82%d1%83%d0%b4-%d0%b1%d0%b0/", "text": "София счупи досегашния 53-годишен рекорд по студ на първи март. Баба Марта дойде с температура от минус 18 градуса, което е с градус по-студено от най-мразовитата нощ в столицата на тази дата през 1965 г., съобщиха от НИМХ към БАН за “Труд”. Учените напомниха обаче, че през март живакът е падал и до – 30 градуса, а примерът е Враца през 1929 г., когато е било – 30.2 градуса. В останала част на страната бяха измерени още смразяващи температури. В Стара Загора беше – 22, Кнежа  –  минус 21, в Кюстендил, Казанлък и Чирпан – до минус 19 градуса. Най-студено обаче е било в Севлиево – минус 25 градуса. По високите сгради се образуваха ледени висулки, което отвори работа на екипи на пожарната и Гражданска защита в цялата страна. Днес е в сила жълт код за почти всички области заради поледици и сняг.  Пътната обстановка в страната остана усложнена вчера. Автомагистрала “Тракия” бе отворена в участъка от Карнобат до Бургас. Имаше проблеми и с железопътния транспорт. Два влака останаха блокирани в преспите. Този от София до Бургас е спрял в полето край Айтос от 5 ч. тази сутринта, а пътниците нямали никаква информация за причината. Спряно е било и отоплението. От БДЖ съобщиха, че е нямало захранване в контактната мрежа и затова към 5,11 ч. е спрял влакът, както и отоплението в него. От Бургас е изпратен дизелов локомотив, който да извози пътниците до крайната гара. С няколко часа закъсня и влакът от София за Варна.", "date": "2018.03.01", "title": " София счупи 53-годишен рекорд по студ – Баба Марта дойде с минус 18 градуса\t\t\t"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b1%d0%be%d1%80%d0%b8%d1%81%d0%be%d0%b2-%d0%bd%d1%8f%d0%ba%d0%be%d0%bb%d0%ba%d0%be-%d0%bf%d1%8a%d1%82%d0%b8-%d0%b8%d0%b7%d0%bb%d1%8a%d0%b3%d0%b0-%d0%b4%d1%8a/", "text": "Правителството е знаело, държавата се ангажирала по сделката с ЧЕЗ чрез ББР. Това заяви председателят на БСП Корнелия Нинова по време на съвместното заседание на комисиите по енергетика и контрол над службите. Според нея службите са информирали навреме какво се случва. „Държавата, националната сигурност и 3 млн. български граждани трябва да стоим и да чакаме благоволението на г-жа Гинка Върбакова- да се поддаде ли на шантажа на премиера да си прехвърли акциите, както тя сама се изрази, или да не се поддаде и 3 млн. българи да станат заложници на Гинка Върбакова от Пазарджик“, подчерта Нинова. Председателят на левицата бе категорична, че в този казус най-важното е да бъдат защитени правата на 3 млн. потребители, държавният интерес и държавната сигурност. „Смятаме, че в основата на тази сделка, от началото до края, стои правителството на Бойко Борисов. Той само в последната седмица, няколко пъти  излъга българския народ“, коментира тя. Нинова припомни твърденията на Борисов, че правителството няма нищо общо, нищо не знае и едва сега научава за това, което се случва. „Шефовете на ДАНС, „Разузнаване“ и „Военна информация“ информираха българския парламент, че имат пълната информация по движението на продажбата на ЧЕЗ от 2010 г. до днес и е била предадена на компетентните институции – Министерския съвет“, обясни тя. По нейните думи Борисов е излъгал, че е възложил проверки  и те веднага са започнали от КЕВР, КФН, НАП и други. Разбрахме от шефовете на тези български институции и органи, че не са започнали такива проверки и нямат никакво намерение да ги започват, защото законът не им дава правомощия докато сделката не се финализира“, каза още Нинова. Председателят на БСП опроверга думите на Стоян Мавродиев, че е на изслушването, само заради уважение към парламента и че не би трябвало да е там. „Чел ли е закона за Българската банка за развитие? Той е тук по задължение, защото в чл. 4 пише, че банката съобразява дейността си с политиката на правителството на България. И не е вярно, че не са длъжни да информират принципала и правителството за дейностите си“, категорична е Нинова. Според нея, ако ББР твърди, че няма никакво отношение към сделката, като държавна банка, значи чешката компания ЧЕЗ, чрез своя говорител, лъже. Тя посочи позиция на ЧЕЗ, в която се казва: „Разполагаме с писмо на ББР, в което банката декларира интерес на „Инерком“ за рефинансиране на заема от Европейска банка за възстановяване и развитие“. Корнелия Нинова подчерта, че българският министър-председател е внесъл в Секретното деловодство на НС хвърчащия лист, с който ангажира ББР. „Този път ще повярвам на Борисов, че банката е ангажирана“, коментира тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " Нинова: Борисов няколко пъти излъга. Държавата се е ангажирала по сделката с ЧЕЗ"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0-%d0%b2-%d0%bf%d0%bb%d0%b5%d0%bd-%d0%bd%d0%b0-%d0%b5%d0%ba%d1%81%d1%82%d1%80%d0%b5%d0%bc%d0%bd%d0%be%d1%82%d0%be-%d0%b7%d0%b0%d1%81%d1%82%d1%83%d0%b4%d1%8f%d0%b2/", "text": "Аномално ниските температури и силните снеговалежи в Европа продължават да създават проблеми на гражданите, а на някои места са регистрирани и температурни рекорди. Най-малко 54 човека са станали жертва на екстремното застудяване. Живачният стълб във Фолдал в южна Норвегия спадна в сряда до минус 42 градуса, съобщава  . Норвежката държавна радио и телевизионна компания съобщи, че такива температури тази зима досега не са отбелязвани. Местни медии съобщават, че заради големите студове най-дефицитна стока в магазините са станали дървата за огрев. Местни доставчици на дървен материал не успяват да удовлетворят рязко повишеното търсене. Червена, най-висока степен за опасно време е обявена в югозападна Англия и в южните райони на Уелс заради атлантическата буря „Ема” и антициклона „Звярът от Изтока”. Червеният код ще бъде в сила до петък. Заради продължаващите снеговалежи и силен вятър в Уелс учебните занятия в повече от 700 училища са отменени. Военнослужещите от британската армия бяха включени в оказването на помощ на службите за извънредни ситуации в графство Линкълншър, където постоянният снеговалеж откъсна от външния свят някои селища и блокира повечето пътища. Обилни снеговалежи и поледици блокираха редица шосета в Южна Франция. Най-тежка е обстановката в департамент Еро и в обширен район около град Монпелие. От сряда вечерта там е натрупал между 30 и 50 см. сняг, което е необичайно за Южна Франция. Сложна е обстановката на главната магистрала А9, която води към испанската граница. Стотици хора бяха принудени да прекарат нощта в колите си. Местните власти спешно отвориха 25 приемни центрове за пътници и в тях бяха настанени 1 400 души. В 37 департамента на Франция – в южната, северната и северозападната част на страната, чак до границата с Белгия и Германия, от сряда е в сила оранжев код за опасно време. Той е свързан не само със силни снеговалежи, но и с поледица и с опасност от наводнения. В големи департаменти като Еро, Тарн, Гар и Буш дьо Рон силни снеговалежи нарушиха в четвъртък елекстроснабдяването на 10 хиляди домакинства. Студ и сняг парализираха и Северна Италия. Сняг валя във Флоренция, Милано и Генуа, Торино, Болоня, Парма, както и в голяма част от северната област Венето. Студът и снегът усложняват движението на железниците. В областите Лигурия, Пиемонт, Венето, Емилия Романя и Тоскана 30 на сто от влаковете не се движат. След снеговалежите в южната част на Италия – в Неапол и околностите, в четвъртък училищата останаха затворени. Остава затруднено движението по шосейните пътища, най-вече в централната част на Апенините. Най-чудато изглеждат затрупаните със сняг плажове по Тиренското и Адриатическото крайбрежие. В много региони температурите са с 10-12 градуса под средната норма за сезона. Студовете нанесоха големи щети на селското стопанство. Според италианската асоциация на селскостопанските производители „Колдиретти” (Coldiretti), щетите са за над 300 млн. евро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " Европа в плен на екстремното застудяване (СНИМКИ)"}
{"url": "https://trud.bg/%d0%b1%d0%b5%d0%b7-%d0%ba%d0%b0%d0%bc%d0%b8%d0%be%d0%bd%d0%b8-%d0%bf%d0%be-%d0%bd%d0%b0%d1%82%d0%be%d0%b2%d0%b0%d1%80%d0%b5%d0%bd%d0%b8%d1%82%d0%b5-%d0%bf%d1%8a%d1%82%d0%b8%d1%89%d0%b0-%d0%b2-%d0%bf/", "text": "Утре – 2 март, последният работен ден преди Националния празник на Република България, от 16 ч. до 20 ч. ще бъде ограничено движението на камионите над 12 тона по автомагистралите и най-натоваренитe пътища. Целта е повишаване на безопасността при пътуване и увеличаване на пропускателната способност на инфраструктурата, съобщиха от АПИ. Необходимо е шофьорите да тръгват на път с автомобили подготвени за зимни условия, да карат внимателно и със съобразена скорост, спазвайки въведените ограничения, пътната сигнализация и указанията на „Пътна полиция“, която следи и предприема необходимите действия за организацията на трафика. Движението на МПС над 12 тона ще е ограничено по следните пътни направления: автомагистралите;  път I-1 с. Ребърково – Ботевград, като движението се пренасочва по път II-16 Ребърково – Своге – София;  път I-1 – етапна връзка на лот 2 на АМ „Струма“ при Благоевград – ГКПП „Кулата“;  път I-4 п. в. „Коритна“ – Велико Търново – Шумен;  път I-5 Русе – Велико Търново;  път I-8 ГКПП „Калотина“ – София;  път I-9 Варна – Бургас;  път II-18 Околовръстен път на град София;  път II-99 Бургас – Царево.  Тежкотоварните превозни средства ще бъдат ограничени и в последния почивен ден 5 март (понеделник) от 14 ч. до 20 ч. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). За улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. На 5 март (понеделник) от 10 ч. до 18 ч. (в светлата част от денонощието) в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " Без камиони по натоварените пътища в петък вечер"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d0%bf%d0%b5%d1%82%d1%8a-10/", "text": "Гинка Върбакова, собственик на фирмата „Инерком България”, избрана за купувач на бизнеса на ЧЕЗ в България, няма нищо против държавата да участва в сделката и да придобие дял от предприятието. Това се разбра след среща на премиера Бойко Борисов с Гинка Върбакова в Министерски съвет, на която присъстваха вицепремиерът Томислав Дончев и министърът на финансите Владислав Горанов.   Мястото на Западните Балкани е в ЕС, а присъединяването не е мечта, а нещо, което трябва да се реализира. Това послание отправиха от резиденция “Бояна” председателят на Европейската комисия Жан-Клод Юнкер и българският премиер Бойко Борисов.     Паричните награди и предметни подаръци, които гражданите са получили през 2017 г. от фирми без лиценз за организиране на хазартни игри, трябва да бъдат обявени в годишната данъчна декларация за доходите, напомниха от НАП.     Почти половината от вчерашното си 2-часово годишно послание към Федералното събрание руският президент Владимир Путин посвети на представянето на нови, граничещи с фантастиката, видове въоръжение, разработени от Русия     Интервю на главния редактор на “Труд” Петьо Блъсков с Негово Светейшество Патриарха на Москва и цяла Русия Кирил       Военно-полеви и тилови болници спасяват хиляди по бойните полета – анализ на проф. Божидар Димитров       Вместо да подписваме рамкови договори, да сменим системата – коментар на проф. Младен Григоров        ", "date": "2018.03.01", "title": " Вижте акцентите от броя на “Труд” в петък, 2 март 2018"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b1%d1%8a%d0%b4%d0%b5%d1%89%d0%b5%d1%82%d0%be-%d0%bd%d0%b8-%d0%b7%d0%b0%d0%b2%d0%b8%d1%81%d0%b8-%d0%be%d1%82-%d1%82%d0%be%d0%b2/", "text": "„От това какво, колко и с какво качество произвеждаме в България зависи и нашето бъдеще“. Това заяви президентът Румен Радев на церемонията по връчването на годишните награди „Златна мартеница“ за принос към българския бизнес. Държавният глава подчерта, че малките предприятия у нас са такива само по име и като обем на продукция, но всъщност са много големи със своя кураж, идеи и упоритост да произвеждат и да се утвърждаване както в страната, така и в чужбина. Това съобщиха от прессекретариата на държавния глава. Организатор на събитието е сдружението „Произведено в България – Съюз на малкия и среден бизнес”. Отличията за българските производители бяха връчени за 24-та поредна година Държавният глава заяви, че България е длъжник на родните производители, но изрази своята увереност, че процесите на намаляване на административната тежест, на възстановяване на доверието в институциите и на повишаване на предвидимостта в бизнес средата са необратими и ще подпомагат производителите, които са инициативни и имат амбицията да продължават напред. По време на церемонията президентът Румен Радев връчи наградата „Златна мартеница“ на победителя в конкурса – компания-производител на захарни изделия, а вицепрезидентът Илияна Йотова удостои с почетна грамота медия, подкрепяща и популяризираща български производители. На събитието присъстваха представители на българските делови и бизнес среди, народни представители, общественици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " Президентът: Бъдещето ни зависи от това какво, колко и с какво качество произвеждаме в България"}
{"url": "https://trud.bg/%d0%b1%d0%b0%d0%bb%d0%ba%d0%b0%d0%bd%d0%b8%d1%82%d0%b5-%d0%bd%d0%be%d1%81%d1%8f%d1%82-%d1%81%d1%82%d0%b0%d0%b1%d0%b8%d0%bb%d0%bd%d0%be%d1%81%d1%82-%d0%b2-%d0%b5%d1%81/", "text": "Мястото на Западните Балкани е в ЕС, а присъединяването не е мечта, а нещо, което трябва да се реализира. Това послание отправиха от резиденция “Бояна” председателят на Европейската комисия Жан-Клод Юнкер и българският премиер Бойко Борисов. Точно в София завърши вчера т.нар. Балканска обиколка на Юнкер, а в България на поредната лидерска среща за региона пристигнаха държавни глави на страните от Западните Балкани. “По време на срещата в София ще обсъдим и финансирането на свързаността на Западните Балкани. За това искам държавите от Западните Балкани да вземат необходимите решения. Отговорността е огромна за региона и още по-голяма за ЕС”, подчерта значимостта на балканския форум с лидерите на ЕС в София през май Юнкер. “Тук е мястото да потвърдим, че това, което правим под егидата изцяло на ЕС, не е насочено нито срещу Русия, нито срещу Турция, нито срещу който и да е от съседите ни. Точно обратно. Искаме на нашия регион, за да има смисъл да строим, а не да го строшим след това – да постигнем мир, стабилност”, заяви от своя страна Борисов. И анонсира, че точно на срещата през май съседните държави ще представят и приоритетните си проекти “лот по лот”. Преди дни българският премиер обяви в Лондон, че общата свързаност на региона ще струва преблизително около 30 млрд. евро. След разговорите в “Бояна” Борисов отпътува за официалното откриване на Делфийския икономически форум в Гърция.  България показва сериозно лидерство в европейската интеграция на страните от Западните Балкани, които искат да станат част от Европейския съюз. Това каза след края на разговорите в резиденция “Бояна” вчера македонският премиер Зоран Заев. Той подчерта и приноса на българския си колега Бойко Борисов, като посочи, че Борисов е “практичен човек, който иска да разговаря за конкретни проекти и средства, но наистина това зависи от подготвеността на региона”. “Македония е подготвена с проекти – за нас е важен Коридор №8, искаме да покажем колко хубаво място са Балканите и колко можем да дадем на европейското семейство”, каза Зоран Заев. “Няма от какво да се плашат. Балканите могат да са добър партньор на държавите от ЕС”, обърна се задочно към лидерите на страните членки от Съюза македонският премиер. Заев коментира и въпроса за името на Македония: “Проблемът е от 25 години, ако е бил лесен досега някой да го беше решил. Вярвам, че се сега шансът този проблем да бъде решен е най-голям. Убеден съм, че проблемът може бъде решен за доброто на Гърция, Македония и на ЕС”. Македонският премиер заяви, че страната му се стреми до юни да получи дата за преговори с ЕС. Заев разговаря в София и с колегата си от Черна гора Душко Маркович, като освен перспективите пред ЕС, двамата са коментирали и интеграцията на Македония в НАТО. Премиерите на България и Албания Бойко Борисов и Еди Рама обсъдиха преди лидерската среща важността на проекта за коридор №8, който да свързва Черно море с Адриатика. Борисов и Рама подчертаха, че изграждането на железопътната инфраструктура, магистралата между София, Скопие и Тирана и полагането на дигиталната свързаност с изграждането на 5G мрежа и широколентов интернет, трябва да се осъществява паралелно. Припомняме, че двамата разговаряха преди дни в Лондон по време на форума на ЕБВР, където Рама нарече Борисов “Меркел на Балканите”. Вчера българският премиер отчете вътрешно-политическите процеси в Албания като “доказателство за стратегическия европейски избор на страната и нейните граждани”.", "date": "2018.03.01", "title": " Балканите носят стабилност в ЕС\t\t\t"}
{"url": "https://trud.bg/%d0%bc%d0%b7-%d0%be%d0%b1%d0%bc%d0%b8%d1%81%d0%bb%d1%8f-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b8-%d0%b8%d0%b7%d0%b2%d0%b8%d0%bd%d0%b8%d1%82%d0%b5%d0%bb%d0%bd%d0%b8-%d0%b1%d0%b5/", "text": "Министерство на здравеопазването обсъжда извинителните медицински бележки да станат част от амбулаторния лист. Това каза здравният министър Кирил Ананиев по време на заседанието на парламентарната комисия по здравеопазване по повод протестите на личните лекари днес, предаде  На обяд медиците протестираха пред министерството заради бумащината без пари и социалните дейности, с които ги товарят постоянно. По думите им снощи търпението им преляло, след като научили, че в приетата Наредбата за основния пакет дейности, гарантирани от бюджета на НЗОК, е вписано и издаването на медицински извинителни бележки за ученици. Това означавало, че няма да могат да взимат вече пари за тази бумащина. В момента за издаването на извинителна медицинска бележка медиците взимат към 5 лв. Здравният министър обясни, че засега издаването на бележките няма да бъде включено в Наредбата за основния пакет дейности, гарантирани от бюджета на НЗОК, но след 1 април ще започне въвеждането на електронно издаване на такива бележки като идеята е те да са отрязък от амбулаторния лист. \\ Това означава, че след като личният лекар попълни амбулаторния лист, част от него ще се откъсва и ще се дава на родителя. Няма да се налага лекарят да пише отделна бланка и няма да има основание да иска заплащане от родителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " МЗ обмисля електронни извинителни бележки за учениците от 1 април"}
{"url": "https://trud.bg/700-%d1%87%d0%be%d0%b2%d0%b5%d0%ba%d0%b0-%d0%b2-%d0%bf%d0%b8%d1%80%d0%be%d0%b3%d0%be%d0%b2/", "text": "700 пациенти са преминали през Спешния травматологичен кабинет на “Пирогов” за първите три дни на седмицата, а 190 от тях са приети за лечение. Това съобщи директорът на лечебното заведение проф. Асен Балтов и призова, който може да не излиза, особено възрастните хора.", "date": "2018.03.01", "title": " 700 човека в „Пирогов“"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%be%d1%82%d0%ba%d1%80%d0%b8-%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b8%d1%8f-%d1%84%d0%be%d1%80%d1%83%d0%bc-%d0%b2-%d0%b4/", "text": "Той подчерта, че държавите от Западните Балкани трябва да изминат дълъг път и да изпълнят много критерии. Борисов се похвали с ниския дълг на България – 26-27 %. „Имаме бюджетен излишък и голям фискален резерв. Опитваме се да покажем, че една държава от източния блок може да бъде дисциплинирана и да изпълнява маастрихтските критерии. Иначе растежът ще спре”, обясни Борисов. Той подчерта, че терминът Западни Балкани не му харесва, защото Балканите са едни. Обяви, че е най-важно да се изгради инфраструктура – пътища, жп линии и дигитални трасета. Премиерът подробно описа трасетата на коридорите 4, 8 и 10, както и интерконекторните връзки между България и Гърция. „Ако осъществим тези проекти Балканите ще са едно от най-конкурентните места в света”. Премиерът обясни, че за инфраструктурните проекти вече имаме подкрепата на Световната Банка, на Европейската инвестиционна банка и на ЕБВР. Обясни, че финансирането ще е хибридно. Борисов добави още, че Юнкер ни обещал 1 млрд. евро за подготовка на балканските инфраструктурни проекти. „Искаме да направим процеса необратим и от барутен погреб да превърнем Балканите в спокойно място за живеене”, каза още Борисов. Той изтъкна, че от изключителна важност е борбата с организираната престъпвност и спазването на върховенството на закона. Премиерът подерта, че споразумението с Турция трябва да остане, заради мигрантската вълна. При откриването на форума слово произнесе и президента на Гърция Прокопиос Павлопулос, както и еврокомисарят по миграцията Димитрис Аврамопулос. Икономическата среща е известна като “малкия Давос” заради изключителното й значение за перспективите в развитието на региона. В рамките на 4 дни политици, банкери, журналисти, представители на бизнеса, европейските институции, САЩ, Русия, Китай ще обсъждат в различен формат европейските граници, икономиката на ЕС, бъдещето на Европа, структурни реформи и визия за ЕС, новата дигитална революция, влиянието и отношенията с Москва, Вашингтон и Пекин. Съпътстващата форума програма включва обиколка на древните пътища на Делфи, която всеки ден е с различно ниво на трудност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " Борисов откри икономическия форум в Делфи (СНИМКИ)\t\t\t"}
{"url": "https://trud.bg/%d1%82%d1%83%d0%ba%d0%b0-%d0%b8%d0%bc%d0%b0-%d1%82%d1%83%d0%ba%d0%b0-%d0%bd%d0%b5%d0%bc%d0%b0-%d0%bf%d0%be-%d1%81%d0%b4%d0%b5%d0%bb%d0%ba%d0%b0%d1%82%d0%b0-%d1%81-%d1%87%d0%b5%d0%b7/", "text": "Гинка Върбакова, собственик на фирмата „Инерком България”, избрана за купувач на бизнеса на ЧЕЗ в България, няма нищо против държавата да участва в сделката и да придобие дял от предприятието. Това се разбра след среща на премиера Бойко Борисов с Гинка Върбакова в Министерски съвет, на която присъстваха вицепремиерът Томислав Дончев и министърът на финансите Владислав Горанов. Върбакова обясни, че “премиерът желае да има пълен контрол върху сделката и върху компанията, която ще придобием”. Борисов изразил това желание, за да бъде гарантирана сигурността на крайните потребители. Готова съм да отстъпя договора на държавата, заяви Върбакова, но с изричното уточнение, че за това трябва съгласието и на “ЧЕЗ Груп”. Върбакова допълни, че ще замине за Прага, където ще води допълнителни разговори с ръководството на ЧЕЗ, и ако има съгласие и от тяхна страна, българската държава може да влезе в сделката. По отношение на финансирането на покупката Върбакова заяви, че не може да коментира, защото това е конфиденциална информация спрямо банките, с които работи. Тя само повтори, че финансирането ще стане от ”международни банки”, няма участие на български финансови институции, като ще участва и със собствени средства. Развитието на сделката за продажбата на бизнеса на ЧЕЗ в България много заприлича на махленската игра „тука има, тука нема”, коментираха за „Труд” енергийни експерти. Преди броени дни премиерът Бойко Борисов възложи на Държавна агенция „Национална сигурност” и НАП да направят пълна проверка на сделката за продажба на електроразпределителното дружество ЧЕЗ, както и на избрания купувач – „Инерком България”. След това Борисов коментира, че сделката е между частни субекти и държавата не може да се меси в нея. Вчера обаче ситуацията коренно се промени след среща на премиера Борисов с Гинка Върбакова. Държавата е проявила интерес към участие в сделката за покупката на активите на ЧЕЗ в България, и дори е поискала контролен дял, стана ясно от изявление на министър Горанов след срещата. ”Виждаме добрата воля на българското дружество да пусне държавата в тази сделка”, коментира финансовият министър. От изявленията стана ясно, че ще се цели покупка от страна на държавата “най-малкото” на контролния пакет от акции в българското дружество, което купува ЧЕЗ България, ако чешката компания е съгласна на промяната. Има два варианта за участие на държавата в сделката и да придобие дял от бизнеса на ЧЕЗ, стана ясно от думите на Горанов. Първият е директно с пари от държавния бюджет, а вторият е в сделката да влезе някоя от държавните енергийни компании. По неофициални данни сделката е за 320 млн. евро. Преди срещата с Гинка Върбакова премиерът Бойко Борисов е обсъдил темата с чешкия си колега Андрей Бабиш. Късно в сряда в разговор по телефона премиерът е поискал разяснения за позицията на чешкото правителство. Бабиш е посочил, че е поискал да бъдат представени доказателства, които да разсеят притесненията около сделката. В тази връзка Надзорният съвет на ЧЕЗ е изискал от Съвета на директорите на дружеството информация за “Инерком”. Съветът на директорите е потвърдил пред НС, че е извършил множество проверки на потенциалния купувач и източниците му на финансиране и те не са показали проблеми за осъществяване на продажбата, информира чешкият премиер. Борисов е помоли чешкия си колега за съдействие за осъществяване на разговори с ръководството на ЧЕЗ Груп, ако българската държава реши да предприеме действия за закупуване на дейността на ЧЕЗ в страната ни. Чешкият премиер обаче е обърнал внимание, че договори вече са подписани. Още през 2010 г. ЧЕЗ искаше да продава бизнеса си у нас, заяви Драгомир Димитров, председател на Държавна агенция „Разузнаване”. От 2010 г. имаме информация за намерение за продажба на активите на ЧЕЗ в България, заяви Драгомир Димитров, председател на Държавна агенция „Разузнаване”,  на съвместно заседание на парламентарните комисии по енергетика и специализираните служби по сделката за ЧЕЗ.От 2012 г. интерес за придобиване са  имали руски холдинг и американска компания. Първоначалната цена е била 240 млн. евро, като ЧЕЗ имаме информация, че ЧЕЗ са били склонни да свалят цената до  200 млн. евро, посочи Димитров. Агенцията разполага с проучване на CreditSuisse, изготвено по поръчка на един от купувачите, според което активите на ЧЕЗ се оценяват на 225 млн. евро. Това показва,  че сегашната продажна цена е силно завишена, коментира председателят на агенцията. По думите му първоначалната оферта на „Инерком” за българския бизнес на ЧЕЗ е била 290 млн. евро, а по-късно повишена на над 300 млн. ДАНС също са разполагали с информация, че ЧЕЗ иска да се оттегли от българския пазар, стана ясно от думите на председателя й Димитър Георгиев.През май 2015 г. е направен одит в ЧЕЗ България АД за по-бързо изтегляне на дружеството от българския пазар. 6 фирми са имали интерес към активите, посочи Георгиев. ДАНС разкри и, че имало сигнали за злоупотреби с лизингово имущество от фирми на Гинка Върбакова. Правени били проверки, но не се стигнало до нищо съществено. Национална агенция по приходите вече проверява фирмата купувач – „Инерком” за неплатени задължения, заяви в парламента изпълнителният директор  на НАП Галя Димитрова. Но допълни, че не може да разкрие повече информация. От Комисията за защита на конкуренцията посочиха, че могат да проверят дадена сделка, само ако има искане от някоя от заинтересованите страни, а досега такова няма. От Комисията за енергийно и водно регулиране също обясниха, че не могат да проверяват ЧЕЗ АД и ЧЕЗ България, защото под контрола на регулатора са само  лицензираните дружества „ЧЕЗ Разпределение”, „ЧЕЗ Снабдяване” и „ЧЕЗ Трейдинг”. Българската банката за развитие не е кредитирала фирмата „Инерком”, не е отпускала банкови гаранции, нито за закупуване на дялове на дружества на ЧЕЗ, нито за рефинансиране на кредит към трета страна, обяви Стоян Мавродиев, изпълнителен директор на ББР.По думите му нито един лев от банката не е ангажиран с тази сделка, не са внасяни никакви документи, както и не е имало кореспонденция с банката. БСП започва подписка сред българите за спиране на сделката с ЧЕЗ, която ще внесе в съда. Това каза лидерът на партията Корнелия Нинова, след като се срещна с чешкия посланик Н. Пр. Душан Щраух.  Нинова обясни, че от няколко дни подготвят с авторитетни адвокати по европейско право у нас и в чужбина внасянето на колективен иск в съда,  за да спре сделката. От БСП са връчили на чешкия посланик официално писмо, адресирано до премиера на Чехия Андрей Бабиш, в което изразяват позицията си във връзка с продажбата на ЧЕЗ. Водят се преговори с няколко големи и известни международни банки за кредитиране. Това заяви Веселин Захариев от Main Capital, финансов консултант по сделката. Той беше категоричен, че активите на дружествата на ЧЕЗ няма да бъдат предоставени за обезпечение по сделката. „Всяка голяма международна сделка се случва по тази практика – част от финансирането се предоставя от фирмата, а останалата от една или множество банки”, коментира той. „Свидетели сме на икономически и политически шантаж за спиране на една напълно законна сделка”, заяви Гинка Върбакова, собственик на фирмата купувач „Инерком”. По думите й демонизирането на сделката в България стига до степен на сатанизиране. „Атаките срещу нас са заради икономически интереси на отпаднали кандидати. Те искат да спечелят по служебен ред чрез оказване на политически натиск върху нас и ЧЕЗ”, заяви Върбакова.", "date": "2018.03.01", "title": " Тука има, тука нема по сделката с ЧЕЗ\t\t\t"}
{"url": "https://trud.bg/%d0%b4-%d1%80-%d0%bd%d0%b5%d0%bd%d1%87%d0%be-%d0%ba%d0%be%d0%bd%d0%b4%d0%be%d0%b2-%d0%be%d1%82-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%bb%d0%b0%d0%b7%d0%b5/", "text": "Съвременната медицина е направила големи крачки през последните години, а напредъкът й включвал широко внедряване на лазерите и лазерните техники в ежедневната урологична практика. Специално обучение в тази област премина и известният за великотърновци и региона уролог д-р Ненчо Кондов. Специалистът участва в Четвъртия мастър клас за приложението на лазерните технологии в урологията на Европейското училище по урология и отделът за Uro-Technology (ESUT) на EAU, която се проведе в Барселона /Испания/. “Лазерите са универсален инструмент. Те са идеални за робата в урологичната практика и най-вече за „недостъпните“ със скалпел и ръката на хирурга места в човешкото тяло. Процедурите са по-малко инвазивни, често се характеризира с намалено време за хоспитализация и по-стабилни резултати”, обяснява д-р Кондов. Участието му в Четвъртия мастър клас на Европейското училище по урология (ESU) позволило да научи подробности и да види на практика използването на широк кръг съвременни лазерни системи, което е незаменимо за собствената му клинична практика. Внедряването на лазерите и лазерните техники в ежедневната урологична практика не е новост и за България, категоричен е специалистът. Лазер прилагат в лечението за камъни в бъбреците, доброкачествени тумори на простатата, тумори на пикочния мехур. Ценното в обучението е, че специалистите придобиват умения как да избират идеалният подход за лечение в зависимост от конкретния пациент, което свежда до минимум последващи евентуални усложнения. Двудневното обучение в Барселона е срещнало д-р Кондов с негови колеги от Испания, Гърция, Германия, Франция, Италия, Литва и др. Всички те освен лекции на експерти и включване в интерактивната дискусии са „участвали“ в предварително записани операции и хирургия „на живо“, с цел да добият реалистично познание за приложението на лазерите и лазерните технологии в клиничната практика. Живата хирургия била проведена в един от водещите европейски хирургически центрове за предоставяне на специализирани медицински грижи по урология, нефрология и андрология – Hospital Fundació Puigvert .  Припомняме, че урологът участва и в Първия мастър клас за перкутанна нефролитотомия при уролитиаза /съвременен едноскопски метод за разбиване и отстраняване на образувани камъни в бъбрека при бъбречнокаменна болест/ на Европейската асоциация по урология и Секцията по урологични изследвания към нея. Двудневния форум събра светилата на урологията от Стария континент в Патра /Гърция/ през есента на 2017 г.  Делниците на д-р Ненчо Кондов преминават в Университетската специализирана болница за активно лечение по онкология в столицата, ала два пъти в месеца той преглежда, диагностира, лекува и консултира пациенти в „ДКЦ – 1 Велико Търново” ЕООД. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " Д-р Ненчо Кондов от Велико Търново: Лазерите са идеални за работа в урологичната практика"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%be%d0%ba%d0%b0%d0%b6/", "text": "Държавата трябва да окаже подкрепата си за религиозните изповедания у нас и да осигури адекватно финансиране за тяхната дейност. Това заяви президентът Румен Радев на среща с главния мюфтия Мустафа Хаджи, която се състоя на „Дондуков“ 2 по инициатива на Главното мюфтийство, съобщиха от прессекретариата на държавния глава. Двамата бяха единодушни, че мирното съжителство на представителите на различните религиозни общности у нас е доказан с вековете модел и той трябва да бъде укрепван и затвърждаван. Българските мюсюлмани са важна и неразделна част от обществото ни и не трябва да допускаме капсулация и изолация, категоричен беше държавният глава. По думите на президента, за да се предотвратят опити за външна намеса и влияния, е необходимо държавата да осигури издръжка за заплатите на духовните лица и тяхното обучение в България. Румен Радев изтъкна, че мюсюлманското вероизповедание не трябва просто да получи адекватно финансиране от държавата, но трябва и да се развива на базата на собствените традиции. „Не бива да допускаме религията да се политизира, но държавата трябва да поеме своите ангажименти към спокойната и независима дейност на вероизповеданията у нас“, заяви президентът.", "date": "2018.03.01", "title": " Президентът: Държавата трябва да окаже по-голяма финансова подкрепа за религиозните общности, за да предотврати външна намеса"}
{"url": "https://trud.bg/%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d0%bb%d0%b5%d0%ba%d0%be%d0%b0%d1%82%d0%bb%d0%b5%d1%82%d0%b8-%d1%80%d0%b0%d0%b7%d0%bf%d1%80%d0%b5%d0%b4%d0%b5%d0%bb%d1%8f%d1%82-24/", "text": "Най-добрите лекоатлети ще разпределят награден фонд от 2,4 млн. долара на световното в зала, което стартира вчера в Бирмингам. Шампионите във всяка дисциплина ще си тръгнат с по 40 000 долара, а има и бонус за планетарен рекорд – по $50 000. Българското участие на първенството ще бъде открито още в първия ден. Късно тази вечер в скока на височина излязоха олимпийската вицешампионка Мирела Демирева и Тихомир Иванов, десети от игрите Рио 2016.  Софиянката е трета по постижение за този сезон със 195 см. Фаворитка в дисциплината е двукратната световна шампионка Мария Ласицкене (Русия), която е непобедима в 37 поредни старта и е единствена от конкурентките, прелетяла над 2 метра от началото на годината – 204 см.  Плевенчанинът има 228 см, с колкото стана и шампион на България миналия месец. Личният рекорд на Иванов, но на открито е 231 см от мондиала през 2017-а. Сред претендентите за трофея в дисциплината е и лидерът в световната ранглиста Митаз Баршим (Катар) с 238 см. И двамата българи нямаха покрит норматив, но бяха поканени от Международната федерация заради силните си постижения.  На шампионата ще стартират 632 атлети от 144 страни. Руската федерация е наказана и състезателите й ще се състезават под неутрален флаг.", "date": "2018.03.01", "title": " Най-добрите лекоатлети разпределят $2,4 млн."}
{"url": "https://trud.bg/%d0%bc%d1%83%d0%b7%d0%b8%d0%ba%d0%b0%d0%bb%d0%bd%d0%b8%d1%82%d0%b5-%d0%ba%d0%bb%d1%83%d0%b1%d0%be%d0%b2%d0%b5-%d0%b2-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%be%d0%b1/", "text": "LARGO’s VIEW, Elysium Club, STAGE BAR и The Piano Music Hall в Благоевград се обединиха в обща кауза. Те ще почетат Националния празник на България с българска музика. Общата инициатива се провежда с подкрепата на Община Благоевград, съобщиха от местната администрация. На 2 март от 22.00 часа в Elysium Club започва вечер, посветена на българската естрада. От 21.00 часа в The Piano Music Hall група E79 и DJ Snorki ще припомнят също популярни и обичани музикални произведения. На 3 март, на сцената на LARGO`s VIEW ще излезе една от най-обичаните български рок групи Б.Т.Р. Вече десетки години музиката им представлява динамична разходка из дебрите на рока. Имат почитатели от всички възрастови групи и продължават да вдъхновяват млади изпълнители. Тази година те ще предложат незабравима вечер, която започва от 21:30 часа на 3 март. Час по- рано в STAGE BAR по повод Националния празник ще излязат на сцената EagleHeart BG. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.01", "title": " Музикалните клубове в Благоевград обединени по повод 140 години от свободна България"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b8-%d0%b1%d1%87%d0%ba-%d1%81%d1%8a%d1%81-%d1%81%d1%8a%d0%b2%d0%bc%d0%b5%d1%81%d1%82%d0%bd/", "text": "Община Благоевград и БЧК провеждат съвместна благотворителна акция, под надслов „Мартеница“. Събраните средства ще бъдат дарени за лечението на Кристиян Гусийски, който страда от детска церебрална парализа, съобщиха от общината. В акция „Мартеница“ доброволци продават ръчно изработени мартенички в името на добрата кауза. Благотворителна кампания под надслов „Мартеница“ е ежегодна, като каузата е различна. Тази година щандът е разположен във фоайето на Община Благоевград.", "date": "2018.03.01", "title": " Община Благоевград и БЧК със съвместна благотворителна кампания „Мартеница“"}
{"url": "https://trud.bg/%d0%b1%d0%be%d0%b9%d0%ba%d0%be-%d0%bf%d0%b5%d0%bd%d0%ba%d0%be%d0%b2-140-%d0%bc%d0%bb%d0%bd-%d0%bb%d0%b5%d0%b2%d0%b0-%d1%89%d0%b5-%d1%81%d0%b0-%d0%bd%d0%b5%d0%be%d0%b1%d1%85%d0%be%d0%b4%d0%b8%d0%bc/", "text": "140 милиона лева ще са необходими на Здравната каса, за да покрие разсрочените за 2018 година задължения към чуждите здравни фондове и падежите за 2019 година. Това каза заместник-министърът на здравеопазването д-р Бойко Пенков по  . Д-р Пенков заяви, че касата ще разполага с тези средства и няма да се вземат пари от други пера на здравния бюджет. Срещата на премиера Бойко Борисов със съсловните организации на лекари и зъболекари, с Надзорния съвет на НЗОК и с Министерството на здравеопазването по Рамковия договор не е намеса в работата на Здравната каса, а за да се докаже, че сме партньори с държавата в контрола по харченето на парите за здраве, каза още д-р Пенков. На въпрос дали не е необходимо някой да се извини на професор Плочев, д-р Пенков отговори: “Оказа се, че има една такава практика, която отдавна е заложена – от 2007 година, чрез която на деловодството става известно какви дължими суми има НЗОК едва тогава, когато някой пусне заповед и задължи те да направят даденото плащане. Иначе, че това са дължими суми и те са в баланса като дължими, не фигурират в счетоводния отчет на НЗОК за 2018 година като обща сума. Ако гледаш счетоводния отдел, задълженията са 0 по простата причина, че те не се предават в счетоводната дирекция, а стоят в друга дирекция, където съвсем стриктно се водят, но не са видими за всички”.", "date": "2018.03.01", "title": " Бойко Пенков: 140 млн. лева ще са необходими на НЗОК за разсрочените задължения към чужди фондове"}
