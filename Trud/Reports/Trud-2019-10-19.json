{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%82%d0%b5-%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%bf%d1%80%d0%b8%d0%bd%d1%83%d0%b4%d0%b8%d1%85%d0%b0-%d0%b1%d0%be%d1%80%d0%b8/", "text": "Британските депутати гласуваха, предложена от техния колега Оливър Летуин законодателна поправка, която принуждава премиера Борис Джонсън да поиска от европейците ново отсрочване на датата за Брекзит, съобщи БТА. Поправката беше одобрена от 322 депутати, а срещу нея гласуваха 306. Тя цели да даде повече време на парламентаристите да дебатират в детайли споразумението за Брекзит, договорено между Борис Джонсън и ЕС, без да има риск да се стигне до Брекзит без сделка на 31 октомври, ако тези парламентарни дебати не са приключили дотогава. Това де факто означава, че днес британският парламент няма да гласува дали да одобри или не постигнатото от Джонсън с ЕС споразумение. Според приет от депутатите по-рано тази есен закон, Джонсън е задължен сега да поиска от ЕС отсрочване на датата за Брекзит, ако до края на днешния ден, 19 октомври, британският парламент не е одобрил сделката за Брекзит. Според закона Джонсън трябва да поиска отсрочване от 31 октомври за края на януари догодина, тоест с три месеца. По време на дебатите бившата министър-председателка Тереза Мей, чиято сделка за Брекзит беше отхвърлена три пъти от парламента, призова да бъде подкрепена сделката на Борис Джонсън. Споразумението, договорено от него, е сходно с това на Мей в някои отношения, но по различен начин урежда запазването на отворена граница между Ирландия и британския район Северна Ирландия. Мей каза, че парламентът би трябвало да одобри сделката и да позволи на Великобритания да напусне Европейския съюз на 31 октомври.  По думите й „хората искат сигурност в живота си“. „Ако искате тази страна да върви напред, тогава гласувайте за сделката днес“, призова тя.", "date": "2019.10.19", "title": " Британските депутати принудиха Борис Джонсън да иска от ЕС отсрочка за Брекзит"}
{"url": "https://trud.bg/%d0%bf%d0%be%d0%ba%d0%b0%d0%b7%d0%b0%d1%85%d0%b0-%d0%b4%d0%b2%d0%b5-%d0%be%d1%82-%d0%bd%d0%be%d0%b2%d0%b8%d1%82%d0%b5-%d1%81%d1%82%d0%b0%d0%bd%d1%86%d0%b8%d0%b8-%d0%bd%d0%b0-%d0%bc%d0%b5%d1%82%d1%80/", "text": "По повод годишнината от завършването на Линия 1 на софийското метро, която свързва кварталите „Люлин“ и „Младост“,  Столичният метрополитен днес организира инициатива Ден на отворените врати по две от станциите от 3-тата линия на метрото – тази на булевард „България“ и „Красно село“. „Станциите са напълно готови и предстои да започнат  изпитанията на системите за управление, обясни ръководителят на Столичния метрополитен инж. Стоян Братоев, предаде БНР. Той посочи и кои са  новите моменти при оформянето на станциите и движението на влакчетата, като например, че на пероните ще има прегради, които ще предпазват пътниците от падане върху релсите. Средното разстояние между станциите е около километър. В момента са доставени 20 влака, които ще обслужват маршрута от третета линия на метрото. В пиковите часове се предвижда да се движат 14 влака, в не натовареното време от 10 до 12, като изискване при въвеждането в експлоатацията на движението е  25 процента  от влакчетата да останат в резерв. Строителството на първия етап от изграждането на 3-тата линия на метрото предстои да завърши до края на тази година. Етапът включва трасето от булевард „Вл. Вазов“, площад „Орлов мост“, НДК до квартал „Красно село“. Следващите два етап от линията са планирани да се построят до 2024 година.", "date": "2019.10.19", "title": " Показаха две от новите станции на метрото"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d0%be%d0%b4%d0%b3%d0%be%d1%82%d0%b2%d1%8f%d0%bc%d0%b5-%d1%81%d0%b8%d1%81%d1%82%d0%b5%d0%bc%d0%b0-%d0%b7%d0%b0-%d0%b5%d0%bb%d0%b5%d0%ba/", "text": "„Разширяваме услугите, които гражданите и бизнесът могат да получат по електронен път. Системата за електронно издаване на разрешение за строеж вече се разработва. Това е още една мярка за повече публичност и контрол“. Това каза кандидатът за кмет на София Йорданка Фандъкова, издигната от коалиция ГЕРБ-СДС. Тя присъства по покана на кандидата за кмет на район „Връбница” Младен Младенов на среща с представители на бизнеса. В срещата участваха и главният архитект на София Здравко Здравков и кандидатите за общински съветници Християн Петров и Владимир Данаилов. Целта ни е до края на годината да обвържем с имота издадените административни актове за незаконно строителство, за стартиране на строителство (Акт Образец 2) и акта за завършване на груб строеж (Акт Образец 14), уточни също арх.Здравко Здравков.  „Това е начинът с конкретни действия да гарантираме публичност и контрол на работата на администрацията и да пресичаме опити за решаване на казуси с услуги под масата“, подчерта Фандъкова. Друг важна стъпка в работата е провеждането на електронни обществени поръчки. Йорданка Фандъкова съобщи пред бизнеса, че от ноември 2019г. Столичната община има готовност и всички обществени поръчки да се провеждат по електронен път, чрез единна електронна платформа. Централизирана електронна платформа е разработена от Агенцията по обществени поръчки и общината има готовност да започне работа. Бизнесът се интересува от развитието на пътната инфраструктура и свързаността на териториите. В отговор на въпроси Фандъкова представи проектите за развитие на транспортната инфраструктура в районите „Връбница“, „Люлин”, „Надежда”, „Нови Искър” и „Кремиковци”. Готов е проектът за изграждане на западната дъга на Околовръстния път. Предвиждаме строителство на Околовръстния път от бул. „България“ до „Люлин“. Първият етап е от бул. „България“ до бул. „Никола Петков“, който да можем да започнем през 2021 г. А вторият е от бул. „Никола Петков“ до „Люлин“. За цялото трасе Столична община е изготвила регулационни планове и проекти, като се довършват проектите за тунелите и естакадите на втория етап. „Аз не давам обещания, а поемам ангажименти на база свършена работа и подготовка“, подчерта Фандъкова. Други важни проекти за свързаността на западните и северни зони на София е изграждането на транспортните връзки с Околовръстния път. Има готовност за изграждане на пробива „Петър Дертлиев”, бул. „Рожен”, „Илиянско шосе”, разширението на „Ломско шосе”, „Обелско шосе” от бул.”Панчо Владигеров” до Околовръстен път. Предвижда се проучване за подготовка на проект за изграждането на локални платна по бул.”Европа”. За тях са необходими отчуждителни процедури, каза кандидатът за кмет на район „Връбница” Младен Младенов. Готов е и проектът за разширение на метрото с 1,9 км в западна посока – „Люлин”. Предвижда се удължаване на линия 1 под бул. „Царица Йоанна“ от метростанция „Люлин“ до Околовръстния път. Тук ще се изгражда и нов буферен паркинг, каза също Фандъкова.  Заложена за изграждане е и междинна метростанция между станции „Сливница“ и „Обеля“. Избори 2019. Платено съдържание. Купуването и продаването на гласове е престъпление.", "date": "2019.10.19", "title": " Фандъкова: Подготвяме система за електронни разрешения за строеж\t"}
{"url": "https://trud.bg/%d1%82%d0%b5%d0%b0%d1%82%d1%8a%d1%80-%d0%bd%d0%b0-%d0%b1%d0%b0%d0%bb%d0%b5%d1%82%d0%b0-%d0%bd%d0%b0-%d0%b1%d0%be%d1%80%d0%b8%d1%81-%d0%b5%d0%b9%d1%84%d0%bc%d0%b0%d0%bd-%d1%81-%d0%bf%d1%80%d0%b5%d0%bc/", "text": "Наближава премиерата на големия руски балетен шедьовър „Евгений Онегин“ на известния хореограф Борис Ейфман в София. След Ню Йорк, Пекин и Париж, ценителите на балетното изкуство у нас ще имат възможност му да се насладят на 23 октомври в зала 1 на НДК. Балетът „Евгений Онегин“ е по едноименния роман в стихове на А. С. Пушкин. Великият хореограф Борис Ейфман пренася героите на Пушкин в наши дни, в драматични и екстремни ситуации в които старият свят се разпада, а животът диктува нови правила. Изборът на романа в стихове наречен „Енциклопедия на руския живот“ на А. С. Пушкин не е случаен. Романът вълнува и днес с удивително точния архетип на руския характер за своето време, с поетичните образи на руската душа – загадъчна, непредсказуема и чувствена. Хореографът смело експериментира с танцова техника и музикални стилове, смесвайки класическа музика с рок и джаз. Музиката в „Евгений Онегин“ е съчетание на класически творби на Пьотър Илич Чайковски с рок музиката на Александр Ситковецкий – създател на легендарната руска рок група „Автограф“. Балетния театър на Борис Ейфман е с 42 – годишна история. Световната критика определя балета като „Уникален балетен театър, стил и вселена“ , а Борис Ейфман като „Страхотен театрален магьосник“ и „ Един от водещите хореографи в света за всички времена“. Трупата е с гастроли по целия свят. Причината за този безпрецедентен успех, според самия Борис Ейфман се дължи на това, че спектаклите му от гледна точка на хореография, музикално съдържание, сценография и сюжет събуждат дълбоки емоции в зрителите, които събарят културни и езикови бариери. Хореографът блестящо съчетава авангардните постижения на съвременния балет с академичното си образование в Руската класическа хореография и създава уникален стил в танцовото изкуство. „Това, което правя може да се нарече танц от емоции, свободен танц, нов език, в който са преплетени класика, модерни елементи и много други неща“ казва Ейфман.", "date": "2019.10.19", "title": " Театър на Балета на Борис Ейфман с премиера в София"}
{"url": "https://trud.bg/%d0%b1%d0%b0%d1%81%d0%ba%d0%b5%d1%82%d0%b1%d0%be%d0%bb%d0%b5%d0%bd-%d0%bf%d1%80%d0%b0%d0%b7%d0%bd%d0%b8%d0%ba-%d0%b8%d0%b3%d1%80%d0%b0%d0%b9-%d1%81-%d0%b2%d0%b5%d0%b7%d0%b5%d0%bd%d0%ba%d0%be/", "text": "Много деца дойдоха днес в спортна зала “Георги Христов” в Ботевград, за да се включат в баскетболния празник “Играй с Везенков!”. За пръв път у нас българският баскетболист Александър Везенков изнесе открит урок за деца и юноши, предаде БГНЕС. Спортният празник с участието на баскетболист номер 1 на България бе с вход свободен. „Най-важното е, че толкова много деца са се събрали тук. Това изключително ме радва. Този ден е за тях и ще се опитам не толкова да покажа, колкото да им кажа 2-3 неща. Минал съм през техния път и знам какво е. Важното е да обичат спорта и да се забавляват, и са се опитат всеки миг, всяка минута от тяхното ежедневие да се радват, и да се забавляват”, каза Александър Везенков. В залата, а и на игрището, днес бе и неговият баща – легендарният баскетболист Сашо Везенков. „Той ме запали по тази игра, той ме научи на повечето неща от това, което знам, така че не може без него и заедно имахме тази идея. И много се радвам, че и той, и майка ми, и много близки приятели са тук да подкрепят тази инициатива”, заяви още Александър Везенков. На празника гост бе и министърът на туризма Николина Ангелкова. “За мен е изключително важно да подпомагаме както е възможно на спорта, включително с лично присъствие. Аз лично като малка съм тренирала баскетбол, бях в регионалния отбор по баскетбол в Кърджали, и за мен е много важно и наистина истинска чест да се запозная с Везенков младши, защото е един от най-успелите, всъщност най-успелият български баскетболист, който е постигнал много и вярвам, че такива инициативи наистина ще стимулират децата да прекарват повече време в спортуване, да се амбицират, да се развиват, да постигат своите цели”, заяви Ангелкова. Освен много игра, много баскетбол, днес в Ботевград имаше, разбира се, и награди, и автографи. Александър Везенков не скри, че обмислят и други инициативи в бъдеще. „В момента е първото събитие, което правим и се надявам и през следващото лято, и през други свободни дни да направим още такива неща”, каза баскетболистът.", "date": "2019.10.19", "title": " Баскетболен празник “Играй с Везенков!” в Ботевград"}
{"url": "https://trud.bg/5-%d0%bc%d0%b5%d1%82%d1%80%d0%be%d0%b2%d0%b0-%d0%b2%d1%8a%d0%bb%d0%bd%d0%b0-%d0%b7%d0%b0%d0%bb%d1%8f-%d1%81%d0%b5%d0%bb%d0%be-%d0%b2-%d1%81%d0%b8%d0%b1%d0%b8%d1%80-%d1%81%d0%bb%d0%b5%d0%b4-%d1%81/", "text": "Тежък инцидент в мина за добив на злато в Сибир. 15 души загинаха след скъсване на стена на язовир, разположен край мината, съобщават властите в Красноярск, цитирани от БГНЕС. Тече мащабна спасително-издирвателна операция. Десетки спасители и пожарникари работят на мястото на инцидента, посочват от руското Министерство на извънредните ситуации. На помощ са изпратени и хеликоптери, които да помогнат за евакуацията на пострадалите. Инцидентът е станал след скъсването на язовирната стена на водния резервоар, който се стопанисва от златодобивната компания. Водата е заляла две временни общежития на работници в село Шчетинкино От Министерството на извънредните ситуации уточняват, че в селото живеят 174 души, от които 15 са загинали, 9 – пострадали, а 6-ма се водят изчезнали. Като причина за инцидента се посочва лошото стопанисване на съоръжението, разположено на река Сева, което вероятно е преляло под напора на придошлите води. Според очевидци приливната вълна е била с височина от близо 5 метра. Огромно количество кал и скална маса е заляло общежитията и буквално ги е отнесло. Води се разследване за престъпна небрежност и лошо стопанисване на съоръжението.", "date": "2019.10.19", "title": " 5-метрова вълна заля село в Сибир след скъсване на язовирна стена (ВИДЕО)\t"}
{"url": "https://trud.bg/%d0%b3%d1%80%d0%b0%d1%84%d0%b0-%d0%b7%d0%b0%d0%b2%d0%b5%d0%b4%d0%b5-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be%d1%82%d0%be-%d1%81%d0%b8-%d0%b2-%d0%b5%d0%b3%d0%b8%d0%bf%d0%b5%d1%82-%d1%81/", "text": "Влади Ампов-Графа заведе съпругата и децата си на почивка в Египет, а в личния си Instagram споделя красиви моменти от далечното им пътешествие. Семейство Ампови е от една седмица в Египет и освен да разглежда забележителности, постоянно се впуска в различни приключения – подводно гмуркане, разходка с камила в пустинята и плаване с кораб в Червено море. „Октомврийско безвремие“ – така Графа описва семейната си почивка.", "date": "2019.10.19", "title": " Графа заведе семейството си в Египет (СНИМКИ)"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%be%d0%b1%d1%8f%d0%b2%d0%b8-%d1%87%d0%b5-%d0%bd%d1%8f%d0%bc%d0%b0-%d0%b4%d0%b0-%d0%bf%d1%80%d0%b5%d0%b3%d0%be%d0%b2%d0%b0/", "text": "Британският премиер Борис Джонсън потвърди в британския парламент решимостта си да изведе страната си от ЕС на 31 октомври, както е планирано, предаде БТА. Джонсън заяви, че няма да преговаря с ЕС за отсрочка на Брекзит, малко след като британските депутати   удар, приемайки законодателна поправка, която отлага парламентарния вот по сделката за Брекзит, договорена от Джонсън с ЕС. Премиерът изрази съжаление, че този исторически вот не се е състоял. „Аз, както и преди съм убеден в това, че най-добрият вариант за Обединеното кралство и за цяла Европа е Брекзит при условията на новата сделка, който да се осъществи на 31 октомври“, заяви Джонсън. „Няма да преговарям с ЕС за отсрочка“, допълни той. „Ще кажа на нашите приятели и колеги в ЕС точно онова, което казах на всеки друг в последните 88 дни, през които съм премиер – ново бъдещо отсрочване на Брекзит би било лошо за страната, лошо за ЕС, лошо за демокрацията“, каза Джонсън.", "date": "2019.10.19", "title": " Борис Джонсън обяви, че няма да преговаря за отсрочка на Брекзит"}
{"url": "https://trud.bg/ek-%d0%bf%d1%80%d0%b8%d0%b7%d0%be%d0%b2%d0%b0-%d0%bb%d0%be%d0%bd%d0%b4%d0%be%d0%bd-%d0%b4%d0%b0-%d0%be%d0%b1%d1%8f%d1%81%d0%bd%d0%b8-%d0%b2%d1%8a%d0%b7%d0%bc%d0%be%d0%b6%d0%bd%d0%be-%d0%bd%d0%b0/", "text": "Европейската комисия призова британското правителство на премиера Борис Джонсън бързо да обясни как планира да продължи подготовката за Брекзит, след като   поредния парламентарен вот, предава AFP Говорителят на Комисията Мина Андреева заяви, че Брюксел „отчита днешното гласуване в Камарата на общините за така наречената поправка Летуин, което означава, че самото споразумение за оттегляне не е поставено на гласуване днес“. „Правителството на Обединеното кралство трябва да ни информира за следващите стъпки възможно най-скоро“, написа тя в социалната мрежа туитър.", "date": "2019.10.19", "title": " EK призова Лондон да обясни „възможно най-скоро“ какво планира за Брекзит"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%8a%d1%82-%d0%bd%d0%b0-%d0%b3%d0%b5%d1%80%d0%b1-%d0%b7%d0%b0-%d0%ba%d0%bc%d0%b5%d1%82-%d0%bd%d0%b0-%d0%b2%d0%b0%d1%80%d0%bd%d0%b0-%d0%b8%d0%b2%d0%b0/", "text": "Аспаруховият парк ще бъде втората Морска градина на Варна. Длъжни сме да ценим и развиваме тази уникална даденост в градски условия – широка плажна ивица, граничеща с огромна зелена зона. Това ще придаде на района нов облик, категоричен бе досегашният кмет и кандидат на ГЕРБ за нов мандат Иван Портних по време на провелата се среща с граждани, на която беше представена визията за развитие на Аспаруховия парк. Инициативата се организира от кандидата за кмет на район „Аспарухово” Ивайло Маринов и кандидати за общински съветници от листата на ГЕРБ. Целта бе съвместно с жители на района, с представители на неправителствения сектор и спортната общественост да се обсъди развитието на парковата среда. „Благодаря на Общинския съвет, че прие паркоустройствения план на „Аспарухово”. Независимо от спекулациите, това ще бъде единствено и само парк! За него не се предвижда нищо повече от съответните алеи, пейки, осветление, детски кътове, развитие на спортните площадки, места за отдих”, увери Портних. Кандидатът за кмет на района Ивайло Маринов допълни, че в парка – от моста до „Карантината”, се планира да има сцена за културни събития, а също и музей на открито край Аспаруховия вал. Мартин Андонов, кандидат за общински съветник и ръководител на ГЕРБ – Аспарухово, представи своите колеги от листата и запозна присъстващите с идеята гражданите да вписват предложенията си за развитие на парка в специална книга, която ще бъде на разположение в районната администрация. „Разчитаме на съпричастността на хората. Нека заедно да допринесем за по-привлекателния облик на тази зона”, апелира Ивайло Маринов. „Градът ни се развива в южна посока. За всички е видно колко последователно обновявахме инфраструктурата в района през последните години и продължаваме да го правим”, заяви Портних и информира, че вкраткосрочна перспектива предстоят ремонти в междублоковите пространства, на малките улици, обособяване на нови детски и спортни площадки, където е необходимо, строителство на закрит басейн с минерална вода. „Строим рибарското пристанище, което ще бъде най-модерното в България. Надявам се, че то ще стане любимо място на варненци и на гостите на града. Наскоро общината влезе във владение на рибарското пристанище на „Рибни ресурси”, а оттам планираме още догодина транспортна връзка по море до Морска гара. Рибарското селище има потенциал да се превърне в прекрасен атракционен обект, където рибарите да показват на малките как се плетат мрежи, да представят морския занаят пред туристи”, обясни Иван Портних. „С колегите сме един добре сработен екип, който може да бъде наистина резултатен за доброто развитие на „Аспарухово”, изтъкна още той и допълни, че амбициозната управленска програма на ГЕРБ цели да надгради постигнатото, а с подкрепата на хората на предстоящите местни избори промяната в района ще продължи с още по-ускорени темпове. По време на срещата в парка, на която присъстваха десетки граждани, се проведоха и демонстрационни игри с участието на изявени спортисти. Много млади семейства, излезли на разходка с децата си в слънчевия съботен ден, също се присъединиха, за да изразят своето позитивно отношение към развитието на парковата среда в „Аспарухово”. Избори 2019. Платено съдържание. Купуването и продаването на гласове е престъпление.", "date": "2019.10.19", "title": " Кандидатът на ГЕРБ за кмет на Варна Иван Портних в „Аспарухово”: Развитието на парка ще даде нов облик на района\t"}
{"url": "https://trud.bg/%d0%be%d0%bf%d0%b0%d1%88%d0%ba%d0%b0-%d0%be%d1%82-%d1%82%d0%b8%d1%80%d0%be%d0%b2%d0%b5-%d0%bd%d0%b0-%d0%ba%d0%b0%d0%bf%d0%b8%d1%82%d0%b0%d0%bd-%d0%b0%d0%bd%d0%b4%d1%80%d0%b5%d0%b5%d0%b2%d0%be/", "text": "На границата с Република Турция на ГКПП „Капитан Андреево“ трафикът е силно интензивен на изход за товарни автомобили, а на ГКПП „Лесово“ трафикът е интензивен на изход за товарни автомобили. Това съобщиха от Гранична полиция. На ГКПП „Дунав мост-Видин“ с Румъния трафикът е интензивен на изход за товарни автомобили. На границите със Сърбия, Гърция и Македония трафикът е нормален на всички гранични контролно-пропускателни пунктове.", "date": "2019.10.19", "title": " Опашка от тирове на „Капитан Андреево“"}
{"url": "https://trud.bg/%d0%bf%d0%bb%d0%b0%d0%bc%d0%bd%d0%b0-%d0%b8%d0%b7%d0%b2%d0%b5%d1%81%d1%82%d0%b5%d0%bd-%d1%80%d0%b5%d1%81%d1%82%d0%be%d1%80%d0%b0%d0%bd%d1%82-%d0%b2-%d1%81%d0%be%d1%84%d0%b8%d1%8f/", "text": "Голям пожар гори в столичния ресторант „Кошарите“ в района на кръстовището на булевардите „Черни връх“ и „Никола Вапцаров“, съобщи  . Няма пострадали хора. Няма опасност за съседните сгради. Сигналът за пламъците е подаден в 17.20 ч. Предполага се, че огънят е тръгнал от пещ в заведението. Към 18.50 часа пламъците са потушени от пристигналите девет екипа на пожарната. Тепърва ще се изясняват причините и нанесените материални щети. Полицията отбиваше движението още преди влизането от бул. „Черни връх“ към улица „Елин връх“ и буферния паркинг на ъгъла.", "date": "2019.10.19", "title": " Пламна известен ресторант в София"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d1%80%d0%be%d0%b4%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%b1%d0%b5%d0%b1%d0%b5%d1%82%d0%be-%d0%b8%d0%b7%d0%be%d1%81%d1%82%d0%b0/", "text": "Продължава издирването на родителите на  Момиченцето е на видима възраст около месец. То беше намерено от медицинска сестра на една от пейките в коридора на поликлиниката. Бебето е настанено в болницата в Сандански в стабилно състояние. Въпреки това е на антибиотично лечение. Има проблеми с пъпната му връв, което води до подозрения, че детето е родено в домашни условия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.19", "title": " Издирват родителите на бебето, изоставно пред лекарски кабинет в Петрич"}
{"url": "https://trud.bg/%d0%b2%d0%be%d0%bb%d0%b5%d0%bd-%d1%81%d0%b8%d0%b4%d0%b5%d1%80%d0%be%d0%b2-%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%b7%d0%b0-%d0%ba%d0%bc%d0%b5%d1%82-%d0%bd%d0%b0-%d1%81%d0%be%d1%84%d0%b8/", "text": "– Господин Сидеров, защо след като заявихте, че ще подкрепите Йорданка Фандъкова, се кандидатирахте за кмет на София, какви са амбициите Ви?  – Това беше условно казано изречение, изречено при издигането на кандидат-кмет на Дряново. Изречението дори беше в бъдеще време и гласеше, че „мога да подкрепя Фандъкова, ако тя представи вижданията си за промени“. Защото в софийското управление са нужни промени. Това не се случи, а в същото време сериозна група от представители на културата, спорта, общественици и родители се обърнаха към мен с това, че столицата има нужда от мъжка ръка. Те ми казаха: „Ти си човекът, който ясно заяви, че ще забрани гей парадите, а за нас това е много важно, защото сме родители. Ти си човекът с решителност и последователност в това отношение, затова се издигни за кмет“. Тези хора ме стимулираха да се включа в надпреварата в столицата като представител на „Атака“, а не като независим – след като съм основал партия и я водя вече 15 години, излизам като представител на тази партия. Кандидатирах се, защото мога да го направя. Крайно време е София да се управлява от мъж. Мисля, че има нужда от такава мъжка ръка. – Кои са основните проблеми на София според Вас и как бихте ги решили?  – В листата на „Атака“ са много изявени личности с опит. Такива са например Силвия Дойчинова – мениджър на „Горна Баня“, арх. Румен Русев, който е кмет на „Младост“, както и Борислав Райнов, който беше общински съветник от „Атака“. Първите 3-4 места са хора, които имат административен опит. Следват доказали се имена от спорта с постижения, титли и присъствие в международния спорт. Листата на „Атака“ е от хора, доказали себе си, а не безлични партийни същества. С такава силна листа имам идея да се почувства нашето присъствие. До сега „Атака“ имаше двама общински съветници, които не бяха достатъчни. Искам да засилим присъствието си, за да бъдем фактор, така че поне част от идеите ни да бъдат изпълнени. Едно от най-важните неща, които трябва да бъдат свършени е да се повлияе на преразпределението на бюджета. Сега 206 млн. лв. отиват за „Чистота“ – дадени са на частни фирми и жителите на София могат да преценят как се чисти с тези пари. Още 500 млн. лв. са за ремонти, за инфраструктура, където има забележки и недоволства. Искам тези дейности да се върнат към управлението на общинска фирма. Често чуваме, че държавата или общината е лош стопанин, това не е вярно. Трябва служителите на общинска фирма да са добре платени и стимулирани, както в частните, но с реален контрол. Тоест да се потърси отговорност, когато нещо е свършено. Сега гонят частната фирма със съдебен иск, а след 3 години я стане нещо – я не. Трябва да има по-ясна отговорност и бързо реагиране на нередности. Тогава ще се види, че много от тези пари могат да бъдат редуцирани и пренасочени, както и че определени сметки са били надписвани. Друг важен акцент е „ред и сигурност“, както аз наричам създаването на истинска общинска полиция. В момента това е дирекция, която в момента само опъва лентите там, откъдето гей парадите трябва да минат. – Първа точка в програмата Ви е забрана провеждането на гей парадите в столицата. С какво друго смятате да спечелите доверието на избирателите?  – Желанието ми да спра гей парадите е в морално-етичната част, но нещата винаги опират до икономика и пари. Според мен парите в огромния софийски бюджет от 1,7 млрд. лева могат да бъдат пренасочени по-ефективно в полза на хората. Тук включвам и една от точките в плана ми: Безплатен обществен транспорт за пенсионери, инвалиди и ученици. Те сега имат намаление, но пак плащат, а няма нужда. Има достатъчно възможности тази категория хора да пътуват безплатно. По същия начин имаме възможност, тъй като „Топлофикация“ е общинско дружество, цените да бъдат разделени на поне 3 категории според клиента – за ниски доходи, многодетни семейства да има една цена, а за по-богатия човек – друга. Това е напълно възможно и изпълнимо и няма да събори бюджета. Ще направя всичко възможно и да се извърши ревизия на „Топлофикация“. Освен това изчислих също така че ако сега съществуващите общински детски градини в София ги направим абсолютно безплатни, това ще струва 2 млн. лева годишно. При 1,7 млрд. лева годишно, нима не можем да отделим 2 млн. лева? Идеята е да направим „социални отпушвания“, за да се види, че общината не само събира пари от гражданите, но и намира начин да им ги върне по стимулиращ подход. Това се прилага в други големи столици и е нещо общоприето. Друг проблем е и концесията за вода, която е дадена на френска фирма, изгонена от няколко държави. Тя купува 1 кубик вода за 2 стотинки, а продава за над 2 лева. В няколко града във Франция върнаха дейността в общински ръце, т.е. не позволиха на собствената си френска фирма да се разпорежда и да прибира печалбите. Ние не сме аборигени, за да позволяваме да идва, който иска и да ни дере по няколко ризи. Моята програма е революция. Има една претендентка, която непрекъснато говори, че трябва да се промени модела на управление. Всъщност това, което аз предлагам е смяна на модела. Мая Манолова само говори, но не съм я чул да каже, че ще върне „Чистота“ и ремонтите в общински ръце, като ги контролира по-плътно. Манолова е на принципа стани, за да седна. – Голяма част от предизборната Ви кампания премина пред БНТ и ЦИК, преди дни поискахте и финансов одит на БНТ, защо?  – Всичко е в смисъла на моите отнети права. Аз не искам нищо друго освен правата ми да бъдат прилагани. Не могат да ми отрежат достъпа до Националната телевизия, която се издържа с парите на всички нас – данъкоплатците. Аз питам кой си ти господин Кошлуков да ми кажеш, че няма да стъпя, ако си отвориш кръчма или заведение и тогава можеш да поставяш забрани. Аз имам подписано споразумение, освен това ВАС отсъди, че съм прав т.е. нямат право да ме ограничават, но БНТ продължава да се ослушва. Там Управителният съвет има нужда от бърза радикална смяна – в него има хора, които едновременно са в Управителния съвет на БНТ и в центъра на Цветан Цветанов – НПО, което се издържа от чужда държава. Те не крият този факт, дори се хвалят с него. Това НПО работи за чужди интереси, а човек, който работи в обществена телевизия няма място в подобно НПО. С една дума цялото ръководство на БНТ подлежи на ревизия в кадрови план, не само финансов. През годините са харчени толкова пари – само си представете, че 70 млн. лева е годишният им бюджет. Само предаването „Референдум“ ни струва 4,5 млн. лева годишно. Нека хората преценят дали е интересно, или не. Информираха ме, че след моето появяване там рейтингът на предаването е скочил 2 или 3 пъти. Тоест БНТ трябва да ме наградят, а не да ми спират достъпа. Става дума за много пари, но всъщност на хората не се предлага стойностен продукт. В крайна сметка, ако телевизията не може да се справя, трябва да помислим дали БНТ, БНР и БТА трябва да са на издръжка на държавния бюджет. Има вариант да се направят с абонаменти, като много обществени телевизии. Би трябвало да се помисли за смяна на модела, защото те са свикнали с готови пари. Аз ще направя дебат, за да поставя въпроса в парламента, но не знам как ще реагират ГЕРБ, ВМРО, НФСБ, „Воля“, ДПС, БСП. Защото има вариант те да изберат удобното положение да флиртуват с БНТ. Повечето политици си създават флирт отношения с медиите, защото се притесняват за имиджа си. – Вие имате ли такива притеснения?  – Нямам, защото съм минал през различни фази – в крайна сметка аз съм си аз и хората ме знаят като борбен, боен човек. През последните години даже ме питаха защо съм се загубил, а аз им отговарям, че винаги когато направя нещо по-шумно съм обвиняван в крайности. Угодия няма, но така или иначе са свикнали аз да бъда изразител на онова, което хората си говорят вкъщи, но не го вършат на практика. Както в древногръцката трагедия „хероя“ е онзи, който излиза и води битката. – Битката за кметския стол в София се очаква да бъде оспорвана, как оценявате шансовете си?  – Времето ми не минава в оценяване на шансове, а съм отдаден на направя всичко възможно за разгласата да се разбере за кандидатурата ми. Защото в днешно време, въпреки че сме технологична епоха, се оказва, че до хората достига онова, което се прецежда. Дори в прословутия Фейсбук, смятан за достъпна мрежа, моят профил беше спрян от евроизборите насам. Не можех да пускам насочени реклами. Някой е написал донос, не е ясно от кого е, но с моя опит с коалиционни партньори… един от тях е професионален доносник от преди 10-и ноември. Неговият възпитаник – евродепутат и той писа доноси цяла година срещу мен. Възможно е те да се изпраскали такова доносче до другаря Зукърбърг (б.а. – Марк Зукърбърг е създателят на Фейсбук). Проблемът до ден днешен е налице, аз използвам други профили, за да стигна до хората. Фактически това спря достъпа ми до голяма група хора, а всъщност повечето хора дори телевизия гледат през интернет. Тоест не мога да покажа какво аз съм направил и мисля, т.е. пак съм ограничен. БНТ ме ограничава, другарят Зукърбърг ме ограничава, но се справям и няма да се откажа. Дори това ме предизвиква, без предизвикателство живота става скучен – започваш да се ояждаш, да надебеляваш и т.н. – В случай на балотаж между Йорданка Фандъкова и Мая Манолова, ще призовете ли избирателите на „Атака“ да подкрепят Фандъкова?  – Според мен балотаж ще има между мен и още един кандидат. Кой ще е другият – нека те двете да се борят. Най-после трябва мъж да управлява София, но не го казвам, защото имам против жените – напротив винаги съм ги обичал и те мен. Има някои неща, които са си мъжка работа, а не джендърска и женска. Време е за мъжко управление на София. – Определихте социологическите агенции като „поръчкови“, защо сте недоволен от изследванията им?  – Има опасна тенденция от години. Т. нар. социологически агенции не правят социология, а сготвят и подготвят внушения към хората и посочват кой ще мине бариерата и кой няма. Те предварително поставят кандидатите в категория A, B или C. След това монополните медии канят например първите трима в социологическите изследвания. Е, по тази логика те решават изборите – направо да им дадат първо, второто и трето място и да не правим избори. Между другото система беше наложена по времето на Цветанов. Той и в момента продължава да влияе. От времето на евровота той започна да работи с ВМРО и НФСБ, за да анулира „Атака“. Изборният успех на ВМРО е постигнат със сериозна помощ от негова страна. Това е една от точките и причините за вътрешния разкол на „Обединени патриоти“. За никой не е тайна, че той работи и служи за чуждо посолство, което му направи НПО, в което се наливат пари. Цветанов продължава да работи с ВМРО, за да получат те монополно място в патриотичната ниша. Всичко това е с цел да се изпълни старата мечта на въпросното посолство, а именно „Атака“ да бъде заличена, защото е приемана за симпатизираща на Русия и неприемлива. В случая НФСБ и Валери Симеонов също ще бъдат потърпевши, но той още не го знае. Аз го предупредих, като му казах, че отреагира към мен реваншизъм, но утре ще бъде „похарчен“ в името на това ВМРО да бъдат изведени като основна патриотична партия. Тоест „ВМРО“ да бъде „избелена“ пред Запада като приемлива, защото до ден днешен в някои западни служби тя се води като терористична организация. Освен това председателят на тази партия да е бил доносник на политическата полиция в България при комунизма и след това да го приемеш за евроатлантик – трябва да платиш данък. Е, данъкът беше платен за наша сметка и струваше 1,5 млрд. долара за нарисувани криле на самолет. Искат да заличат автентичната патриотична партия. Аз съм в политиката преди 15 години, а някой е решил, че е дошъл момента да ме занулят. Но както казва народът – човек предполага, Господ разполага. Аз вярвам в Господ. Нашият гост  Волен Сидеров е роден през 1956 г. в Ямбол. Основател и лидер на партия „Атака”. Завършил е фотография и теология. Народен представител в 40, 41, 42, 43-то и 44-то Народно събрание. Дългогодишен журналист, анализатор, водещ, публицист. Автор на книгите „Бумерангът на злото”, „Властта на мамона”, „Българофобия”, „Моята битка за България”, „Основи на Българизма”. Избори 2019. Платено съдържание. Купуването и продаването на гласове е престъпление.", "date": "2019.10.19", "title": " Волен Сидеров, кандидат за кмет на София и лидер на „Атака“, пред „Труд“: Крайно време е София да се управлява от мъж\t"}
{"url": "https://trud.bg/%d1%81%d0%b8%d1%80%d0%b8%d1%8f-%d0%bd%d0%b5-%d0%b5-%d0%b3%d0%b5%d0%be%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%be-%d0%b1%d0%b8%d0%b6%d1%83/", "text": "Течащата турска операция на територията на Сирия породи различни дискусии както у нас, така и в чужбина. Експерти изказаха становища, че, изтегляйки се от Северна Сирия, САЩ са направили услуга на Путин. Чуха се и тези, че с действията си американският президент предава дългогодишните американски съюзници в борбата с Ислямска държава в лицето на кюрдското население и неговите милиции. Анализатори изразиха притеснения, че всичко това ще подрони американския авторитет и ще накара бъдещите партньори на САЩ да се замислят сериозно, преди да встъпят в съюзи с тях. Дали обаче това е така? Предават ли САЩ Сирия на Путин? С изтеглянето си от Сирия САЩ оставиха контрола на близкоизточната страна в ръцете на Русия. Те обаче не са поднесли Сирия на Путин. Арабската република не е контролирана от САЩ и не е техен съюзник, за да бъде подарявана. Дълго време Сирия е била съюзник на Съветския съюз, а след разпада му е съюзник на Русия. През 2015 година в съответствие с международното право след официална покана Руската Федерация се намеси в сирийския конфликт и оказа ценна военна и дипломатическа помощ на сирийското правителство. Присъствието на САЩ на сирийска територия обаче не е санкционирано от Съвета за сигурност на ООН и не е по покана от местните власти, което технически го превръща във военна агресия. Дълго време под предлог за налагането на демократични ценности чрез програми, като спряната от Тръмп през 2017 г. Timber Sycamore, САЩ предоставяха помощ на сирийските бунтовници, много от които изповядващи радикална идеология. Със сигурност присъствието в държавното управление на радикални представители на сирийското общество не може да бъде окачествено като сериозен успех, а американската подкрепа за кюрдското население, изповядващо комунистическа идеология, отново е в пълен дисонанс със западните демократични и либерални ценности. Западните медии и войнолюбците. Западните медии в момента разглеждат ситуацията в Сирия като изключително важно геополитическо дерби между Русия и САЩ, което трябва да бъде задължително спечелено от Америка. Те виждат арабската държава като бижу, което се полага на САЩ по право, но им е отнето от Путин. Западните войнолюбци и пригласящите им анализатори от комфортните им офиси по света обаче не могат да осъзнаят простия факт, че преди да бъде геополитическо бижу, Сирия е дом на над 20 милиона души, от които 2 милиона християни. Техният живот бе разбит и съсипан с любезното съдействие на Запада и поради това важно става именно тяхното желание за връщане към предвоенния нормален живот. Ходът на президента Тръмп ги приближава към това. Правилни ли са действията на Тръмп? Изтеглянето бе от малкото останали полезни ходове на САЩ в Сирия. Въпреки огромните си усилия, американската политика не успя да наклони везните на сирийския конфликт в своя полза и в последно време единствено кюрдите бяха неин лост за влияние върху процесите в близкоизточната държава. Реално от много време САЩ единствено следват хода на събитията в Сирия и само се опитват да му пречат по различен начин. Всички запознати с военното дело и теорията на игрите знаят, че една такава стратегия неминуемо предвещава провал. От друга страна, силното залагане на кюрдската карта бе на път да влоши съществено отношенията на САЩ със сериозен съюзник на югоизточния фланг на НАТО в лицето на Турция и да я тласне силно в ръцете на Путин. Така пред алтернативата да загубят влияние в Турция, с решението си да изоставят кюрдите, тоест на практика да загубят и без това вече трудната за печелене Сирия, САЩ подходиха рационално и предпочетоха по-малката геополитическа загуба. Въпреки текущия дипломатически натиск на САЩ върху Турция, сирийските кюрди платиха и вероятно ще плащат горчива цена заради стратегическото преориентиране на САЩ, което определено не излъчва добър сигнал към международната общност. Историята обаче показва, че, изключвайки отношенията с Израел и Саудитска Арабия, политиката на САЩ в Близкия Изток е твърде противоречива, непостоянна и винаги е била водена от моментните геополитически интереси на официален Вашингтон, а не от сантименти или съчувствие. На този фон един хипотетичен обратен сценарий на продължаваща подкрепа за кюрдите и установяване на кюрдска държава в Североизточна Сирия би могъл да донесе някакъв частичен успех за САЩ. Той обаче също е далеч от оптималното, защото при него кюрдите в Турция, Ирак и Иран щяха да поискат същото, което значи нова дестабилизация на целия близкоизточен регион. Следователно решенията на Тръмп отново изглеждат правилни и добри за региона. Какво ни очаква? Противно на заплахите си президентът Ердоган няма да пусне към Европа сирийските бежанци, разположени на територията на Турция. Те му трябват, за да се опита чрез повторното им заселване в Северна Сирия да отдели кюрдското население на своя територия от това в Сирия и така да намали натиска на кюрдите вътре в самата Турция. Дипломацията на САЩ чрез споразумението за задържане на турската операция в Сирия се опитва и вероятно ще успее да защити до известна степен своите кюрдски съюзници, но преориентирането u към интересите на Турция вече е факт. Русия ще поеме ролята на гарант за предотвратяване на сблъсъци между турските и сирийските сили и ще продължи да инкасира всички възможни геополитически ползи от намесата си в Сирия.   Крачка към нормалността Случващото се на североизток от река Ефрат е по-скоро крачка към нормалността в тази част на света. Ситуацията в момента може да не дава признаци за това, но развоят на събитията е именно в тази посока. А изтеглянето на САЩ от Сирия беше поредното изборно обещание на Тръмп, което той спази.", "date": "2019.10.19", "title": " Сирия не е геополитическо бижу\t"}
{"url": "https://trud.bg/%d0%b6%d0%b0%d0%bd%d0%b4%d0%b0%d1%80%d0%bc%d0%b5%d1%80%d0%b8%d1%8f-%d0%be%d1%85%d1%80%d0%b0%d0%bd%d1%8f%d0%b2%d0%b0-%d0%b8%d0%b7%d0%b2%d0%be%d0%b7%d0%b2%d0%b0%d0%bd%d0%b5%d1%82%d0%be-%d0%bd%d0%b0/", "text": "Екипи на жандармерията охраняват извозването на бюлетините за предстоящите местни избори до областните центрове в страната. Бюлетините тръгват от три печатници в София, една в Пловдив и една в Плевен – това съобщи заместник-директорът на жандармерията комисар Петър Антиев, цитиран от „В четвъртък започна извозването и ще продължи до другия четвъртък. Днес има за транспортиране бюлетини по няколко маршрута. Първият ще бъде за Перник-Кюстендил, вторият – Враца-Монтана-Видин, третият – до Стара Загора, а четвъртият – до Смолян“, каза комисар Антиев. „Към момента тиражът на бюлетините, който е одобрен във връзка с подадените заявки на Общинските избирателни комисии, е 17 257 800. По отношение на общински съветници тиражът на бюлетините е 6 900 600. Същият е тиражът по отношение на бюлетините за кмет за община, тъй като съвпадат като данни. По отношение на кметове на райони това включва кметове на райони в трите града София, Пловдив и Варна е 1 858 100 броя, за кметове на кметства – 1 598 500 бюлетини“, заяви по-рано говорителят на ЦИК Александър Андреев. Прогнозната сума на поръчката е малко над 6 млн. лв. с ДДС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.19", "title": " Жандармерия охранява извозването на бюлетините за местните избори"}
{"url": "https://trud.bg/%d0%bc%d0%be%d0%b6%d0%b5-%d0%bb%d0%b8-%d0%b7%d0%b5%d0%bb%d0%b5%d1%82%d0%be-%d0%b4%d0%b0-%d1%83%d0%b2%d0%b5%d0%bb%d0%b8%d1%87%d0%b8-%d0%b1%d1%8e%d1%81%d1%82%d0%b0/", "text": "– Имате ли препоръки от предишния си работодател?  – Имам. Препоръча ми да си намеря друга работа! *** В България растат три вида дървета – широколистни, иглолистни и футболистни. *** – Може ли зелето да увеличи бюста?  – Разбира се, две глави в сутиена и готово… *** Ако жената има пръстен, значи най-вероятно е омъжена. Ако има гердан, това нищо не значи. Ако има и пръстен и гердан – омъжена е, но това нищо не значи. *** Блондинка в аптека:  – Ако обичате едно хапче за глава…  – Рецепта имате ли?  – Госпожо, аз ако имах рецепта, сама щях да си го направя… *** – Двойка по геометрия?  – Марш в ъгъла!  – Къде е? *** Ако редовно ядете лук и чесън, то ни сополи, ни кашлица, ни висока температура ще помрачат вашата самота… *** Ако мъжкото на една мекица е „един мек”, никога не си го поръчвайте… *** Катаджия спира за проверка кола.  – Голям карък си, старши!  – Защо?  – Веднъж да съм трезвен и ти точно сега да ме спреш… *** – Ало, 112 ли е? Съпругът ми глътна тирбушон!  – Ще пратим екип, г-жо!  След две минути:  – Ало, не е спешно, намерих другия тирбушон… *** Прибрах се от работа много уморен. Семейния дълг погасих с пари. *** – Ей, синеокият!  – Амааа, очите ми не са сини!  – Ти пиши още веднъж на жена ми, и ще станат. *** Докторе, с тия таблетки желязо, които ми предписахте да пия, ами… вече три пъти ме връщат от скенера на летището! *** Българска седмица:  – Вторник, Сряда, Четвъртък – всяко чудо за 3 дни. Петък – ден на майстора. Събота и Неделя – 2 дни уикенд. Понеделник – Подготовка за ново чудо. *** – Пушите ли?  – Не!  – Пиете ли?  – Не!  – А бе не ми се хили така ехидно, бе, все ще ти намеря нещо… *** – О, неразумни и юроде, поради що се срамиш да се наречеш българин?!  – Мача гледа ли? *** Един ловец бил в гората и изведнъж изскочила една голяма мечка пред него. От страх, той не посмял дори да се опита да си свали пушката от рамото. Единственото нещо, което успял да направи, е да се обърне и да бяга колкото му крака държат. Но не след дълго, той разбрал, че мечката го настига и уморен, и без дъх, коленичил и започнал да се моли:  – Боже, направи от тази мечка християнин!  Светкавица раздрала небето, мечката се спряла точно пред ловеца и той забелязал как муцуната є се променила, и как очите є се изпълнили със сълзи! Тогава мечката с благодарност казала:  – Боже, благослови тази храна… Амин… *** Мъж отива при семейния лекар:  – Докторе, трябва да дадете направление да извадят сливиците на жената. Лекарят почва да чете в компютъра и казва:  – На жена ти сливиците са извадени още преди 4 години! Досега не съм чувал за човек с два чифта сливици…  – А да си чувал за мъж, който се е оженил повторно? *** Лесно е да разбереш жените. Те са като отворен учебник по ядрена физика, написан на китайски… *** Мъж се обяснява:  – Харесваш ми, защото имаш тънко чувство за хумор, не се превземаш като другите жени, имаш стил и не си крайна.  С две думи:  – Страшни ц*ци! *** От днес нататък приемам покани само за женитба, за приятелство имам много… *** Врачанска кръчма:  – Рекията е убава като тебе ли?!  – Да, разбира се!  – Тогава ми донеси една бира… *** – Е, погледни! Мичето беше отличничка и ето, вече се снима в киното! А, ти… ти, пълна смотла!  – Много се извинявам, мамо… но това е п*рно!  – Ее… не може всички да играем в Народния театър! *** На годишнина от сватбата, Мимето се похвали, че още влиза в сватбената рокля! Не посмях да є напомня, че тогава беше в 7-мия месец… *** YOUTUBE ме пита дали имам 18 навършени години да гледам 16-годишната Сузанита… *** Любовта на мъжа минавала през стомаха… Сами се сетете през къде му излиза тая любов. *** Красива жена се пече на плажа. До нея си опнал кърпата някакъв старец. Маса красиви, здрави мъже се пробвали да я свалят, обаче тя – нула внимание…  – Ей, момиче. Харесай си някого, че да мирясат мъжете бе! – измърморил старецът.  – Чакай да те питам нещо.  – Питай, моето момиче.  – Ти какво си работил?  – Ам’че стругар бях. 40 години. Майстор!  – Стругар, казваш? Представи си сега, че си на почивка, а около теб… стругове… стругове… стругове… *** Баща и син пътуват в кола, синът кара.  – Тате, как съм, мога ли да карам?  – Сине, видя ли хубавото момиче с мини поличката на тротоара?  – Не, не я видях.  – Значи още не умееш да караш… *** Селско девойче се гласи да заминава да учи в София. Грижливата майка й казва:  – Дъще моя, да се пазиш там – ще те види някой младеж, ще ти каже че си хубава, ще те изведе из града, на кино ще те покани, после у тях на кафе, и ще скочи върху тебе, а аз тогава ще умра.  – Добре мамо! – отговорила дъщерята.  След два месеца се прибира за първи път на село, и когато останали сами, майка є я попитала:  – Какво се случи с онова, за което си говорихме?  – Леле мамо, наистина беше както ти каза. Дойде един, каза ми, че съм хубава, изведе ме из града, после на кино, а след туй отидохме у тях на кафе…  – И, какво се случи после? – попитала грижовната майка.  – Е, тогава, мамо, аз скочих върху него, та нека умре неговата майка… *** Младо семейство е в леглото. Съпругата казала:  – Скъпи, хайде да изиграем една ролева игра!  Съпругът:  – Хайде…  Съпругата:  – Ти си шофьор на такси, а аз съм младо и красиво момиче, което току-що е пристигнало в града и няма пари да си плати.  Съпругът:  – Хайде…  – Чичо, таксиметров шофьор, хайде да ме закараш, но да знаеш, че нямам пари, за да си платя! Моля те, ще ти се реванширам!  – Да изчезваш от тука, селска пръчка такава! *** Един мъж чакал на опашка и решил да разправя вицове:  – Знаете ли по какво се различават полицаят и свинята?  Един полицай се обадил:  – По какво?  Ония се огледал сконфузено и измрънкал:  – А, по нищо, по нищо не се различават! *** Звъни се…  – Кой е?  – Добър ден, отворете, трябва да проверим водомера ви!  – Не мога – отговарям аз, – не съм облечена…  – Ами облечете се, де…  – Добре, минутка само…  След 30 минути пак звъни:  – Отворете, де, какво стана, облякохте ли се?  – Амии… не, не знам какво да си облека… *** Статус на мъж във фейсбук:  – Женен съм, но все пак нещо липсва!  – Рога! *** Двама дядовци чакат на опашка пред лекарски кабинет.  По едно време, при доктора влиза някаква готина мадама и дълго време не излиза.  Единият дядо вика на другия:  – Я, погледни през ключалката, да видиш какво правят вътре толкова време!  Другият поглежда и казва:  – Ами, доколкото разбирам от медицина – секс!", "date": "2019.10.19", "title": " Може ли зелето да увеличи бюста?"}
{"url": "https://trud.bg/%d0%bd%d0%b0%d0%b4%d0%b5%d0%b6%d0%b4%d0%b0%d1%82%d0%b0-%d0%b7%d0%b0-%d0%b4%d0%b0%d1%82%d0%b0-%d1%83%d0%bc%d1%80%d1%8f-%d0%bf%d0%be%d1%81%d0%bb%d0%b5%d0%b4%d0%bd%d0%b0/", "text": "Двете държави са отново в режим на очакване  И като се заредиха едни заседания, първо в Люксембург, а после в Брюксел, та така цяла седмица. В понеделник посланиците на страните членки на Европейския съюз подготвиха дневния ред на по-горните инстанции за следващите дни. И дадоха сигнал, че нещо около очакването на Скопие и на Тирана да получат дата за преговори за членство не е наред и че Париж има свои съображения за процеса на разширяване. Във вторник министрите на външните работи не излъчиха категорично послание, че Брюксел ще спази обещанието си от пролетта, когато прехвърли въпроса за започването на процедурата за октомври, за този октомври. Нещо повече, вече на по-високо равнище от това на посланиците, слухът, че Париж няма да оформи пълния консенсус за взимане на подобни решения и че има своите претенции към методологията придоби по-реални рамки и очертания. Остана очакването, че в четвъртък и петък, когато в Брюксел се събраха държавните ръководители на страните членки, нещо ще се промени и френският президент Емануел Макрон, все пак, под натиска на останалите лидери, ще отпусне колана и ще даде „зелена улица“ – поне! на Северна Македония. Като награда за всичко, което Скопие и правителството на социалдемократа Зоран Заев направиха по пътя на европейската интеграция, в това число и най-вече чрез подписването на Преспанския договор с Гърция, променил името на държавата на Република Северна Македония. Само че в сряда, в промеждутъка на всички тези прояви, Макрон прие във Франция германския канцлер Ангела Меркел, която, поне по нейните публични изяви, настоява за това Скопие и Тирана да бъдат възнаградени с дата за преговори, като по този начин се излъчи позитивен сигнал за останалите четири страни от Западните Балкани, които напират да се включат в европейското семейство. Нямаше как да е другояче, защото Меркел просто следва препоръка на Бундестага, който с мнозинство прие Берлин да каже „Да“ за начало на преговори за членство на Скопие и на Тирана. Лошото е, че Северна Македония и Албания имаха лошия шанс да чакат решение за дата в момент, когато Евросъюзът е в преход и когато Франция и нейният президент Макрон виждат в това възможност за повече влияние в Брюксел. Лично и институционално. Тази двустранна среща между Макрон и Меркел, двамата най-влиятелни лидери на европейската политическа сцена, бе втора само в рамките на три дни – те са видяха и в неделя вечер, и в сряда. Но колкото край Вардар да се надяваха, че Ангела ще склони Емануел да не слага бариера пред очакванията на двете държави от Балканите, това не се случи. Макрон остана твърд в своето убеждение, че методологията на преговорите за членство трябва да се промени, критериите за оценка на съдържанието на отделните глави да станат по-строги, и изобщо, че сега не е време за разширение на Европейския съюз. Нека първо самият съюз да продължи с реформите, пък после, когато и да е това, процедурата ще започне. В интерес на истината, френският президент поименно назова Албания като държава, която на този етап няма да получи подкрепата на Париж, защото ползвала възможностите на визовата либерализация, без да е започнала предприсъединителни преговори. Но при това е държавата, която е на второ място сред страните, от които идват молби за политическо убежище във Франция. Както се казва, не им стигат кандидатите от бившите френски колонии, та сега и от Албания… Това обаче не дава повече шансове на Северна Македония. Колкото премиерът Зоран Заев да отправя апели и закани, че ако Скопие не получи дата, неговото правителство пада, а и щяло да се отвори празнина, която други държави с апетит в района щели да запълнят. Не е нужно кой знае колко прозорливост да се каже, че става дума за Русия и Китай. Заев дори отиде в Брюксел, за да лобира за това европейските лидери да дадат дата за начало на преговори, срещна се с когото трябва, или по-скоро с когото можа, но въпреки това получи обвинения от опозицията в страната в лицето на ВМРО-ДПМНЕ, пък и от други политици, че ако е трябвало да разговаря с някого през всичките тези месеци, това е бил френския президент. А той е успял да се види с него само два пъти – веднъж през май миналата година в София, и после още веднъж, ама за кратко. Пък и май никой не взима насериозно заканите му, защото, първо, вече веднъж те се оказаха неефективни през пролетта на тази година, когато ги пусна в публичното пространство, но после каза, че адресатът не били лидерите на ЕС, а вътрешнополитическата сцена. Второ, Северна Македония вече е на последната права за формално членство в НАТО след като последователно през последните дни Италия и Германия ратифицираха Протокола, а и Франция онзи ден вкара в парламентарна процедура същия документ. Та нали Скопие получи покана и ще стане и формален член на пакта в началото на декември в Лондон, тъкмо защото стратегическите интереси на Вашингтон на Балканите повеляваха това. И една от задачите бе да бъдат отрязани апетитите на Москва и на Пекин към тази част на Европа. Като вече си седнал в натовския скут, какви други държави ти се привиждат. Всъщност, повечето лидери на ЕС признават, че Макрон е прав, когато настоява първо да бъде сложен ред в самия съюз, а после процесът на разширението да продължи. Но френският президент има и своя лична игра, която очевидно няма намерение да приключи без резултата, към който се стреми. А той е да се превърне в едноличен лидер на ЕС след заявката на неговата колежка Меркел, че постепенно ще се оттегли от поста си. Да, Франция и Германия са моторът на Европейския съюз и локомотивът, който тегли европейския влак. Но Макрон е пълен с лидерски амбиции да стане водещата фигура в Съюза при новата конфигурация в него. Това – от една страна. От друга, имаме следната ситуация: ако се вярва на медиите в Скопие, едва ли не всички останали държавни ръководители на страните членки един по един, а и на малки групи, се опитват да кандърдисат Макрон да преосмисли позицията си и да даде „зелена улица“ за начало на преговори, хайде, ако не на двете кандидатки, то поне на Северна Македония. Но за това той трябва да преглътне обидата, нанесена му от институциите в ЕС, които отхвърлиха френската кандидатура за еврокомисар за един от най-важните сектори в Европейската комисия. Ако си се запътил към политическия и институционален Олимп, да даваш знаци на слабост, е строго и абсолютно забранено. Жестоко е, но такива са правилата. На времето в родния ми Петрич в пивниците имаше надпис: „Доверие всекиму – вересия никому“. Така и сега. Има и нещо друго. То има регионален аспект, но не е по-малко важно. Сърбия и Черна гора са по-напред в предприсъединителните преговори, отварят и затварят глави. Ако Албания и Северна Македония получат дата за начало на преговори, току виж, че изпреварили Белград и Подгорица. А това Париж не може да допусне. Няма какво да се крие – Франция е основният лобист на Сърбия за членството й в Европейския съюз. В последните дни се цитират думите на Макрон от визитата му в Белград, според които съдбата на Сърбия винаги била в мислите му, а той е сигурен, че и Франция е в мислите на сърбите. Дори да не съм цитирал точно, смисълът става ясен. На всичко отгоре, докато в Скопие четяха с интерес и тревога всеки ред, идващ от Брюксел, президентът на Сърбия Александър Вучич в интервю за ТВ „Пинк“ изрази надежда, че Франция няма да промени позицията си за въвеждане на новата методология при преговорите и изрази мнение, че Албания и Северна Македония няма да получат дата сега. А само преди дни той, Вучич, заедно с премиерите на същите тези Албания и Северна Македония Еди Рама и Зоран Заев гордо и нахално обяви началото на „малкия балкански Шенген“, който да проправи пътя на трите държави към ЕС. И последно – ако искаме да бъдем напълно искрени, и Северна Македония, и особено Албания имат още какво да реформират по критериите за членство. Както написа македонският журналист, колегата и приятеля Зоран Иванов, „ въпреки разочарованията от негативните емоции поради френския поглед на сегашната наша ситуация, добре е, отрезвяващо е, да се сблъскаме с факта, че Македония е институционално разградена. Че нито за самите нас, нито за ЕС, не е извършена нито една видима и устойчива реформа… И затова от Люксембург Макрон и Меркел директно ни заявиха: „Чиниите, от които сърбате, ще трябва да си измиете сами“. Какво повече?", "date": "2019.10.19", "title": " Надеждата за дата умря последна\t"}
{"url": "https://trud.bg/%d0%b4%d0%b6%d0%be%d0%b0%d0%bd-%d1%80%d0%be%d1%83%d0%bb%d0%b8%d0%bd%d0%b3-%d1%88%d0%be%d0%ba%d0%b8%d1%80%d0%b0-%d1%81-%d0%b3%d0%b5%d1%80%d0%be%d0%b8-%d0%b3%d0%b5%d0%b9%d0%be%d0%b2%d0%b5/", "text": "Сигурно вече няма човек по света, който да не е чувал за Хари Потър. Но коя всъщност е създателката на сензационната поредица, биеща всякакви касови рекорди? Със сигурност създателката на магьосника Джоан Роулинг дълги години някак си беше в миманса на известността. Може би тя самата искаше това. Майка й умира, докато пише поредицата Джоан Роулинг е родена е на 31 юли 1965 г. в Йейт, Глостършър, Обединеното кралство. Има сестра с две години по-малка от нея – Даяна. Семейството й се премества близо до село Уинтърборн, когато Роулинг е на 4. Отдавали й се езиците, но не и спортът и математиката. През декември 1990 г. майка й умира от множествена склероза едва на 45-годишна възраст. Роулинг казва по този повод: „Пишех „Хари Потър“ в момента, в който майка ми почина. Никога не успях да й разкажа за „Хари Потър“. Татко ме извика в 7 часа на следващата сутрин и просто разбрах какво се беше случило още преди да проговори… Почти не минава ден, в който да не мисля за нея. Имах толкова много да й разказвам“. От 1991 до края на 1993 г. живее в Португалия и работи като преподавателка по английски език. Сключва брак с португалски журналист, докато живее в Порто, и имат една дъщеря – Джесика, но бракът е краткотраен. След това се завръща във Великобритания и се заселва в Единбург, където живее сестра й. През този период Роулинг среща много трудности, защото отглежда дъщеря си сама и разчита единствено на социални помощи. Въпреки това успява да завърши първата си книга за Хари Потър и след около година нейният агент я информира, че издателство „Блумсбъри“ ще я публикува (1996 г.). Това е началото на световния успех на поредицата.  Омъжва се за д-р Нийл Мъри през 2001 г. и има още две деца от този брак. Днес Harry Potter е глобален бранд, оценяван на около 21 милиарда долара. Поредицата „Хари Потър“, съдържаща 4195 страници, е преведена (изцяло или частично) на над 75 езика. Отхвърлят 12 пъти ръкописа й Всяка легендарна история започва по особен начин. Ръкописът на първата книга за Хари Потър е бил отхвърлен от 12 издателства, преди „Блумсбъри“ да го приемат. Първият издател предложил да не използва истинското си име – Джоан Роулинг – за книгите си, защото смятал, че момчетата няма да искат да четат книга за момче-магьосник, написана от жена. „К“-то в инициалите Дж. К. е първото име на баба й – Катлийн. Роулинг нямала свое второ име. Семейството и приятелите й я наричат Джо. Ето още няколко интересни неща за нея, които не знаем. През 1993-та прекарва Коледа в Единбург със сестра си и дъщеря си Джесика. Остава няколко месеца и получава социални помощи, докато пише „Хари Потър и философският камък“. Дж. К. Роулинг завършва първата чернова на романа през 1996 г. на стара пишеща машина. Самата тя е запалена читателка от малка и признава, че е създала образа на Хърмаяни въз основа на 11-годишния си образ. Пишела книги за забавление на семейството си. Първата, озаглавена Rabbit (“Зайчето”), завършила на 6-годишна възраст. Минава през период на клинична депресия в края на 20-те си години след провален брак и труден живот като безработна самотна майка. Този неин опит по-късно вдъхновява описанията на дименторите, които се появяват в третата книга за момчето магьосник – “Хари Потър и затворникът от Азкабан”. Авансът й за първата книга за Хари Потър е бил 1500 британски лири.  Родителите й се срещнали във влак, пътуващ от гара Кингс крос. Тя е позната на феновете на Хари Потър като порталът към магическия свят – там се намира перон 9. Твори на пълен работен ден „В писането съм доста дисциплинирана, като се опитвам да пиша цял работен ден, но не си поставям за цел определен брой думи“, казва Роулинг за начина си на писане. Всъщност началото е наистина много трудно. Първият тираж на „Хари Потър и философският камък“ е едва 1000 екземпляра. Днес 7-те книги за момчето магьосник са продадени в почти 500 милиона екземпляра в целия свят.  Само един персонаж от Хари Потър е наречен на реално съществуващ човек – Натали Макдоналд – канадско момиче, което й писало малко преди да почине от рак. Роулинг има над 5 млн. последователи в Twitter. Тя редовно общува с феновете си и дори влиза в дискусии относно коментари или поведение, които не одобрява. Писателката защитава тенис звездата Серена Уилямс в Twitter след сексистки коментар за физиката на състезателката. Тя порицала и Рупърт Мърдок за ислямофобските му забележки. През 2010 г., когато Роулинг става на 45 – възрастта, на която майка й починала от множествена склероза, – писателката дарява 10 млн. долара на Университета на Единбург, за да основе клиника на името на майка й. Клиниката Anne Rowling Regenerative Neurology е открита през 2013 г. Джоан Роулинг взема сериозно участие във филмовите адаптации на поредицата за Хари Потър, които заемат второ място по приходи във филмовата история. Тя е консултант по сценариите, а по-късно се включва като продуцент. Директорът на Хогуортс и злият магьосник имали любовна връзка През пролетта на тази година Джоан Роулинг е изправена пред огромно публично неодобрение заради свое интервю, което разбуни духовете на милионите почитатели на „Хари Потър“. В него тя споделя отново информация, която не е никак нова за най-големите фенове на поредицата, но дойде като гръм от ясно небе за тези, които не следят изказванията й от години. Роулинг призна, че Албус Дъмбълдор, прочутият директор на Хогуортс и главен персонаж във всички книги и филми за Хари Потър, е гей и е имал връзка с Гринделвалд – злия магьосник, изигран от Джони Деп, с който пък се запознахме във „Фантастични животни“. В лентата, която излезе миналия ноември, се загатва дискретно, че Дъмбълдор и Гринделвалд са били свързани с нещо по-силно от приятелство, но това биха могли да доловят само по-възрастните почитатели на сагата. Така е било и в книгите за Хари Потър. Те винаги са били бедни на каквито и да е сексуални препратки и никога не са поставяли на преден план любовните отношения на героите (все пак са детски книги). Сега Роулинг скандализира всички като заяви открито, че Дъмбълдор и Гринделвалд са имали „страстни сексуални взаимоотношения и връзката им е била любовна“. Но допълни, че никога не се е интересувала от разгръщането на тази част от историята, а по-скоро е искала да наблегне на емоциите, които са изпитвали, защото те са важни и интересни за историята, която разказва. Първият писател милиардер в света Според изчисленията на „Ню Йорк Таймс“ продадените книги от романите за Хари Потър са на стойност 7,7 млрд. долара. Още толкова са спечелени от гледанията в кината на филмите от поредицата, а ако Роулинг е взела поне 10 на сто от филмите, то тогава известната авторка е взела 770 млн. долара. Авторката на Хари Потър е направила всичко възможно, за да запази детайлите от богатството си под наметалото за невидимост, но през 2016 г. „Ню Йорк Таймс“ го оценява на 1,2 млрд. долара след платени данъци. Поредицата за Хари Потър започва да излиза през 1997 г., като най-малко половин милиард копия от книгите са били продадени по целия свят. Последната книга от поредицата – „Хари Потър и Даровете на смъртта“ – разби рекордите и стана най-бързо продаваната фантастична книга на всички времена. Вълшебните мисли на Джоан „Колкото и пари да имаш, добрата ти самооценка трябва да идва от факта, че си открил в какво си най-добър.” „Дали „дебел” е най-лошото нещо, което един човек може да бъде? „Дебел” по-лошо ли е от „ревнив“, скучен или зъл? Не, според мен. „Напълно възможно е да водите нормален живот и да не вярвате в Господ. Също така е много вероятно да вярвате в Господ и да водите живот, изпълнен с омраза.” „Историите, които наистина обичаме, живеят вечно в нас.” „Младежта не може да знае какво мислят и чувстват възрастните хора. Възрастните хора са виновни, ако са забравили какво е да си млад. „Книгите са като огледалата: ако в тях гледа глупак, не можеш да очакваш да видиш отражението на гений.”", "date": "2019.10.19", "title": " Джоан Роулинг шокира с герои гейове"}
{"url": "https://trud.bg/%d1%81%d0%bb%d1%8a%d0%bd%d1%87%d0%b5%d0%b2%d0%be-%d0%b2%d1%80%d0%b5%d0%bc%d0%b5-%d1%81-%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83%d1%80%d0%b8-%d0%b4%d0%be-26-%d0%b3%d1%80%d0%b0%d0%b4%d1%83/", "text": "Съботният ден започва отново с мъгли и ниска облачност по Черноморието, както и по поречието на река Дунав. Още преди обяд те ще се разсеят и ни очаква слънчево и спокойно време. Максималните температури ще бъдат между 22 и 26 градуса, за София около 25. В Северна България живакът ще достигне до 27 градуса. По Черноморието ще остане малко по-хладно с температури около 20-22 градуса. През първия ден от уикенда времето в планините ще бъде подходящо за разходка сред природата. Небето ще е ясно, а вятърът слаб до умерен. Температурата на височина 1200 метра ще бъде 20 градуса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.19", "title": " Слънчево време с температури до 26 градуса днес"}
{"url": "https://trud.bg/500-%d0%ba%d0%b3-%d0%be%d1%82-%d0%b7%d0%b0%d1%80%d0%b0%d0%b7%d0%b5%d0%bd%d0%b0%d1%82%d0%b0-%d1%81-%d0%bb%d0%b8%d1%81%d1%82%d0%b5%d1%80%d0%b8%d1%8f-%d1%80%d0%b8%d0%b1%d0%b0-%d0%b5-%d1%81%d1%82%d0%b8/", "text": "Българската агенция по безопасност на храните (БАБХ)  , в която е установено наличие на Листерия, съобщиха вчера от агенцията. Пратката е от Румъния. Продуктът е открит при проверка на агенцията, а заразата е установена чрез взета проба. Рибата е била разпространена в търговска мрежа на територията на страната. До потребителите са стигнали 500 кг., съобщи пред   д-р Кремена Стоева, началник отдел „Контрол по храните“ в БАБХ. Хората, закупили този продукт, могат да го върнат в магазините, откъдето изтеглянето ще продължи. Рибата е пушена скумрия във вакуумна опаковка, произведена от „Ocean Fish“ – Румъния, с партиден № L 12.11.2019. Бактерията листерия е заразна за хората и причинява заболяването листериоза. Симпотимет са общо неразположение – висока температура, главоболие, световъртеж, уточни д-р Стоева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.19", "title": " 500 кг от заразената с листерия риба е стигнала до потребителите у нас\t"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f-%d1%81-%d1%80%d1%8a%d0%ba%d0%be%d0%b2%d0%be%d0%b4/", "text": "Вицепрезидентът Илияна Йотова разговаря в Страсбург с генералния секретар на Съвета на Европа Мария Пейчинович Бурич и с генералния секретар на Парламентарната асамблея на Съвета на Европа (ПАСЕ) Войчех Савицки. Тази година Съветът на Европа, в който членуват 47 държави, отбелязва своята 70-годишнина, съобщиха от прессекретариатът на държавния глава. Основна тема на срещата с генералния секретар на ПАСЕ бе постмониторинговият диалог, под който продължава да е поставена България вече 19 години. Вицепрезидентът Йотова изрази своето несъгласие с практиката във всеки следващ доклад да се прибавят нови забележки и нови изисквания към България. Така процесът се превръща в механизъм без край. „Много внимателно трябва да се прецизират критериите, за да бъдат адекватни на ситуацията в страната“, посочи Илияна Йотова. В последните години в голяма степен наблюдението на Съвета на Европа преповтаря действащия вече 12 години мониторинг на Европейската комисия. Следващият доклад за България ще бъде разгледан в ПАСЕ през юни 2020 г. Вицепрезидентът и генералният секретар на ПАСЕ изразиха надежда, че този доклад ще бъде последен. На проведената по-рано среща генералният секретар на Съвета на Европа Мария Пейчинович Бурич представи пред вицепрезидента визията си за развитие на организацията. Общо бе мнението, че е необходимо по-голямо единство между членовете на Съвета на Европа и текстовете, по които тя работи, са морално остарели. Трябва да бъдат изработени механизми, които изпреварват кризите и предлагат адекватни решения, за да следва Съветът на Европа своята мисия – да защитава правата на човека, демокрацията и правовата държава. За постигане на по-голямо единство и координирани действия между страните членки вицепрезидентът Йотова предложи провеждането на Четвърта среща на върха на държавните и правителствените ръководители, каквато не е имало от 14 години. Такава среща беше предложена от българската парламентарна делегация в ПАСЕ и намери много широка подкрепа. По-късно вицепрезидентът Йотова разговаря с български служители в Съвета на Европа, които изразиха своето задоволство, че държавник от България се среща с тях. Предишната им среща на такова високо ниво е била преди повече от 10 години. Последва разговор на Илияна Йотова с български студенти в Страсбург. Почти два часа студентите откровено споделяха проблемите и надеждите си. Категорично изразиха своите намерения да се върнат и развиват в България след завършването си. В срещите участва и постоянният представител на България към Съвета на Европа посланик Катя Тодорова.", "date": "2019.10.19", "title": " Вицепрезидентът разговаря с ръководителите на Съвета на Европа и на неговата Парламентарна асамблея"}
{"url": "https://trud.bg/%d0%b5%d0%b3%d0%b8%d0%bf%d0%b5%d1%82-%d0%bf%d0%be%d0%ba%d0%b0%d0%b7%d0%b0-%d0%be%d1%82%d0%ba%d1%80%d0%b8%d1%82%d0%b8%d1%82%d0%b5-%d0%bf%d1%80%d0%b5%d0%b4%d0%b8-%d0%b4%d0%bd%d0%b8-30-%d1%81%d0%b0%d1%80/", "text": "Тридесет дървени саркофага на над 3000 години, съдържащи мумии, бяха представени в Египет. Те бяха открити миналата седмица в некропола Асасиф в Долината на царете в близост до южния град Луксор. От министерство по въпросите на паметниците на културата окачествяват находката като една от най-значимите през последните години. Саркофазите с надписи и рисунки са открити на две нива в некропола – 18 на долното и 12 на горното ниво. Дървените ковчези са предназначени за мъже, жени и деца от Двадесет и втората династия на Древен Египет, и са били събрани и скрити от жрец, за да не бъдат плячкосани.", "date": "2019.10.19", "title": " Египет показа откритите преди дни 30 саркофага с мумии (ВИДЕО, СНИМКИ)"}
{"url": "https://trud.bg/%d0%bf%d0%b0%d1%82%d1%80%d0%b8%d0%b0%d1%80%d1%85-%d0%bd%d0%b5%d0%be%d1%84%d0%b8%d1%82-%d1%81%d1%82%d0%b0%d0%bd%d0%b0-%d0%bf%d0%be%d1%87%d0%b5%d1%82%d0%b5%d0%bd-%d0%b3%d1%80%d0%b0%d0%b6%d0%b4%d0%b0/", "text": "Българският патриарх Неофит получи със званието „Почетен гражданин на Перник. Днес, в деня на Св. Иван Рилски, когато Перник чества Ден на града, на Негово Светейшество бяха връчени почетните знаци на тържествена сесия. По случай празника – 19 октомври, се проведе извънредна сесия на Общински съвет, на която присъстваха областния управител Ирена Соколова, Негово Преосвещенство Белоградчишки епископ Поликарп, духовници, общински съветници и други официални лица, съобщиха от областната администрация. На тържественото заседание със званието „Почетен гражданин на Перник“ освен Негово Светейшество Българският Патриарх Неофит, бе отличена и спортистката – носителка на много награди от европейски и световни първенства по кикбокс и таекуондо – Василена Йорданова. Двамата получиха отличията и придружаващите ги символи на общината лично от председателя на Общинския съвет. Инициативен комитет, съставен от именити перничани, видни общественици, духовни водачи, партийни лидери и оглавяван от областния управител Ирена Соколова, както и подкрепен от широка гражданска подписка, предложи Негово Светейшество Българският Патриарх и Софийски митрополит Неофит да бъде удостоен с почетния знак „Почетен гражданин на Перник“.  В мотивите за предложението се посочва, че така се продължава традицията кръглите годишнини от обявяването на Перник за град  да бъдат увенчавани и с духовни достижения. През годините Негово Светейшество спомага за възраждането на десетки църкви и манастири в Област Перник. Незаменима е пастирската му и духовна грижа към миряните от този регион", "date": "2019.10.19", "title": " Патриарх Неофит стана Почетен гражданин на Перник"}
{"url": "https://trud.bg/%d1%81%d1%8a%d0%b2%d0%b5%d1%82%d0%bd%d0%b8%d0%ba-%d0%bd%d0%b0-%d1%82%d1%80%d1%8a%d0%bc%d0%bf-%d0%bf%d0%be%d1%80%d0%be%d1%88%d0%b5%d0%bd%d0%ba%d0%be-%d0%b8-%d0%be%d0%b1%d0%ba%d1%80%d1%8a%d0%b6%d0%b5/", "text": "Средства, конфискувани от обкръжението на бившия украински президент Виктор Янукович, са били поделени между властите при Петро Порошенко. Това заяви Сам Кислин, съветник на президента Доналд Тръмп. По думите на съветника било е обещано иззетите пари да бъдат прехвърлени в държавния бюджет, но това не се случило. Вместо това $503 млн е получил Порошенко чрез бившия първи зам-секретар на Съвета за национална сигурност и отбрана (СНБО) Олег Гладковски (Свинарчук). Още $300 млн e получил бившият украински генерален прокурор Юрий Луценко, а $20 млн – бившият секретар на СНБО Александър Турчинов, предаде РИА-Новости, цитирана от БГНЕС. Сам Кислин вече бе обвинил Порошенко, че е изнесъл от Украйна най-малко $8 милиарда. По-специално от $700 до $800 млн са били изнесени чрез държавната компания „Центренерго”, заяви американският съветник. Държавното бюро за разследване на Украйна (ГБР) извършва 12 разследвания, свързани с дейността на Порошенко. Те засягат евентуална държавна измяна, легализиране на престъпни доходи в офшорки и вероятно намеса в работата на съдебната власт. Ведомството извършва разследване и на възможни нарушения на закона при влизането на украински кораби в руските териториални води в района на Крим през ноември 2018 година. По всички дела бившият президент се води като свидетел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.19", "title": " Съветник на Тръмп: Порошенко и обкръжението му си присвоили $820 милиона"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d1%80%d0%b5%d1%88%d0%b0%d0%b2%d0%b0-%d0%b4%d0%b0%d0%bb%d0%b8-%d0%b4%d0%b0-2/", "text": "Решаващ ден за Великобритания. Парламентът се събира на извънредно заседание за първи път от 37 години насам. Британските депутати трябва да решат дали подкрепят новата сделка за излизане от Европейския съюз, информира  В парламента депутати ще започнат дълги обсъждания на сделката с ЕС, като кулминацията ще е вот по текста. Навън активисти против брекзит излизат на голям протест. Три са вариантите – приемане на сделката без поправки към нея, което ще даде възможност бързо да се превърне в закон. Приемане с поправки, вероятно ще забави датата за развода. При отхвърляне депутатите може да гласуват за брекзит без сделка, но вероятността да го приемат е много малка. И последно – ако всичко се провали – Джонсън по закон е длъжен да поиска отлагане на брекзит. Много е трудо да се прогнозира дали премиерът е успял да убеди достатъчно депутати. В коридорите на Уестминстър обаче се говори, че са му нужни само между трима и петима депутати, за да бъде приета сделката. Но не се знае колко от така наречените му сигурни гласове, на практика няма да го подкрепят. Развръзката очакваме до края на деня. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.19", "title": " Британският парламент решава дали да подкрепи новата сделка за Брекзит"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d1%81%d0%bc%d0%b8%d1%81%d1%8a%d0%bb%d1%8a%d1%82-%d0%bd%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f%d1%82%d0%b0/", "text": "Смисълът на предизборната кампания е да предлага политики за по-добър живот на хората. Това каза лидерът на БСП – София и водач на листата на социалистите за общински съветници Калоян Паргов в предаването „Панорама“ по БНТ1 в петък вечерта. Той добави, че столицата задава тона за цялата страна, затова е нормално сблъсъкът между политическите опоненти да е най-силен точно тук. Лидерът на БСП – София заяви, че с ВМРО, с чийто представител Ангел Джамбазки влезе в остър дебат в студиото, социалистите имат консенсусни теми като транспорта в столицата и подобряването на средата за живот в крайните квартали. В „Панорама“ Калоян Паргов посочи и проблемите, с които управляващите в Столична община не се справят досега. „На първо място това е вътрешнокварталната инфраструктура. Има райони на София, в които асфалтът е от времето на социализма, каза той. – Вторият проблем е градският транспорт, който трябва да бъде по-удобен, бърз и комфортен за гражданите, за да го използват приоритетно. Много е важно да улесним достъпа на повече хора до метрото. Това може да стане с довеждащ транспорт в кварталите. Така ще облекчим трафика в София. В момента метрото го намалява с 10-15%. Трябва да увеличим този процент до 30-40. Третият проблем е недостигът на места в детските градини. Управляващите в Столична община регистрират устойчиво несправяне с него в продължение вече на 10 години. Четвъртият проблем е мръсният въздух в София. След 600 млн. лв. инвестиции за справяне с него в периода 2011-2017 г. се оказа, че в града ни въздухът е 5 пъти по-мръсен“. Калоян Паргов за пореден път потвърди подкрепата на БСП за гражданския кандидат за кмет Мая Манолова. Лидерът на столичните социалисти добави, че софиянци искат промяна и я виждат в лицето именно на доскорошния омбудсман на Република България. „За пореден път ще кажа, че Мая Манолова беше подкрепена на най-високия форум на градската организация на БСП в София, след това получи единодушна подкрепа и от Националния съвет, припомни Калоян Паргов. – Освен това ние, заедно с АБВ, Движение 21 и социалдемократите, подписахме с Мая Манолова споразумение за подкрепа, което се основава на общите ни политики за развитието на града и тя ще следва като кмет. Вярвам, че Мая Манолова, заедно с едно ново мнозинство в Столичния общински съвет, ще донесе тази дълго чакана различна перспектива за развитието на София“. Според Калоян Паргов кампанията е много динамична и интензивна. „Хората се интересуват от перспективата, която ние, политиците, можем да им предложим, коментира той. – Нашите идеи, които обсъждаме с представители на различни целеви групи от обществото, срещат одобрение. Всички говорят за промяна, очакват промяна. Истината е, че битката в София е символна, а промяната е процес, който ще започне именно от столицата“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.19", "title": " Калоян Паргов: Смисълът на кампанията е да предлага политики за по-добър живот на хората"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d1%81%d0%ba%d1%8a/", "text": "13 души загинаха при скъсване на дига в Красноярския край в Русия. 19 са пострадали, съдбата на други 13 души засега е неизвестна. Инцидентът е станал през нощта в района на село до река Селба.   Скъсала се е дигата на технологичен водоем на златодобивно предприятие. Две временни работнически общежития са потопени. Според местните власти причина за случилото се е износване на тялото на язовира. На мястото в момента работят около 270 спасители. Дигата, която се скъса тази нощ в Красноярския край никъде не е била официално регистрирана, заяви пред телевизия Россия-24 губернаторът на региона Виктор Усс, цитиран от ТАСС и БНР. Тя е била висока 5 метра, а работническото селище, пометено от водите, се е намирало по-ниско от водоема. Следственият комитет на Русия заяви, че е образувано наказателно дело, както и че е възможно в тези работнически общежития да е имало до 80 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.19", "title": " Десетки загинали и пострадали при скъсване на дига в Красноярския край в Русия"}
{"url": "https://trud.bg/%d1%8e%d0%b3%d0%be%d0%b7%d0%b0%d0%bf%d0%b0%d0%b4%d0%bd%d0%b0-%d0%b1%d0%be%d0%bb%d0%bd%d0%b8%d1%86%d0%b0-%d0%be%d1%82%d1%87%d0%b8%d1%82%d0%b0-%d1%80%d1%8a%d1%81%d1%82-%d0%bd%d0%b0-%d0%bf%d1%80%d0%b8/", "text": "Двата филиала на преструктурираното здравно заведение обслужват 100 хил. души  Изключително добър ход се оказа сливането на общинските болници в Петрич – „Рокфелер” и санданската „Св. Врач” в една, с нова регистрация и ново име МБАЛ „Югозападна болница” с два филиала. Обслужва пациенти от общините Петрич, Сандански, Струмяни и Кресна с население около 100 хил. души. Първите две общини участват в новото дружество с по 49%, а двете малки имат по 1%. Само допреди 2 години, идеята за такова обединение имаше противници, някои бяха скептично настроени, но резултатите показват, че ходът на местните власти е верен, а новото дружество е в добро и стабилно финансово състояние. Подобно преструктуриране на две общински болници бе направено за първи път в България по инициатива на кметовете на Петрич и Сандански Димитър Бръчков и Кирил Котев. Какво говорят цифрите 2 години след реализирането на този проект, финансовата 2017 г. приключва с печалба от 95 871 лв. За следващата печалбата вече е увеличена до 221 хил. лв. Растат и приходите от дейността. За 2018 г. са 12 955 324 лв., което е с 2 269 945 лв. повече от 2017 г. Има ръст в средната брутна работна заплата от 950 лв. до 1230 лв. към края на 2018 г. От април тази година е направена още една актуализация. Медицинските сестри получават 46% повече, а заплатите на лекарите са повишени с около 10%. „Това се дължи на добрия мениджмънт, направената оптимизация, намаляване на разходите и подобрена организация на работа“, коментира директорът на „Югозападна болница“ д-р Илия Тонев. Подобрено обслужване на пациентите и работа по повече клинични пътеки. Изключително удобство е разкриването на ТЕЛК в Сандански и предстоящото откриване на ТЕЛК в Петрич. За първи път в страната се откриват ТЕЛК извън областните центрове. Това улеснява пациентите с увреждания. До сега те трябваше да пътуват до Благоевград, но вече решенията излизат по-бързо. Освен това болните ще пестят изключително много разходи и време, за да не пътуват до областния център. Най-важното за качественото обслужване обаче са добрите лекари и опитния и подготвен медицински персонал. „Вече имаме взаимозаменяемост. При евентуално отсъствие на лекари от филиала в единия град, веднага тяхната работа се поема от другите им колеги, така че пациентите да не остават без квалифицирана медицинска помощ. Много добре в тази посока си съдействат колегите от Хирургично отделение, Кардиологията, Образна диагностика. Така болните имат винаги бърз и лесен достъп до качествена услуга“, каза д-р Тонев. С обединението се получи по-добра колаборация при диагностиката и лечението, запази се и социалният елемент, да може двата филиала да се грижат за социално слабите жители. Обединената болница работи по Програма за стимулиране на млади кадри. Постъпили са на работа нови лекари. Има подписани шест договора със студенти, които след завършването си ще започнат работа в обединеното здравно заведение. Работи се по проект Remote care за превенция и ранна диагностика на хората от отдалечените населени места чрез оборудван медицински мобилен кабинет, обслужван от мултидисциплинарен екип – общопрактикуващ лекар, медицинска сестра и социален работник. Започват да се внедряват и иновации в медицинската дейност. Във филиала в Петрич ще заработи отделение по клетъчна терапия. Подготвени са помещенията, предстои оборудването и обучението на екипите. Отделението ще бъде сериозна крачка напред за региона, тъй като клетъчната терапия навлиза в областта на редица заболявания, в това число автоимунните. В сградата на болницата в Петрич вече има и нова централна кислородна инсталация, която е пусната до болничните стаи и спестява усилията по пренос на кислородни бутилки. Системата е изведена и в Приемен блок, за операционните зали и интензивно отделение също има инсталация за сгъстен въздух. 600 хил. лв. пък са инвестирани за енергийната ефективност на петричката сграда. Направен бе цялостен ремонт на отделенията, неотложен ремонт на парната инсталация, като остарелите тръби са подменени с полипропиленови. Подменена е дограмата, скъклопакети и врати, има нови вертикални щрангове на отоплителната инсталация, закупупена бе абонатна станция. Рентгеновият апарат от ново поколение замени досегашния в петричката болница. Инвестирани са 200 хил. лв., като половината са от общината, а останалите са средства на МБАЛ „Югозападна болница“. По проект на „Ротари клуб“ – Петрич и Югозападна болница ще се купи медицинска техника за родилно и детско отделение за 150 хил. лв. С нова апаратура за най-малките пациенти пък вече е снабдена неонатологията в Сандански. Ултразвуков апарат улеснява поставянето на венозен път на новородените. В Сандански заработи и първият у нас съвместен кол център със столичната „Пирогов“. Диспечерски центрове в двете здравни заведения 24 часа в денонощието осигуряват конферентна връзка за бърза и навременна диагностика при лечението на децата.", "date": "2019.10.19", "title": " Югозападна болница отчита ръст на приходите, печалбата и заплатите"}
{"url": "https://trud.bg/%d0%bd%d0%b0%d0%ba%d0%b0%d0%b7%d0%b2%d0%b0%d1%82-%d1%86%d1%8f%d0%bb-%d0%be%d1%82%d0%b1%d0%be%d1%80-%d0%b3%d0%b5%d0%b9%d0%bc%d1%8a%d1%80%d0%b8-%d0%b7%d0%b0-%d0%bf%d1%80%d0%be%d1%82%d0%b5%d1%81%d1%82/", "text": "Организацията Blizzard не се трогва от нападките, които си навлече с наказанието, което наложи на Blitzchung, състезател по Hearthstone. Причината беше, че геймърът, роден в Хонконг, се обяви в подкрепа на протестите срещу властите. Зад него застанаха много колеги, които… също се сдобиха с наказания.  Blizzard, която е базирана в Калифорния, изхвърли от турнирите и отбора на Американския университет в столицата Вашингтон. Причината е, че състезателите публикуваха лозунги „Свобода за Хонконг“ и призоваха за бойкот на организацията. Санкцията е за 6 месеца, на колкото беше намалена и тази на Блицчунг, която първоначално трябваше да е една година. Blizzard защити решението си да изхвърли от състезания провинилите се.  „Искаме да запазим нашата платформа само за целите на играта, което няма да е възможно, ако позволим всеки да изказва личното си мнение по чувствителни теми“, обясни президентът на компанията Алън Брак. В САЩ очакват решението да доведе до още по-силни призиви за бойкот на организацията.", "date": "2019.10.19", "title": " Наказват цял отбор геймъри за протестите в Хонконг"}
{"url": "https://trud.bg/%d0%be%d1%89%d0%b5-%d0%bf%d0%be-%d1%81%d0%bf%d0%be%d1%80%d1%82%d0%bd%d0%b0-%d0%bb%d0%b8%d0%bc%d1%83%d0%b7%d0%b8%d0%bd%d0%b0/", "text": "Във време, в което улиците се задръстиха от SUV-ове, „тройката“ на BMW продължава да се доказва като автомобил от доброто старо време. Произвеждан от 1975 г. насам в огромен тираж от 15 милиона екземпляра, това е моделът еталон за спортна лимузина. Новото, седмо поред поколение, вдига още по-високо летвата по всички показатели – комфорт, динамика, безопасност и нови технологии. Да седиш по-ниско до асфалта, да не се накланяш при по-висока скорост в завоите, да задаваш прецизно траекторията на движение с волана и да усещаш пълен контрол върху машината – малко автомобили в средния клас го умеят така добре като Серия 3 на BMW. Така е от десетилетия насам и така ще бъде занапред, ако се съди по качествата на новия модел. Достатъчно е да седнеш зад волана, да натиснеш газта и да вземеш няколко завоя, за да се убедиш, че „тройката“ е запазила своя спортен характер и го обогатява с повече способности. Това определено е кола за хора, които обичат шофирането и ценят възможностите на техниката, която управляват. Новата Серия 3 е по-голяма, по-комфортна и се доближава значително до по-голямата Серия 5. В сравнение с досегашното поколение размерите са чувствително увеличени. Дължината на каросерията е 4,70 м (+8,5 см), широчината – 1,83 (+1,6 см), а междуосието – 2,85 м (+4 см). От всичко това печелят пътниците, които разполагат с повече място за краката и за раменете, а влизането, настаняването и слизането става по-лесно. Дизайнът е въпрос на вкус, но автомобилът определено изглежда по-динамично и по-модерно. Предницата е безпогрешно разпознаваема с разширената бъбрековидна решетка и тесните серийни LED фарове, като опционално се предлагат адаптивни LED светлини с лазерни дълги светлини, чийто обхват е 530 м. Значително увеличеното вътрешно пространство се усеща веднага след качване в автомобила. Новото оформление на пътническата кабина е сполучлив микс от висококачествени материали, перфектна изработка и модерни елементи. Типично за BMW водачът се чувства в центъра на „вселената“, тъй като ергономичният кокпит е ориентиран към него. Модерните времена личат от пръв поглед към таблото, където няма нито един аналогов прибор. Всички контролни уреди са дигитални с възможност за конфигурация на различни изображения. Дисплеят зад волана е с диаметър 12,3 инча, а контролният монитор на конзолата е 10,25 инча. При движение веднага прави впечатление перфектната шумоизолация, а тишината в купето е един от най-красноречивите показатели за лукс (справка – Rolls-Royce). Приятното амбиентно осветление и възможността за безжично зареждане на телефони в специално гнездо веднага правят впечатление, особено на тъмно. Вместимостта на багажника е увеличена до 480 л, като неговата врата може да бъде оборудвана с електрически механизъм за отваряне и затваряне. Колкото стилен и функционален да е автомобилът, той нямаше да е чистокръвен „баварец“, ако не се представя като такъв по шосетата. С нисък център на тежестта, балансирана конструкция, аеродинамичен дизайн и образцово пътно поведение „тройката“ веднага печели сърцето на водача. Именно представянето на асфалта е най-силният коз спортната лимузина, която с превъзходната си управляемост засенчва който и да е SUV.       Новата Серия 3 се предлага с различни двигатели, така че купувачите имат широк избор от високотехнологични бензинови и дизелови задвижващи системи с 4 и 6 цилиндъра с мощност от 184 к.с. нагоре. Отлично балансиран като ресурс, динамика и разход на гориво е дизеловият вариант 320d. Неговите 190 „коня“ са удивително работоспособни и икономични, а големият въртящ момент от 400 Нм от 1750 оборота гарантират ударна тяга при натискане на педала на газта. Ускорението от 0 до 100 км/ч е 6,9 секунди. Свързан с 8-степенна автоматична трансмисия и система xDrive за интелигентно задвижване на всички колела този дизелов двигател върши чудесна работа и в градски, и в извънградски условия. Той без проблеми достига записаната в техническите характеристики максимална скорост от 240 км/ч. При по-разумни скорости моторът се отнася крайно пестеливо към горивото в резервоара и е напълно реално изминаването на 100 км с около 5,5 л. Този двигател е най-добрата реклама на политически демонизирания дизел, който си остава най-подходящата суровина за превозни средства, които въртят много километри. А на всичкото отгоре замърсява в много малка степен, тъй като е оборудван с най-модерните технологии за пречистване.     Новата „тройка“ облекчава до максимум работата на водача благодарение на богатия спектър от електронни системи. Адаптивният темпомат с асистант за задръстване ще бъде оценен от шофьори, които всекидневно попадат в тежък трафик като например в натоварените участъци на Околовръстното шосе на София в пиков час. В серийното оборудване е включена система за предупреждение при опасност от сблъсък със спирачна функция и с разпознаване на пешеходци и велосипедисти. Серия 3 може не само да се движи в избраната лента на прав участък, но и да завива в нея. Добре оборудваният с най-модерна електроника автомобил може на магистрала да ускорява и намалява автоматично съобразно скоростта на движещото се отпред превозно средство, както и автоматично да взима завоите в своята лента. В тесните градски пространства високите технологии също идват на помощ. Новата „тройка“ може да запамети последните траекторията от последните 50 м при паркиране на преден ход и след това автоматично да възпроизведе движението на заден ход. Камерите и системата за напълно автоматично паркиране също намаляват напрежението от плещите на тези, които не се чувстват комфортно при маневриране в ограничени пространства. При работата си инфо-развлекателните, информационни и комуникационни системи водачът може да задава команди с докосване на контролния дисплей, с жестове или с глас. Новият интерфейс и прегледната графика на изображенията улесняват до максимум тези функции.", "date": "2019.10.19", "title": " Още по-спортна лимузина\t"}
{"url": "https://trud.bg/%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%b2-%d1%87%d0%b8%d0%bb%d0%b8-%d1%81%d0%bb%d0%b5%d0%b4-%d0%bf%d1%80%d0%be%d1%82/", "text": "Президентът на Чили Себастиан Пинера обяви извънредно положение в столицата Сантяго. Така той натовари с отговорността по сигурността армията след ден на масови протести и бунтове, заради поскъпването на билетите за метрото, съобщава БГНЕС. Така президентът натовари с отговорността по сигурността армията след ден на масови протести и бунтове, заради поскъпването на билетите за метрото, съобщава АФП.     „Обявих извънредно положение и назначих генерал майор Хавиер Итуриага дел Кампо за началник на националната отбрана в съответствие със законодателството за извънредното положение“, заяви Пинера. В петък протестиращи влязоха в сблъсъци с полицията, а метрото в столицата беше затворено заради случаи на нападения и вандалски прояви срещу някои от станциите. Демонстрациите избухнаха, след като цената на билета за метрото беше повишена от 800 на 830 песо (1,17 долара) за еднократно пътуване в пиков час, след като вече веднъж билетчето поскъпна с 20 песо през януари. Атаките срещу билетни автомати и прегради на метро станциите принуди властите да затворят цялата подземна железница, която е основен начин за транспорт в чилийската столица и с която дневно пътуват над 3 милиона души. Метрото в Сантяго, което е с обща дължина от 140 километра, е най-голямото и най-модерното в Южна Америка, се очаква да не роботи през целия уикенд. От полицията заявиха, че за вандалски прояви срещу метро станциите са арестувани близо 140 души, а нанесените щети са за 500 милиона песо (700 000 долара).     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.19", "title": " Извънредно положение в Чили след протести заради поскъпване на билетите за метрото (ВИДЕО)"}
{"url": "https://trud.bg/%d0%ba%d0%b0%d0%b9%d0%bb%d0%b8-%d0%b4%d0%b6%d0%b5%d0%bd%d1%8a%d1%80-%d0%bf%d1%80%d0%be%d0%bf%d1%80%d1%8f-%d1%81%d1%8a%d0%b7%d0%b4%d0%b0%d0%b4%d0%b5-%d0%bd%d0%be%d0%b2-%d1%82%d1%80%d0%b5%d0%bd%d0%b4/", "text": "Най-младата милиардерка в света Кайли Дженър предизвика истинска сензация в онлайн пространството и то само с изпяването на две думи. 21-годишната риалити звезда засне видео тур на офиса си, като една от стаите е пригодила специално за 1-годишната й дъщеричка Сторми. Влизайки в стаята, тя изпява „Rise and shine“ (прев. Стани и изгрей) на момиченцето, с което за първи път споделя певческите си умения. И въпреки че Кайли не пее особено вярно, нейните фенове буквално пощуряха и в Twitter започнаха да споделят видеото, в което пее, както и да създават ремиксове с гласа й. Един от последователите й дори я сравни с Бийтълс. Но освен сред почитателите й Кайли предизвика тренд и сред звездите – Ариана Гранде дори поиска да направи песен с това заглавие, а Майли Сайръс засне кратко видео, в което я пее, докато настоящият й приятел Коди Симпсън.", "date": "2019.10.19", "title": " Кайли Дженър пропря, създаде нов тренд"}
{"url": "https://trud.bg/%d0%bb%d0%b5%d0%b9%d0%b4%d0%b8-%d0%b3%d0%b0%d0%b3%d0%b0-%d1%81-%d1%80%d0%b5%d0%bd%d1%82%d0%b3%d0%b5%d0%bd-%d0%bd%d0%b0-%d1%86%d1%8f%d0%bb%d0%be%d1%82%d0%be-%d1%82%d1%8f%d0%bb%d0%be/", "text": "Само преди ден Лейди Гага   – неин фен я събори от сцената по време на участието й в Лас Вегас. След бруталното падане певицата побърза да си направи рентгенова снимка на цялото тяло, за да се увери, че няма никаква травми и увреждания, които да я спрат от бъдещи участия. В Instagram тя сподели рентгенова снимка на ръката си, показваща, че всичко е ок. Въпреки че няма счупвания Гага призна по-късно, че изпитва силна болка (без да дефинира къде точно). „Може да ме боли страшно много, но не бих пропуснала моминското парти на най-добрата ми приятелка“, написа в социалната мрежа певицата, допълвайки, че вече е единствената необвързана сред приятелките й.", "date": "2019.10.19", "title": " Лейди Гага с рентген на цялото тяло"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d1%81%d0%b8%d0%b4%d0%b8-%d0%b2%d0%bc%d1%80%d0%be-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%8a%d1%82-%d0%bd%d0%b0-%d0%b4%d0%b5/", "text": "Подигравателен коментар за най-страшния геноцид в човешката история – Холокоста, направи във фейсбук кандидатът за столичен общински съветник от Демократична България Тома Белев. Заради подигравката за изтребването на милиони жени, деца и мъже в лагерите на смъртта по време на Втората световна война, Белев може да бъде отстранен от листите на коалицията, научи „Труд“. Вече има десетки призиви лидерите на ДСБ и Да, България – Атанас Атанасов и Христо Иванов, да се разграничат от „еколога“. Двете формации са част от Демократична България и хора от тях са редом с Тома Белев в изборната листа. Една от първите политически реакции дойде от ВМРО и техния депутат Александър Сиди. „Тома Белев, кандидат за общински съветник в София, направи недопустимо антисемитско изказване във Фейсбук. Кой сега е нетолерантен фашизоид?“ Това попита в свой пост във фейсбук народният представител, който е и част от Националното ръководство на ВМРО, по повод коментара на Тома Белев. Сиди цитира коментара на „природозащитника“: „Най – евтино са пътували евреите в конските вагони – напълно безплатно“. И продължава: „Това е реална препратка към екстрадирането на милиони евреи по време на Втората световна война към лагерите на Хитлер. Голяма част от тях са намерили смъртта си там по особено жесток начин. Недопустимо е да се правят подобни коментари и то от хора, които се пишат защитници на човешките права, дори и в най–изкривените им форми.   Нека обърнем внимание, че този език на омразата идва само няколко дни след като България беше остро осъдена за расистки постъпки на Националния стадион „Васил Левски“ по време на мача „България – Англия“. Или да разбираме, че г-н Белев и неговите съпартийци търсят точно това – да покажат, че английските медии са прави да ни наричат „Животни“? Няма да се учудим и на това, предвид факта, че точно хората от соросоидната бленда подкрепят всички цигани, престъпници, изнасилвачи, убийци при съдебните процеси срещу тях, дори и на ниво Страсбург. Ето и поста на Сиди във Фейсбук: Тома Белев, кандидат за общински съветник в София от Демократична България, направи изключително грозен, антисемитски коментар във Фейсбук. Само преди няколко дни България бе обвинявана за расистки прояви по стадионите, а днес висш функционер на Демократична България, забележете на онези, които обвиняват нас, че сме нетолерантни фашизоиди, си позволява ужасен език на омраза. Под пост във Фейсбук за очакван скок на цената на самолетните билети заради либерално изродилия се еко „феномен“ Грета Тумберг, той си позволява да се подиграе с един изключително мрачен епизод от човешката история, а именно геноцида над евреите. Като човек с еврейски произход, настоявам арх. Борислав Игнатов – кандидатът за кмет на тази формация, както и лидерите ѝ – Иванов и Атанасов, незабавно да се разграничат от антисемитските изказвания на Тома Белев и да обяснят каква е тяхната позиция по този въпрос. Надявам се, че и еврейската общност, както и всички нормални български граждани ще осъдят този недопустим език на омразата! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.19", "title": " Тома Белев: Най-евтино са пътували евреите в конските вагони-напълно безплатно\t"}
{"url": "https://trud.bg/%d0%b0%d0%b1%d1%81%d1%83%d1%80%d0%b4%d0%bd%d0%b8-%d0%bf%d0%b0%d1%80%d1%82%d0%b8%d0%b8-%d0%b2-%d0%b1%d0%b8%d1%82%d0%ba%d0%b0-%d0%b7%d0%b0-%d0%b3%d0%bb%d0%b0%d1%81%d0%be%d0%b2%d0%b5/", "text": "Някои класират депутати С наближаването на местните избори политическите партии се надпреварват да ни обещават по-светло бъдеще в безмилостна битка за гласове. 59 партии, 7 коалиции и многобройни независими кандидати ще се борят за кметове и общински съветници на 27 октомври. Сред тях, както винаги, има колорити като Тодор Славков в София и Димитър Маринов във Велико Търново. Славков-джуниър, захапал пура на плакат до дядо си Тодор Живков, правещ скречове и слоган „Нема да е лошо! Изберете Тошо!” и Митьо Пищова, вечно раздаващ „кибапчита, кифтета, лимонадка”, обаче направо бледнеят пред техни „колеги” по света. Учредена през 1869 г., Прохибиционистката партия (ПРО) на САЩ е може би най-старата действаща нестандартна политическа организация в света. Създадена е като движение, борещо се срещу производството и продажбата на алкохол. Макар че е била актуална преди век и половина, все още показва признаци на живот – спечели над 5000 гласа на последните президентски избори. В пълна противоположност на желанието на някои американци за въздържание пък е вече несъществуващата Полска партия на любителите на бира. Политическата формация е създадена през 1990 г. и е закрита след само три години съществуване. Краткият й живот обаче е бурен – успява да спечели цели 16 места в парламента и да се раздели на две фракции, наречени Голямата бира и Малката бира. Една от страните с най-много нестандартни партии определено е Швеция. Скандинавската държава съвсем скоро се сдоби с Партия на мигрантите, чиято цел е да защитава правата на мюсюлманите. Формацията, създадена от шведския политик от турски произход Микаил Юксел, възнамерява да участва на следващите избори в страната. Друга политическа формация носи името „Доналд Дък”, кръстена на анимационния герой на Дисни. От Швеция носят началото си и добилите голяма популярност Пиратски партии, каквито има регистрирани 15 по света. Когато става въпрос за необикновени политически формации, няма как да не споменем Официалната чудовищна партия на разярените глупаци. Това е британска партия, създадена през 1983 г. от музиканта Дейвид Съч. Основната є задача е да осмива политическия живот на Острова, но въпреки това, а може би тъкмо по тази причина, не пропуска избори…   10 от най-шантавите политически формации 1. Убийствено сериозната партия Тази партия се подвизава в Австралия, платформата є включва създаване на армия от пингвини убийци, които да защитават австралийските брегове от евентуална аржентинска инвазия. 2. Германска анархистка партия Пого Създадена през 1981 г. в Хановер от двама пънкари, тази партия взима себе си толкова сериозно, че дори е участвала на няколко парламентарни вота в Германия. Пропагандира заплата за безработните, пенсия за младите, разпускане на полицията, узаконяване на всички съществуващи наркотици и пр. 3. Партия на хората, на които им е писнало Партията на хората, на които им е писнало, е създадена през 2011 г., за да издигне кукла от чорап за премиер на Канада. 4. Партия на смъртта, тъмниците и данъците Името на тази британска партия загатва черния є хумор. Сред желанията є са анексиране на Франция и връщане на смъртното наказание чрез обесване за провинения като хвърляне на боклуци по улиците. 5. Кучето с две опашки „Кучето с две опашки” е името на хумористична унгарска партия. Тя е защитник на уличните графити и няколко пъти се е явявала на избори, получавайки над 90 000 гласа. 6. Граждани за неумиращи права и равенство Това е партия, чиято цел е да защитава правата на британските граждани след смъртта им. Тя настоява умрелите да имат същите права като живите и да продължат да получават пенсии и след кончината си. 7. Партия Не ми дреме Партията „Не ми дреме” е създадена през 2014 г. за местни избори в Ирландия, на които обещава „да не прави нищо”. 8. Партия на носорозите Партията на носорозите е регистрирана на федерално ниво в Канада от сатирика Франсис Гуорд и е активна от повече от десетилетие. 9. Сериозната партия на Макгиликъди Идеологията на Сериозната партия на Макгиликъди се нарича „хуморизъм”. Съществувала е между 1984 г. и 1999 г. в Нова Зеландия и не е пропускала избори. 10. Бобената партия от новото хилядолетие Тази уелска формация е създадена през 2000 г., като основателят є е нейният единствен член – Капитан Боб, който има татуирана консерва печен боб на главата.", "date": "2019.10.19", "title": " Абсурдни партии в битка за гласове\t"}
{"url": "https://trud.bg/%d0%b4%d1%8a%d1%89%d0%b5%d1%80%d1%8f%d1%82%d0%b0-%d0%bd%d0%b0-%d0%b3%d0%b0%d0%bb%d0%b0-%d0%bf%d0%be%d0%bb%d1%83%d1%87%d0%b8-%d0%bf%d1%80%d1%8a%d1%81%d1%82%d0%b5%d0%bd-%d0%be%d1%82-%d0%bf%d1%80%d0%b8/", "text": "Щерката на тв водещата Гала получи красив пръстен от приятеля си по повод годишнината им. „Когато имате годишнина и се засечете докато си купувате подаръци“, написа в Instagram 22-годишната Мари Будева. Заради забавното съвпадение двойката решила да си размени пръстени. И въпреки че пръстенът в случая не значи годеж, в началото на годината (макар и на шега) родителите и на Мари, и на приятеля й Константин намекнаха, че им се иска именно в тази посока да се развие връзката им. Майката на Константин е колежка на Гала и се казва Деляна Маринова, по-известна с прякора си Джуджи. В ефира на предаването „На кафе“ през февруари Джуджи заяви, че младите влюбени са заедно от 4 години и любовта им е истинска.  ", "date": "2019.10.19", "title": " Дъщерята на Гала получи пръстен от приятеля си (СНИМКА)"}
{"url": "https://trud.bg/%d0%bf%d0%be%d0%bf-%d0%b7%d0%b2%d0%b5%d0%b7%d0%b4%d0%b8-%d1%83%d1%87%d0%b0%d1%82-%d0%b4%d0%b5%d1%86%d0%b0%d1%82%d0%b0-%d0%bd%d0%b0-%d0%b0%d0%b2%d1%82%d0%be%d1%80%d1%81%d0%ba%d0%be-%d0%bf%d1%80%d0%b0/", "text": "Следващата спирка е Пловдив с момичетата от 4Magic Хитови български изпълнители се включиха в образователната инициатива „В час по интелектуална собственост”, която цели да покаже на децата процеса при създаване на една песен и да научат повече за авторските права. Поп изпълнителите Любо Киров, Искрата и Люси Дяковска, рок групата Jeremy?, вокалистът на Д2 Дидо вече посетиха училища по изкуства в страната в рамките на инициативата. Популярните звезди разказаха интересни подробности за това как се създава една песен, колко труд и усилия изисква този процес и как трябва да бъдат „в час” с правата си. По-рано през годината групата Jeremy? посетиха бъдещите творци в Музикалното училище в София, а Любо Киров сподели знанията си по авторско право с възпитаниците на Училището по изящни изкуства. Малко след тях Дидо от Д2 сподели знания и опит в Националната гимназия по приложни изкуства. Преди няколко дни пък „В час по интелектуална собственост” излезе извън рамките на столицата с посещение в училище „Панайот Пипков” в Плевен. Там певицата Люси Дяковска даде пример за упражняване на морално право върху произведение с избор на песен за репертоара на No Angels. „Мениджърът ни влезе в преговори с Eurythmix за хита им There Must Be An Angel. Те се съгласиха да ни предоставят песента, само ако спазим наложената от тях матрица за звучене на кавъра. Като автори забраниха всякаква импровизация върху мелодията”. Музикалният продуцент Станислава Армутлиева е създател и основен посланик на „В час по интелектуална собственост” – проект, дело на Българска асоциация на музикалните продуценти (БАМП). Инициативата продължава на 19 ноември в НУМТИ „Добрин Петков” и Националната гимназия за сценични и екранни изкуства в Пловдив. Посланик на образователния проект на БАМП ще бъдат момичетата от групата 4Magic.", "date": "2019.10.19", "title": " Поп звезди учат децата на авторско право\t"}
{"url": "https://trud.bg/%d0%bf%d1%80%d0%be%d0%b1%d0%b0%d1%86%d0%b8%d1%8f-%d0%b7%d0%b0-%d1%85%d1%83%d0%bb%d0%b8%d0%b3%d0%b0%d0%bd-%d0%b1%d1%83%d0%b9%d1%81%d1%82%d0%b2%d0%b0%d0%bb-%d0%b8-%d1%82%d1%80%d0%be%d1%88%d0%b8%d0%bb/", "text": "Хулиган, който вече е осъждан, се споразумя с прокуратурата и получи наказание пробация за вандалска проява във великотърновски хотел. На 25 юни тази година Г.Б.Г. счупил стенна лампа с две осветителни тела, монтирана в коридор на втория етаж на хотела, разбил входната врата на стая, изцапал 15 кв.м. тапети и извадил електрически контакт в същата стая, унищожил и стационарен телефонен апарат, с което причинил на собственика имуществени вреди на обща стойност 312,10 лева. Вандалът буйствал и обиждал намиращите се в хотела служителки и крещял: „Тука сте се събрали четири курви !“. На всичко отгоре ударил с юмрук в гърдите един от служителите. Заради деянието Районен съд Велико Търново е наложил на подсъдимия задължителна регистрация по настоящ адрес за срок от една година с периодичност два пъти седмично, задължителни периодични срещи с пробационен служител за срок от една година, както и  включване в курсове за професионална квалификация, програми за обществено въздействие за срок от една година. На Г.Б.Г. е наложено и наказанието обществено порицание, което да бъде изпълнено чрез разлепяне текста на споразумението на табло за обяви в сградата на Община Велико Търново за срок от един месец.  Подсъдимият Г.Б.Г. трябва да заплати сумата в размер 514.60 лв. в полза на държавата по сметка на Районен съд – Велико Търново, представляваща направените по делото разноски, както и 5.00 лв. държавна такса в случай на издаване на изпълнителен лист. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.19", "title": " Пробация за хулиган, буйствал и трошил в търновски хотел\t"}
{"url": "https://trud.bg/59-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b7%d0%b0%d1%81%d1%82%d1%80%d0%b5%d0%bb%d1%8f-%d0%b4%d1%80%d1%83%d0%b3-%d0%bf%d1%80%d0%b8-%d0%b1%d0%b8%d1%82%d0%be%d0%b2-%d1%81/", "text": "Полицията в Ловеч задържа 59-годишен мъж от града, който снощи със законно притежаван пистолет е прострелял 40-годишен мъж в ловешкото село Лисец, починал по-късно в болницата, информира  Инцидентът е станал след битов скандал и сбиване. Криминалисти разследват случая, по който е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.19", "title": " 59-годишен мъж застреля друг при битов скандал в Ловешко\t"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%bd%d0%be%d0%b2%d0%b0-%d0%be%d1%82%d1%81%d1%80%d0%be%d1%87%d0%ba%d0%b0-%d0%b7%d0%b0-%d0%b1%d1%80%d0%b5%d0%ba%d0%b7%d0%b8/", "text": "Премиерът на Обединеното кралство Борис Джонсън, заяви, че няма желание излизането на Великобритания от структурите на Европейския съюз да бъде бавено допълнително и добави, че още една отсрочка би била „безполезна и скъпа“ и ще окаже негативно влияние върху общественото доверие в страната. Ново забавяне на Брекзит ще бъде безсмислено, отбеляза Джонсън, който говори пред Камарата на общините, предава британската медия Sky News. Той се изказа пред Камарата малко преди началото на заседанието, в което депутатите ще решат дали одобряват новите му предложения за Брекзит, които по-рано бяха приети положително от европейските лидери. Джонсън заяви, че според него „сме стигнали до най-доброто възможно решение“ и че депутатите „трябва да се откажат от илюзията“, че ако отхвърлят сделката ще получат отсрочка за Брекзит. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.19", "title": " Борис Джонсън: Нова отсрочка за Брекзит ще бъде безполезна и скъпа"}
{"url": "https://trud.bg/%d0%b4%d0%b2%d0%b5-%d0%ba%d0%be%d0%bb%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0%d1%85%d0%b0-%d0%b2-%d0%b1%d0%b8%d1%81%d1%82%d1%80%d0%b8%d1%86%d0%b0-%d0%b5%d0%b4/", "text": "Две коли се сблъскаха в Бистрица. Единият автомобил се е врязъл в къща на главния път на селото. Няма пострадали, единствено жената от злополучната къща много се уплашила. Участниците в инцидента споделиха пред  , че са карали с нормална скорост. Единият шофьор заяви, че заради неясно поведение на другия водач се е стигнало до катастрофата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.19", "title": " Две коли катастрофираха в Бистрица, едната се вряза в къща"}
{"url": "https://trud.bg/%d0%b4%d0%b8%d0%b5%d1%82%d0%b0-%d0%b1%d0%b5%d0%b7-%d0%b3%d0%bb%d1%83%d1%82%d0%b5%d0%bd-%d0%bf%d0%be%d0%b2%d0%b8%d1%88%d0%b0%d0%b2%d0%b0-%d0%bb%d0%b8%d0%b1%d0%b8%d0%b4%d0%be%d1%82%d0%be/", "text": "Проучване на Департамента по гастроентерология към университета в Неапол доказа връзката между безглутеновата диета и сексуалното желание. Италианските учени открили, че хора с неоткрита или нелекувана непоносимост към глутен имат занижено либидо, а в някои случаи дори проблеми с фертилитета. Изследваната група хора се подложила на диета, изключваща глутена и съответно отчела както повишение в желанието за сексуални актове, така и по-доброто им качество. Първата причина глутенът да влияе на сексуалния живот се крие в неразположенията, получени след приема на храни, съдържащи белтъчната смес. Подуване, газове и болка са симптоми, които влияят на самочувствието и съответно желанието и увереността за секс. Глутенът обаче оказва влияние и върху хормоналния баланс, който пък контролира либидото. Преминаването на подобна диета се препоръчва след консултация с лекар, установил непоносимостта към глутен чрез кръвни изследвания.", "date": "2019.10.19", "title": " Диета без глутен повишава либидото"}
{"url": "https://trud.bg/%d1%81%d1%87%d1%83%d0%bf%d0%b5%d0%bd-%d0%ba%d1%80%d0%b0%d0%ba-%d0%b2%d0%be%d0%b4%d0%b8-%d0%b4%d1%83%d0%bf%d0%bd%d0%b8%d1%87%d0%b0%d0%bd%d0%b8%d0%bd-%d0%b2-dota-2/", "text": "Понякога човек не знае какво губи, когато печели. И обратното. Да счупиш крак на терена е може би най-лошото нещо, което може да се случи на едно момче, мечтаещо за футболни подвизи. Точно това се случва на 15-годишният Никола Николов от Дупница, който тогава е сред младите надежди на родния футбол. Получава повиквателни за юношеския национален отбор до 16 г. и дори покана от ЦСКА.  Травмата го вади от терена задълго и Николов трябва да насочи вниманието си другаде. Едва тогава в дома му се появява компютър, а само 6 месеца по-късно Николай вече е толкова запален по игрите, че не иска и да чуе отново за топката. Казва на приятелите си, че ще изкарва пари с Dota, което предизвиква смях. Родителите му също не одобряват новото увлечение на сина си и не престават да му напомнят, че по-важно е училището. Николай се вслушва в съвета им и взима пауза от игрите, които заемат все по-голяма част от времето му, за да завърши образованието си, след което напълно се посвещава на Dota. Започна да печели пари като увеличава качествата на акаунти, които после продава на любители.  Става известен с прякора Nikobaby, а първият му отбор е G2play, с който на първия си турнир отстранява тимове като Virtus.pro, Polatiry и Complexity. Сменя много отбори, а основният му проблем е руският език. Заради него губи мястото си в Effect, но след като се научава да говори добре, получава предложения от куп тимове, сред които и престижния Virtus.pro, който представлява Русия.  В момента обаче Nikobaby сякаш има други планове. В началото на сезон 2019-20 предприе пътуване до Азия заедно с гръка Харис „SkyLark“ Зафириу. Двамата се включват в състава на Clutch Gamers, но за тяхно нещастие отборът се разпада. Николов обаче решава да остане в региона и след кратки включвания в 5-6 отбора получава покана от Mineski. Следва големият турнир The International в Шанхай и класиране на 9-12-о място. Това носи на тима почти 700 000 долара от наградния фонд, което ще помогне на вече 22-годишния българин да отвори нова страница в кариерата си.", "date": "2019.10.19", "title": " Счупен крак води дупничанин в Dota 2"}
{"url": "https://trud.bg/%d0%b2%d1%8a%d0%bb%d0%ba%d0%be-%d1%87%d0%b5%d1%80%d0%b2%d0%b5%d0%bd%d0%ba%d0%be%d0%b2-%d0%bd%d1%8f%d0%bc%d0%b0%d0%bb-%d0%b1%d1%80%d0%b0%d0%ba-%d1%81-%d0%b6%d0%b5%d0%bd%d0%b0-%d1%81%d0%b8/", "text": "Днес у нас съжителството „без подпис“ е нещо обикновено. Малцина обаче знаят, че вождът Димитров пръв е узаконил извънбрачния съюз. През 1926 г. в Москва той „венчава“ по-малката си сестра Елена за партийния си съратник Вълко Червенков. Младите си казват „да“ пред него и благословията му се оказва достатъчна – до края на живота си те не сключват граждански брак. 19-годишният Вълко и две години по-младата Елена се срещат в края на май 1919-а по време на Първия конгрес на БКП. Разбира се, тогава Червенков не знае, че това е по-малката сестра на Георги Димитров. С вожда той се запознава през следващата година, когато влиза в групата, отговаряща за охраната му. Тогава започва и връзката му с Елена. Шест години по-късно тъкмо тя му спасява живота. Като емигрант в СССР въпреки постовете му в Коминтерна и сътрудничеството на НКВД под агентурното име Спартак при една от поредните чистки идват и за него. За щастие вкъщи е само Елена – тя веднага тича при брат си, който звъни лично на Сталин и зет му отървава Сибир. На младини Вълко Червенков искал да става актьор. През 1925 г., вече член на Специалната наказателна група към ЦК на БКП, координираща терористичната дейност на Военната организация, той се явява на прослушване в Народния театър. И успява – лично директорът Николай Лилиев парафира назначението му като стажант-актьор. Задочната смъртна присъда след атентата в „Св. Неделя“ обаче го кара да емигрира в Москва и да се откаже от актьорската кариера заради партийната. Преданият червен воин е човек с лирично сърце – пише стихове и сатири, другарува със Смирненски, Разцветников, Каралийчев, Бешков и други творци. И когато вече е начело на Партията и държавата, Червенков не пропуска оперна или театрална премиера, нито пък новоизлязла книга. Младежката страст към перото не го е оставила и „на върха“ – първият човек в Партията и държавата тайно печата епиграми в „Стършел“ под псевдонимите Петров, Владимиров и Незван. Във вилата в Бояна, където е обичайното му седалище, често декламира както някога Смирненски и Маяковски или пък демонстрира актьорските си дарби, сполучливо имитирайки хора от обкръжението си. За домакинството се грижи лично Елена. Обстановката там съвсем не е строго официална – вождът се държи с персонала свойски Раздава пари на нуждаещите се даром, играе шах и домино с охраната, заспива на терасата, докато го бръснат, или в киносалона по време на прожекция. Културните интереси и начетеност рязко отличават Вълко Червенков от масата безпросветни партийни функционери. Неслучайно неговата дума се оказва решаваща в защита на редица таланти, проявили „своеволия“ и погнати от партийната цензура. Тъкмо възторжената му оценка за „Тютюн“, изразена в лично писмо до Димитър Димов, спасява творбата от злополучните й критици. Червенков подкрепя и Багряна, одумвана като царски антураж, дава лични пари за закупуването на майсторска цигулка за Дина Шнайдерман. А когато Камен Зидаров като директор на Народния театър решава да уволни драматурга Николай Лилиев, защото не идвал на партийни събрания и не викал с всички „Ленин-Сталин-Димитров!“, Червенков кипва. „Да идеш да му кажеш на оня блюдолизец – казва той на своя сътрудник Васил Иванов, – че него ще го забравят веднага щом изхвърчи от Народния театър. А Николай Лилиев ще го помнят дори и тогава, когато и мене забравят! И още, че докато Червенков е на власт, Лилиев ще е драматург в Народния театър!“  В личния си живот зетят на Димитров е скромен Секретарката му Надя Дончева свидетелства, че имал два-три костюма – един работен, един габардинен тип „сталинка“ и един официален. С обувките било същото – 1-2 чифта ежедневни и едни официални, „танцувални“, както ги наричал. И двамата му братя не се възползват от общественото му положение – единият си остава шофьор, а другият техник.  Червенков държи дъщеря му и синът му, учещи в Москва, да са на равна нога с другите български студенти. Веднъж сварва Елена да разговаря с щерка си от телефона на охранителя. „Да се разберем – казва и на двамата. – На месец – един колет и един разговор. В Москва не учат само нашите деца. Те няма да бъдат бели врани“. При утвърждаване на единното щатно разписание най-голяма заплата Червенков отрежда на председателя на БАН и на директора на Народната банка – своята намалява чувствително. За конфуз, когато след Априлския пленум го свалят и правят вицепремиер, заплатата му се оказва по-голяма от тази на заместилия го начело на държавата Антон Югов…  На Априлския пленум членовете на ЦК послушно гласуват инспирираните от Москва промени Червенков остава вицепремиер още 5 години, но е в пълна изолация. През 1962 г. той е освободен от всички постове и изключен от БКП на пленум, за който въобще не знае – без да чуе обвиненията, без да бъде изслушан. Заедно с него от ЦК е отстранена и жена му. Двамата научават новината от вестниците едва на другия ден. Година по-късно Елена Димитрова е блъсната от камион на Горнобански път и получава тежка контузия. Свидетелят на произшествието загадъчно изчезва. През 1965 г. 36-годишният син на Червенкови Владимир загива нелепо при неизяснени обстоятелства – пада от четвъртия етаж на сграда в центъра на София върху балкона на третия. Според едни причината е тежкото му пиянство, други пък намесват „дългата ръка“ на МВР и КГБ. Вълко Червенков, дотогава преглъщал всичко в името на любимата Партия, в края на живота си изохква: „Убиха го!“", "date": "2019.10.19", "title": " Вълко Червенков нямал брак с жена си\t"}
{"url": "https://trud.bg/%d0%bd%d0%b0%d0%b4-%d0%bf%d0%be%d0%bb%d0%be%d0%b2%d0%b8%d0%bd-%d0%bc%d0%b8%d0%bb%d0%b8%d0%be%d0%bd-%d0%b4%d1%83%d1%88%d0%b8-%d0%bd%d0%b0-%d0%bf%d0%be%d1%80%d0%b5%d0%b4%d0%b5%d0%bd-%d0%bf%d1%80%d0%be/", "text": "62-ма души бяха ранени при нови кървави сблъсъци в Барселона. Повече от половин милион души излязоха в петък вечерта по улиците, за да се противопоставят на присъдите на каталунските лидери, обявили независимостта преди две години. Въпреки че демонстрациите бяха заявени като мирни, маскирани за пети пореден ден хвърляха камъни, подпалиха автомобили и кофи за боклук, а след това атакуваха силите на реда. Полицията отговори със сълзотворен газ, гумени куршуми и водни струи, информира Нова тв. Арестувани са 17 души.       АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.19", "title": " Над половин милион души на пореден протест в Барселона, десетки ранени и арестувани"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d1%81%d0%b2%d0%b8%d0%ba%d0%b2%d0%b0-%d0%bf%d1%80%d0%b5%d0%b4%d1%81%d1%80%d0%be%d1%87%d0%bd%d0%b8-%d0%b8%d0%b7%d0%b1%d0%be%d1%80%d0%b8/", "text": "Македонският премиер Зоран Заев иска бързо провеждане на предсрочни парламентарни избори. Това съобщи самият той преди минути по време на извънредно обръщение към нацията, предава БГНЕС. Решението на Заев идва часове след блокирането от страна на Франция на започването на предприсъединителни преговори за членството на страната в ЕС. Зоран Заев иска изборите да бъдат проведени в най-кратки срокове. Той няма намерение да подава оставка. Премиерът на РС Македония Зоран Заев ще представи тази си позиция утре по време на лидерската среща при президента Стево Пендаровски. “Ние изпълнихме всичко, а ЕС не спази обещанието си. Те направиха историческа грешка. Всичко, което можехме, направихме. Безспорен факт е, че ние сме жертва на европейска грешка. Аз съм разочарован и гневен”, подчерта премиерът Заев. “Поемам върху себе си разочарованието на гражданите. Европейският сън на македонския народ няма да бъде унищожен. Отговорно заставам пред Вас и поради тази причина искам да чуя Вашата позиция по отношение на провеждането на бързи предсрочни избори в най-скоро време. Вие ще решите по кой път ще вървим”, каза още Заев и добави: “Сериозността на днешния ден изисква сериозно решение”. Той призова да се продължи по европейския път, защото друго води към национализъм, изолация, бедност и изграждането на паметници от стиропор. “Готов съм за нов чист мандат за изграждането на европейска държава”, подчерта Зоран Заев и обеща да изгражда добросъседски отношения. “Не са ни нужни разправии със съседите”, каза още македонският премиер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.19", "title": " Зоран Заев свиква предсрочни избори"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%be%d1%84%d0%b8%d1%8f-%d1%81%d0%b8%d0%b4%d0%b5%d1%80%d0%be%d0%b2-%d0%bd%d0%b5-%d1%81%d0%b5/", "text": "„Откакто съм основал партия АТАКА, основните медии у нас имат два подхода: очерняне или пълно мълчание. Няма средно положение”, написа във фейсбук страницата си кандидатът за кмет на София и лидер на партията Волен Сидеров. Той пише още: „Сега съм отново в предизборна кампания. Каква е равносметката? Държавната телевизия, на издръжка на всички нас – БНТ, ме отряза от участия за цялата кампания с неправомерно решение на своя Управителен съвет, противоречащо на Изборния кодекс и договорите между БНТ и АТАКА. В другата монополна телевизия – Би Ти Ви, за цялата кампания нямам нито една покана за студийно участие – нито една! В третата монополна телевизия благосклонно отпуснаха едно-единствено участие в сутрешния си блок за цялата кампания – на 21 октомври, понеделник. Имаше такава уговорка. Но бързо се поправиха. В петък, 18 октомври, ръководството на НОВА ми съобщи, че е решило да не участвам. Интересен е синхронът между държавната и частните медии, с който ме цензурират. Да не би да се управляват от едно място? Господин президент на Република България, госпожо председател на Народното събрание, господин министър-председател на Република България! И тримата сте по-млади от мен и не помните, че съм рискувал свободата си  преди 10 ноември 1989 г., за да има в България свобода на словото, равнопоставеност на политическите сили и право на народа да се информира. Припомням ви този факт от живота си и ви питам: „Добре ли ви е да сте начело на държава, в която основните медии запушват устата на един политик?” Избори 2019. Платено съдържание. Купуването и продаването на гласове е престъпление.", "date": "2019.10.19", "title": " Кандидат-кметът на София Сидеров: Не се ли уморихте да ме цензурирате?\t"}
{"url": "https://trud.bg/%d0%b0%d0%ba%d1%86%d0%b8%d1%8f-%d0%bd%d0%b0-%d1%81%d0%bf%d0%b5%d1%86%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b8-%d0%b3%d0%b4%d0%b1%d0%be%d0%bf-%d0%b2-%d0%bd/", "text": "Спецпрокуратурата и ГДБОП провеждат акция в Несебър. Претърсват са домовете и офисите на хора, свързани с местната власт. По непотвърдена информация акцията е свързана с предстоящите избори, информира  . Пред магазин на съпругата на един от кандидат-кметовете на Несебър има полиция и служители на Антикорупционната комисия. Все още няма официална информация за характера на акцията. В града патрулират полицейски коли, а местни жители обясниха, че това се случва от няколко дни насам. Според тях това е свързано с предстоящите местни избори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.19", "title": " Акция на спецпрокуратурата и ГДБОП в Несебър"}
{"url": "https://trud.bg/%d0%b3%d0%bb%d0%be%d1%80%d0%b8%d1%8f-%d1%81-%d0%bd%d0%be%d0%b2%d0%b8-%d0%ba%d0%b0%d0%b4%d1%80%d0%b8-%d1%81-%d0%bb%d1%8e%d0%b1%d0%b8%d0%bc%d0%b8%d1%8f/", "text": "Гласовитата Глория зарадва феновете си с нови снимки на своя любим. Дълго време певицата само намекваше, че има човек до себе си, но  Двамата са се събрали след 10-годишна пауза, както сподели Глория в Instagram, добавяйки: „Мястото на жената е в прегръдките на истински мъж, не на страхливци“.", "date": "2019.10.19", "title": " Глория с нови кадри с любимия"}
{"url": "https://trud.bg/%d0%b6%d0%b5%d0%bd%d0%b5%d0%b2%d0%b0-%d0%be%d1%82-%d1%80%d0%b0%d0%bd%d0%bd%d0%be%d1%85%d1%80%d0%b8%d1%81%d1%82%d0%b8%d1%8f%d0%bd%d1%81%d0%ba%d0%b8%d1%82%d0%b5-%d0%bf%d1%80%d0%b5%d0%bb%d0%b0%d1%82/", "text": "Властите провеждали заседанията си в продължение на 600 години в сградата на кметството „Мисия България продължава”. Под това мото преминава месец октомври 2019 г. И няма как да е иначе, защото замислената по време на Българското председателство на Европейския съюз през миналата година инициатива се възроди. Тогава с видния историк проф. Пламен Павлов обиколихме единадесет страни по света, за да разказваме за невероятното културно-историческо наследство на нашата страна. Сега ще стигнем чак до Индия, но първо кацаме в Женева – столицата на франкофонска Швейцария. Целта не е избрана случайно. Тук се намира българското Постоянно представителство към ООН, създадено да обслужва многобройните мисии на световната организация в швейцарския град. Ето защо на нашата лекция присъстват много българи, работещи на различни позиции в тези организации. А особено вълнуващ е откритият урок, който с проф. Павлов изнасяме пред техните деца. Но нека обърнем внимание на прекрасния град Женева, изграден на брега на едноименното езеро. Поради стратегическото си местоположение територията на бъдещия град е обитавана от племена на хелветите още през III в. пр. Хр. После идват римляните, а в своите „Галски войни“ Гай Юлий Цезар споменава основания от него през 58 г. пр. Хр. град Генава. През първите векове на новата ера селището процъфтява, защото там се кръстосват търговските пътища по долината на Рона към Франция и Южна Германия. След приемането на християнството Женева става седалище на епископия още около 400 г. Тя издържа нашествията на алемани и бургунди, за да бъде присъединена към империята на франките около 534 г. В епохата на Средновековието областта попада под властта на савойските херцози. Вече през ХІV-ХV в. Женева става много важен икономически център, контролиращ търговията между Италия, Испания, Фландрия и Франция. Не случайно тогава в града се появяват първите банки, застрахователни дружества, печатници и дори Академия на свободните изкуства. Тогава властта в Женева се дели между католическия епископ, представителите на Савоя и зараждащото се местно самоуправление. В началото на ХVІ в. папата разрешава на савойските херцози да назначават прелатите на Женева. Така дребните бюргери се сблъскват със савойския произвол и започват ожесточена борба за независимост. Един от лидерите е Франсоа Бонивар, който е затворен в замъка Шийон, описан после от Байрон в поемата „Шийонския пленник“. Съюзявайки се с кантоните Берн и Фрибург, Женева добива сигурен гръб, през 1530 г. савойският херцог е разгромен при опита да превземе града и накрая признава независимостта на града. През този период избухва Реформацията и Женева става неин остров в католическия свят, където се стичат преследвани протестанти от цяла Европа. Първият протестантски проповедник е Гийом Фарел. Скоро се появява и прочутият Жан Калвин, създал учението за абсолютната предопределеност, според което всички хора са разделени от непознаваемата божествена воля на избраните и осъдените. Започва тежка конфронтация между протестантските проповедници и католическия епископ на града. В един момент той сключва военен съюз със савойския херцог, който през 1602 г. щурмува града. Атаката завършва с пълен провал, армията на французите понася сериозни загуби и е принудена да отстъпи. Независимостта и реформаторската доктрина в Женева са утвърдени с официален мирен договор. За кратко време те са прекъснати, когато военните успехи на Наполеон превръщат Швейцария в Република Хелвеция, а градът е обявен за административен център на департамента Леман на Френската република. След поражението на Наполеон през 1815 г. Женева възвръща статута на независим кантон в рамките на Конфедерация Швейцария. Разходката из историческата част на Женева е много вълнуваща, а наш гид е дипломатът Раковски Лашев, известен със своята страст към изучаване на древността. В дъжделивото октомврийско утро ние се изкачваме по левия бряг на Женевското езеро и излизаме на площада Бург-дьо-Фур – сърцето на Стария град. В непосредствена близост са Кметството, музеят на Реформацията, както и музеят на часовниците, чиито експонати са на възраст повече от пет века. Разбира се, посещаваме най-старата запазена сграда на Женева – Дома на капитан Тавел. Първата дървена сграда тук е построена още през XII век, но заедно с други къщи в града, тя е унищожена при големия пожар от 1334 г. Тогава на това място аристократичното семейство Тавел издигна нова каменна сграда, наподобяваща малък замък. Днес тя е запазена отлично и вътре се помещават експозициите на Градския музей, разказващи за най-значимите събития в историята на Женева. После минаваме и през Кметството, където градските власти са провеждали заседанията си в продължение на 600 години. Ансамбълът изненадва не само с оригиналната си архитектура, но и с уникалната акустика на двора. През летните вечери там известни изпълнители изнасят концерти на класическа музика. Естествено с проф. Павлов сме възхитени от катедралата „Сен-Пиер“ – символ на древна Женева. Строежът започва през 1160 г. и трае почти век и половина. Тук са си дали среща различни стилове, като се започва от романизма, мине се през готиката и се достигне до класицизма от средата на XVIII век, когато е изградена пищната фасада. Катедралата е една от първите църкви на калвинизма и от 1535 г. става реформаторска църква, което се отразява в по-строгата архитектура на новите елементи на сградата. За тези времена свидетелства оригиналният стол, на който е седял самият Жан Калвин. Истинско богатство се крие в подземията на катедралата и аз бързам да видя археологическите забележителности, за които съм чел много. При голям ремонт преди няколко десетилетия там се попада на най-ранните християнски строежи от ІV-VІ в. Археолозите умело разкриват тези останки и успяват да проследят развитието на епископския комплекс от малка църква и невзрачна къща за прелата до монументален архитектурен ансамбъл с пищни мозайки. Днес това богатство е прекрасно експонирано в земните недра под по-късната катедрала.   Лучена супа спасява жителите Според легендата при обсадата от 1602 г. жените на гражданите са възмутени, че съпрузите им трябва да прекъснат вечерята и да отидат да се бият с французите. Тогава те започват да изливат от стените вряща супа върху главите на нашествениците. Днес ежегодно в началото на декември се провежда празника Ескалад. Студът се гони с греяно вино и вряла лучена супа, досущ като тази, с която жените спасяват града си. Философията на проповедника Проповедникът твърди, че е невъзможно да се промени предопределената отгоре нито с добри, нито с лоши дела. Той пламенно препоръчва хората постоянно да се смиряват, а всичките си сили да посветят на труда. Богатството се обявява за дар от Бога, който трябва да се „развива”, т. е. да се пуска в „обращение”. Упражняването на труд се провъзгласява за форма на служба на Господ и религиозно призвание на човека, а професионалните успехи и натрупването на богатство се смятат за „богоизбраност”.", "date": "2019.10.19", "title": " Женева – от раннохристиянските прелати до Жан Калвин\t"}
{"url": "https://trud.bg/%d1%82%d1%83%d1%80%d1%81%d0%ba%d0%be%d1%82%d0%be-%d0%b2%d1%8a%d0%bd%d1%88%d0%bd%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%ba%d1%8e%d1%80%d0%b4%d0%b8%d1%82/", "text": "Турция обвини сирийските кюрдски сили в нарушаване на примирието. Според турското министерство на отбраната кюрди са извършили 14 атаки по сирйската граница с Турция, откакто трае петдневното примирие. То беше договорено под натиска на САЩ с цел кюрдите да се изтеглят от 30 километровата зона, в която Анкара предприе офанзива. Вчера президентът Реджеп Ердоган предупреди, че ще възобнови военните действия с пълен мащаб срещу кюрдските сили, ако те не се изтеглят от въпросната зона до вторник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.19", "title": " Турското външно министерство: Кюрдите нарушават примирието"}
{"url": "https://trud.bg/%d0%b1%d1%83%d0%bc-%d0%bd%d0%b0-%d0%bb%d0%b0%d0%b7%d0%b5%d1%80%d0%bd%d0%b0%d1%82%d0%b0-%d0%b5%d0%bf%d0%b8%d0%bb%d0%b0%d1%86%d0%b8%d1%8f-%d1%81%d1%80%d0%b5%d0%b4-%d0%bc%d1%8a%d0%b6%d0%b5%d1%82%d0%b5/", "text": "Най-често силният пол иска да премахне окосмяването на гърба, гърдите и раменете През последното десетилетие все повече мъже се интересуват от външния си вид, а статистиката показва, че една от най-честите процедури, на които се подлагат е лазерната епилация. Противно на модата на необръснатите бради, господата обаче искат да поддържат гладко обръснати тела. Американско проучване сочи, че най-често представителите на силния пол искат да премахнат окосмяването на гърба, гърдите и раменете. Има и други области, в които този метод може да бъде особено ефективен, като например зоните на подмишниците, ушите и носа, обобщават от клиниката по естетична медицина Jewel Skin. Немалка част използват лазерното лечение и за премахване на косми по лицето и брадата. Това се разглежда и като по-дълготраен и по-ефективен начин да се отървете от космите по тялото завинаги, а и защо да се занимавате с недостатъците на бръсненето (като бръсначи и раздразнения), когато можете да получите удобството за гладка кожа денонощно? Според търсенето и иновациите в тази сфера надминават очакванията ни. Изследователски екип създаде Duetto MT Evo – първата технология, която комбинира в едно два истински лазерни източника в перфектна синергия – Александрит и ND: YAG. Специално проектирана да осигури безопасни и дълготрайни резултати за всички типове кожа, новата технология е вече достъпна в столичната клиника Jewel Skin. Апаратът е конструиран през 2016 г. от изследователски екипи с познания в квантовите процеси и медицината. Производителят, италианската компания Quanta System, е водеща за проучвания в областта на лазерите и оптиката още от края на 19 век. Компанията е безспорен лидер в производството на индустриални и медицински лазери. Създава първия арт лазер за реставрация на произведения на изкуството, използван във Ватикана за съхраняване на архиви. Нейни са и първите лазери, прилагани при научните открития на НАСА. Иновацията на еволюционната технология е вътре-лазерното хомогенизиране на две лъчения със свръх висока за епилацията пикова мощност. „Позволява да избираме едновременно лъченията (различни дължини на вълната) и на двата лазера в прецизирани пропорции в зависимост от типа на кожата и пигментацията на космите на пациента”, обяснява специалистът от Jewel Skin Clinic Стефка Сиракова. Александритен лазер (755 nm) се миксира с лъчение от Nd:YAG лазер (1064 nm). Тези две доказали се в обезкосмяването лъчения работят в абсолютен синхрон за постигане на фантастичен ефект. „Александритната съставка въздейства в по-повърхностните зони и на по-светлите, фини и тънки косми. Докато Nd:YAG-овото лъчение има потенциала да унищожава по-дълбоко разположените фоликули. Nd: YAG е златен стандарт лазер за безопасна употреба върху кожа тип VI. По-ниската абсорбция на меланин при тази дължина на вълната го прави идеален за третиране и на най-тъмна кожа, тип IV до VI.” – обяснява специалистът как работи лазерът. Може би сте обмисляли лазерна епилация преди, но сте се отказали чувайки истории, които твърдят колко скъпо и болезнено е лазерното обезкосмяване. Въпреки това, технологията е напреднала толкова много, че много хора, завършили поне една сесия за епилация, разказват, че не изпитват почти никаква болка. Докато прагът на болка за всеки е различен и различните части на тялото са по-чувствителни от останалите, той все още е значително по-малко болезнен от колата маска. Едни от последните проучвания твърдят, че годишно се извършват около 13 милиона процедури лазерна епилация в световен мащаб. Това прави обезкосмяването с лазер една от първите 3 нехирургични естетични процедури, които пациентите предпочитат и търсят ежедневно. При това над 56% от мъжете и жените планират да започнат лазерно обезкосмяване и да изоставят традиционните методи за премахване на нежелното окосмяване. Така митът, че тази процедура е типично женска отпада, защото делът на господата ползващи тази услуга се е увеличил драстично. 44% от мъжете изкачват тази терапия като втората най-популярна сред тях. 32.7% от хората на възраст между 19 и 34 години предпочитат епилация с лазер пред обезкосмяване с традиционни методи. Процедурата е любима и на над 40% от хората на възраст между 35 и 50 години, показва още проучването.", "date": "2019.10.19", "title": " Бум на лазерната епилация сред мъжете\t"}
{"url": "https://trud.bg/%d1%81-playstation-5-%d1%81%d0%be%d0%bd%d0%b8-%d0%b3%d0%be%d0%bd%d0%b8-%d0%bd%d0%be%d0%b2-%d1%81%d1%82%d0%b0%d0%bd%d0%b4%d0%b0%d1%80%d1%82/", "text": "LetsGo Digital изготви реалистичен триизмерен модел Японската компания “Сони” доскоро пазеше зорко всяка информация, която може да се отнася до прототипа на новата є игрова конзола последно поколение PlayStation 5. Но с наближаването на обявената пускова дата през декември 2020 г. от технологичният гигант започнаха лека-полека да разкриват някои подробности, за които се очаква да научим много повече в продължение на следващите месеци. Без изненада от компанията са решили да нарекат новият си проект PlayStation 5 – не че някой е очаквал по-различно, но в крайна сметка винаги има поле за креативна изява, когато опре до ожесточения пазар в игровия маркетинг. Конзолата ще поддържа и игри от предшественика си PS4 и такива за виртуална реалност PSVR, както и ще разполага с увеличен обем SSD-памет. Въпреки всичко това, от японската компания държат картите прибрани колкото могат и е в ръцете на интернет-потребителите да коментират очакванията си от новата конзола. През август група любители разкриха в Бразилия внесен иск за патентоване на прототип от името на “Сони” с V-образен дизайн. Холандското онлайн-списание LetsGoDigital изготви реалистичен триизмерен модел, снимките на който плъзнаха из мрежата със скоростта на горски пожар. Последното е много вероятно да е провокирало Матю Скот, един от високопоставените програмисти в британската компания Codemasters, да пусне съобщение в “Туитър”, че става въпрос само за прототип, създаден ексклузивно за софтуеърни разработчици. Туитът му беше изтрит скоропостижно, заедно с целия профил на Скот, но и преди да бъде видян от достатъчно хора на планетата. Което мнозина възприеха за потвърждение, че това наистина е първият поглед върху новата конзола PlayStation 5.", "date": "2019.10.19", "title": " С PlayStation 5 „Сони” гони нов стандарт"}
{"url": "https://trud.bg/%d0%bb%d0%b5%d0%bd%d0%b5%d0%bd%d0%be%d1%82%d0%be-%d1%81%d0%b5%d0%bc%d0%b5-%d0%b5-%d0%b4%d0%be%d0%b1%d1%8a%d1%80-%d0%bf%d0%be%d0%bc%d0%be%d1%89%d0%bd%d0%b8%d0%ba-%d0%bd%d0%b0-%d0%b7%d0%b4%d1%80%d0%b0-2/", "text": "Специално за „Труд” д-р Людмила Емилова представя своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 46 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. Култивираният лен или наричан още културен лен (Linum usitatissimum) e вид от голямото семейство Ленови (Linaceae). Сортовете от този вид са основно влакнодайни и маслодайни. От маслодайните се добива така популярното в последните години ленено масло. То е може би най-богатият източник на омега 3 мастни киселини в природата. Омега 3 и 6 мастните киселини са полиненаситени есенциални мастни киселини. Наричат се есенциални, защото човешкото тяло не може да ги синтезира и е необходимо да се набавят с храната. Омега 3 в лененото семе е под формата на АЛА (алфа-линоленова киселина, както при почти всички растителни видове, като изключим водораслите). Тази омега мастна киселина съдържа 18 въглеродни атома и тялото я използва за синтез на изключително полезните и необходими дълговерижни киселини – ейкозапентаеновата (ЕПА) и докозахексаеновата (ДХА). И двете имат подчертано важни функции в човешкия организъм. Намаляват възпалителните процеси, подобряват зрението и функциите на централната нервна система. Но тук има много важно уточнение. За да може този процес на трансформация на АЛА в ЕПА и ДХА да се осъществи, трябва съотношението на приетата АЛА спрямо омега 6 да е от 1 към 1 до 1 към 4, защото и двата вида киселини се конкурират за една и съща ензимна система в черния дроб и насищането є с омега 6 блокира ефективната трансформация на АЛА в ЕПА и ДХА. Проблемът се задълбочава и от факта, че омега 3 са много по-нестабилни от омега 6 и много по-лесно се окисляват, особено под въздействието на топлина и светлина. Затова винаги препоръчвам на пациентите като оптимален вариант да предпочетат за консумация прясно смляно ленено семе пред купено смляно или пък ленено олио. В последно време все повече мащабни научни изследвания затвърждават факта, че лененото семе е по-добрият източник на омега 3 и всекидневен прием на поне една супена лъжица ленено семе, смляно непосредствено преди консумация и прието не по-късно от 15 минути след това. С него могат да бъдат наръсени салатите, нарязаните плодове или да бъде добавено в смутито. Така много евтино и лесно можем да постигнем оптимално съотношение на полиненаситените киселини в менюто ни. Винаги съветвам пациентите да включват лененото семе много внимателно. Започва се с 1 чаена лъжичка и постепенно може да се стигне до 1-2, максимум 3 супени лъжици прясно смлени семена дневно. Това настоятелно подчертаване е необходимо и във връзка с ширещите се напоследък информации за свръхтоксичност на лененото семе – нещо, което не намира оправдание, нито в исторически, нито в научен план. В личен план бих споделила, че имах период от една година, в който приемах по 3 супени лъжици прясно смляно ленено семе заедно с приема на плодове в 10 ч. Също както костилките на горчивите бадеми и кайсиевите ядки, лененото семе съдържа цианогенни гликозиди. Същото може да бъде казано и за голяма част от ядките, плодовете, семената и зърната на нашата трапеза, но с различна концентрация на тези вещества, разбира се. Човешкото тяло притежава най-малко пет различни начина за разграждане, деактивиране или освобождаване от цианидите. Един от тях е чрез ензима, наречен роданаза. За разграждането на цианидите в нашето тяло е необходимо наличието на протеини, така че повечето случаи на хронично натравяне с цианогенни гликозиди са описани при популации, при които се наблюдава хронично недохранване. В световната литература няма нито един изнесен случай на отравяне с цианиди след консумация на ленено семе. Благодарение на неуморната работа на д-р Майкъл Грегър и неговия екип при анализ на всичката налична научна информация, базирана на реални доказателства, вече знаем, че за да има изобщо някакъв токсичен ефект върху човешкия организъм, трябва да изядем поне 60 грама фино смляно ленено семе на празен стомах. Обичайната доза от 1 до 3 супени лъжици на ден въобще не бива да притеснява консумиращите го. Това се потвърждава и от нашия дългогодишен опит в медицинския център. Важно е да се отбележи, че малките семенца са богати също и на лигнани, известни с високите си антиоксидантни свойства. Наличието им в ленените семена е до 80 пъти по-голямо в сравнение с други растителни храни. Откриват се разтворими, както и неразтворими фибри, фолати и много минерали. Заради тези качества лененото семе е сочено от все повече съвременни изследователи като полезно срещу упорит запек, за укрепване на кръвоносните съдове, срещу затлъстяване и дори за превенция на рак на гърдата, простатата и дебелото черво. В народната ни медицина то е намирало приложение за укрепване на организма, за справяне със запек, като отхрачващо и противокашлично средство и др. Ползвало се е често във вид на отвара. Заради разширяващата се популярност на лененото семе, научният интерес към него е траен и вероятно ще бъдем свидетели на още нова информация за приложението му. Проучвания, публикувани в американското медицинско списание „Хипертония”, например доказаха, че дори когато към брашното за мъфини биват добавени смлени ленени семена, те отново успяват да повишат нивата на омега 3 при консумиращите ги, дори и след термична обработка. Т. е. лигнаните и останалите ценни вещества в лененото семе имат протективно действие и не позволяват окислението на омега 3. Тези активни вещества се изхвърлят, когато се отделя само олиото от семената. Разбира се, оптималният вариант е консумацията на прясно смляното сурово ленено семе. На пазара масово могат да бъдат намерени два сорта ленено семе – кафяво и златно. И двете имат сходни качества и вкус, така че изборът е въпрос на индивидуални предпочитания.   Безглутенов хляб  250 г сурова елда, 50 г суров белен слънчоглед и 50 г ленено семе се смилат до фино брашно. Към него се добавят 400 мл вода, 10 г био бакпулвер и щипка сол. Разбърква се добре с помощта на кухненски робот или миксер до получаване на смес, подобна на тази за кекс. Изсипва се в тавичка, предварително постлана с хартия за печене. Пече се в предварително загрята фурна на 160 градуса за около 40 минути.", "date": "2019.10.19", "title": " Лененото семе е добър помощник на здравето\t"}
{"url": "https://trud.bg/%d1%81%d0%b5%d0%bc-%d0%bd%d0%b0%d0%b7%d0%bd%d0%b0%d1%87%d0%b8-%d0%b7%d0%b0-%d0%b2%d1%80%d0%b5%d0%bc%d0%b5%d0%bd%d0%b5%d0%bd-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d0%b1%d0%bd/", "text": "СЕМ назначи за временен директор на БНР Антон Митов, съобщиха от СЕМ. Управлението на БНР е възложено на Митов до провеждане на нов избор за генерален директор в срок до три месеца, считано от 18 октомври. Решението подлежи на обжалване чрез Съвета за електронни медии пред Административен съд – София област в 14-дневен срок от датата на съобщаването му. Обжалването на решението не спира изпълнението му, съгласно Закона за радиото и телевизията.  Съветът за електронни медии (СЕМ) взе решение за предсрочно прекратяване на мандата на генералния директор на Българското национално радио г-н Светослав Костов, считано от 18 октомври на свое заседание, проведено на 17 октомври. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.19", "title": " СЕМ назначи Антон Митов за временен директор на БНР"}
{"url": "https://trud.bg/%d1%81%d0%b8%d0%b4%d0%b8-%d0%be%d1%82-%d0%b2%d0%bc%d1%80%d0%be-%d1%81%d1%8a%d1%81-%d1%81%d0%b8%d0%b3%d0%bd%d0%b0%d0%bb-%d0%b4%d0%be-%d0%b2%d1%8a%d0%bd%d1%88%d0%bd%d0%be-%d0%bc%d0%b8%d0%bd%d0%b8%d1%81/", "text": "Депутатът Александър Сиди от ВМРО ще подаде сигнал до Министерство на външните работи заради   на Тома Белев, който е кандидат за столичен общински съветник от „Демократична България“. Това съобщиха от пресцентъра на ВМРО. Нарушени са не само Международни актове, но и българското законодателство. Мълчанието на ръководството на „Демократична България“ го прави съпричастно, категоричен е Сиди в писмо до Националния координатор за антисемитизъм заместник-министърът на външните работи Георг Георгиев. Припомняме, че по-рано днес членът на Националното ръководство на ВМРО и народен представител в 44-ото Народно събрание Александър Сиди, направи остър коментар за публикацията на Белев във Фейсбук, която гласи: „Най–евтино са пътували евреите в конските вагони – напълно безплатно“, което е реална препратка към екстрадирането на милиони евреи по време на Втората световна война към лагерите на Хитлер. Голяма част от тях са намерили смъртта си там по особено жесток начин. Недопустимо е да се правят подобни коментари и то от хора, които се пишат защитници на човешките права, дори и в най – изкривените им форми. В писмото до Георгиев са цитирани норми от българското законодателство, които са грубо погазени от представителя и кандидат за общински съветник от „Демократична България “ в София Белев. Сиди подготвя и сигнал до ЦИК заради недопустимия език на омразата, използван от екоактивиста. В сигнала Сиди, който е с еврейски произход, допълва още, че липсата на адекватна реакция от страна на политическите лидери на „Демократична България“ Христо Иванов, Атанас Атанасов, както и на водача на листата и кандидат за кмет на „Демократична България“ арх. Борислав Игнатов е много смущаваща и трябва да се обърне внимание и на текстове от Наказателния кодекс, които се съотнасят към съпричастност на група или общност. Прилагаме и копие от писмото, изпратено до официалната поща на заместник-министър Георг Георгиев. Документът ще бъде входиран в понеделник сутринта в деловодството на МВнР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.19", "title": " Сиди от ВМРО със сигнал до Външно министерство заради антисемитските коментари на Белев\t"}
{"url": "https://trud.bg/%d0%ba%d0%b0%d1%80%d1%84%d0%b8%d0%be%d0%bb%d1%8a%d1%82-%d0%b5-%d0%b8%d1%81%d1%82%d0%b8%d0%bd%d1%81%d0%ba%d0%b8-%d0%b0%d1%80%d0%b8%d1%81%d1%82%d0%be%d0%ba%d1%80%d0%b0%d1%82/", "text": "Наричан още цветно зеле, карфиолът е от едно семейство с броколи, зеле и къдраво зеле. Също като роднините си е много богат на витамини, особено на С, В5, В6, К, на омега-3 мастни киселини, фибри, микроелементи. Няма почти никакви мазнини и само 28 калории в 100 грама. Карфиолът има нежна текстура, затова трябва да се готви за кратко. За да не покафенее, докато се бланшира в метален съд, се добавят няколко капки лимонов сок във водата. Може да се приготви на пара за около 15 минути. Ако искате да го задушите с масло и вода, са достатъчни 7 минути. Панирането също е вкусен начин за приготвянето му. Подхожда си поднесен с чеснова майонеза.    Крем супа от карфиол Необходими продукти :  30 г краве масло  1 глава кромид лук  1 стрък целина  600 г карфиол  440 мл пилешки бульон  315 мл прясно мляко  1 дафинов лист  1 стрък прясна мащерка  125 г заквасена сметана  сол  смлян черен пипер  зелен лук Начин на приготвяне:  Лукът и целината се почистват и нарязват на дребно. Карфиолът се почиства и накъсва на малки розички. Кравето масло се разтопява в тенджерата. Лукът и целината се задушават на тих огън до омекване. Прибавят се карфиолът, бульонът, млякото, дафиновият лист и мащерката. Супата се кипва, след което огънят се намалява. Вари се 20 минути или до омекване на карфиола. Супата се охлажда за кратко и се пасира в блендер или с пасатор. Добавя се сметаната и супата се загрява, без да завира. Подправя се със сол и черен пипер на вкус. Поднася се топла с крутони и ситно нарязан зелен лук.   Шницели от карфиол на фурна Необходими продукти:  1 голяма глава карфиол  2 яйца  1/2 ч.ч. сирене пармезан (настъргано)  2 с.л. зехтин  3 скилидки чесън  2 с.л. сух босилек  сол и черен пипер на вкус Начин на приготвяне:  Карфиолът се измива и се настъргва. Посолява се и се оставя за 20 минути. Слага се в кърпа (или марля) и се изстисква от водата. Добавят се яйцата, пармезанът, зехтинът, босилекът, смленият чесън, сол и черен пипер на вкус. Разбърква се до получаване на хомогенна смес, от която се оформят 6 шницела и се подреждат в тава, застлана с хартия за печене. Пекат се около 30-40 минути в предварително загрята на 200 градуса фурна. Поднасят се със сос по желание.   Печен карфиол с кайма, домати и кашкавал Необходими продукти:  1 глава карфиол  250 г кайма  1 глава лук  1 морков  3 домата  100 г кашкавал  5 яйца  150 мл прясно мляко  магданоз  черен пипер и сол на вкус  олио Начин на приготвяне:  Разделете карфиола на съцветия, които сложете в подмазана с олио тава. Лука обелете и нарежете ситно, моркова настържете на едро ренде, магданоза накълцайте. Прибавете така подготвените продукти при каймата и подправете на вкус. Получената комбинация разпределете равномерно върху цветното зеле. Върху нея подредете кръгчета домати. Разбийте яйцата с прясното мляко и залейте съдържанието на тавата. Изпечете ястието в загрята до 180 градуса фурна за около 20 минути. След това поръсете с настърган кашкавал и върнете за 5 минути във фурната, за да се разтопи.   Пица с блат от карфиол Необходими продукти:  За блата  2 ч.ч. сварен и настърган карфиол  1 яйце  1/2 ч.ч. кисело мляко  зелени подправки по желание За гарниране  3 с.л доматено пюре  200 г броколи  10 маслини  5-6 сушени домата, нарязани  10-15 каперси  4-5 слайса моцарела Начин на приготвяне:  Карфиолът се сварява леко (пуска се във вряща вода за 10-15 мин.), без да се преварява, и се настъргва на ренде. Разбърква се с яйцето и киселото мляко и се разстила в тавичка върху намазнена хартия за печене. Пече се 20-30 минути в умерена фурна до готовност. После се изважда, намазва се с доматеното пюре и се гарнира със зеленчуците и моцарелата, може да сложите и прошуто. Запича се още 5-7 мин., докато се разтопи моцарелата. По- вкусна е, когато изчакате леко да се охлади.   „Пържоли“ от карфиол Необходими продукти:  1 голяма глава карфиол  1/4 ч.ч. зехтин  2 зелени лимона (лайм) – изцеден сок  2 скилидки чесън  1 ч.л. сироп от агаве (или друг)  1 с.л. кимион  1 ч.л. сол  1/4 вр. ситно нарязан магданоз  резени лимон за гарнитура Начин на приготвяне:  Измийте и нарежете карфиола на дебели филии във вид на пържоли. Останалите цветчета може да съхраните и да използвате за супа например или да си приготвите сок. Смесете всички подправки с изключение на кориандъра. Използвайте четка за намазване и нанесете от получената смес върху „пържолите“ от карфиол. Останалата смес ще вди послужи за сос, като я оставите в тигана по време на готвенето. Запържете карфиола на средно висока температура в продължение на 3-5 минути от всяка страна. Готово е, когато карфиолът стане мек и с приятен златист цвят. Сервирайте с прясно изцеден сок от лайм, смесен с кориандър.   Пилешки бутчета с карфиол Необходими продукти:  4 пилешки бутчета  1/2 глава карфиол  2 с.л. мед  1 с.л. горчица  2 с.л. соев сос  черен пипер  сол Начин на приготвяне:  Пилешките бутчета се сваряват до готовност, а карфиолът се накъсва на розички и се бланшира във вряща подсолена вода за няколко минути, докато омекне. Течният мед, горчицата, соевият сос, черният пипер и солта се смесват и се разбиват до получаването на хомогенна смес. Внимава се със солта, тъй като и соевият сос е солен. Със сместа се намазват бутчетата и карфиолът и се сотират в тиган с незалепващо покритие. Сервират се топли и се поръсват с пресен магданоз.", "date": "2019.10.19", "title": " Карфиолът е истински аристократ"}
{"url": "https://trud.bg/%d0%bd%d0%b0%d0%b4-150-%d1%80%d0%b0%d0%bd%d0%b5%d0%bd%d0%b8-%d0%b8-50-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%bf%d1%80%d0%b8-%d0%bc%d0%b0%d1%81%d0%be%d0%b2%d0%b8%d1%82%d0%b5/", "text": "Общо 152 души са пострадали, а 52 са били задържаните след масовите бунтове в Каталуния, предизвикани от задържането на сепаратистки лидери от испанските власти, съобщават световните медии. Властите в Барселона работят за отстраняването на последиците от погромите в центъра на града. Полицията блокира няколко улици в района на „Плаза Каталуния“, за да осигури безпрепятствен достъп до автомобилите на аварийните служби.   Недалеч от епицентъра на безредиците, спирки и павилиони са били разбити. На места има извадени павета, които радикалните демонстранти хвърляха срещу силите на реда. Въпреки това кафенетата и магазините работят в центъра на града, туристите се разхождат по улиците, а градският транспорт се движи нормално.   Общата стачка се проведе в Барселона, паралелно с мирна демонстрация, като по-късно се появи информация за сблъсъци със служители на реда в близост до Националната дирекция на полицията. 152 души са ранени в Барселона, 52 души са задържаните по последни данни.", "date": "2019.10.19", "title": " Над 150 ранени и 50 арестувани при масовите бунтове в Каталуния"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%bd%d0%b0%d1%80%d0%be%d0%b4-%d0%bd%d0%b5-%d0%b5-%d0%b4%d0%b8%d0%b2-%d0%b8-%d0%b2%d0%b0%d1%80%d0%b2%d0%b0%d1%80%d1%81%d0%ba%d0%b8/", "text": "Брекзит синдромът е заразил и довършва британците С повече от 30 години опит в модата и живота на висшето общество, Евгени ще отразява за вас горещите моменти от живота на богатите и известните. Лорд Минчев ще се изказва по злободневни теми, ще посочва модните личности на деня, ще бъде в началото и края на червения килим… Може би футболната запалянковщина не е най-добър извод за това кое е България, най-вече кое е Англия. Заради шепата провокативни групички, народни своеволия и преувеличен патриотизъм, не бива да се правят толкова окончателни изводи. Британската преса достигна тъжни върхове с изказванията си, че българите сме расисти и животни, което ме връща в онези години на лайпцигския процес срещу Георги Димитров. „Българският народ, казва той, не е див и варварски”. Изпадаме в ненужна изповедност и в днешни дни, когато един малко див и варварски спорт, се опитва да обрисува портрета на българина и на света. В дни на Брекзит и напълно неадекватно политическо и национално поведение спрямо това, британците си търсят или си планират отдушник в лицето на една скромна, работлива (донякъде), но изключително толерантна, както каза и г-н Борисов нация. Като човек, живеещ 75% от времето си в Лондон и посещаващ лично и служебно вътрешността на Кралството, виждам, че Брекзит синдромът е заразил и довършва британците почти колкото едно време чумата, само че това разяждане е духовно, като първо засяга самочувствието. Там, вижда се не стига само Кралица и Кралско семейство, не стигат световни победи в миналото (днес те са почти единствено икономически). а изглежда им се иска да стъпват на все повече рамене, за да изглеждат по-високи. В техните си очи, не в нашите. И ако ние, като нация, познаваща и разбираща себе си, не отговорим от силата на член на Европейския съюз и не изискаме извинение за срамните публикации и отношение, нека такова ни се полага вовеки. А иначе, позволете да докладвам, че почти по времето на този мач, в частният клуб Mosimann’s, работещ под герба на принц Чарлз и обслужващ най-грандиозните събития на кралското семейство, като Диамантения юбилей на Нейно Величество и сватбите на двамата и внука Уилям и Хари, се проведе Британско-българският бизнес бал в Лондон. И там, като негов организатор, уверявам ви, британци и българи се чувстваха перфектно един до друг. Новоизбраната „Мис Англия” приветства България, българския флаг редом с британския се развя в центъра на Лондон. Фризьорът на принц Хари и Меган, работещ още за принц Чарлз и останалите от семейството Даниел Галвин Джуниър, прие наградата Приятел на България. Легендата Джес Конрад също говори пред това благотворително събитие. Кралската биографка лейди Колин Кембъл бе сред почетните гости на събитието. Представители на бизнесмена Мохамед ал Файед също бяха с нас. И…нека ви разкажа за този бал и неговата благотворителност.   Мис Англия 2019 „Мис Англия 2019” бе една от наградените с престижния приз Приятел на България по време на благотворителния бал. Красивата д-р Бхаша Мукхерджи носеше бляскава вишнева рокля, а короната я възвисяваше в заслужени висини. Модна похвала заслужават още младата надежда на Острова – певицата Кери Лейтън, показала изключителен вкус в черна рокля. Бизнесменът Гари Кенеди, чийто хотел е сред топ 10 на най-награждаваните хотели във Великобритания, също е сред хората на бала, заслужаващи внимание. Неговото уважение към България и българите бе поднесено отчасти и чрез външния му вид. Кенеди беше облечен така, сякаш е на бал в Бъкингамския дворец.     Кралски биограф, бизнесдама и издател  Сред гостите беше и бизнесдамата Кармел Грийнууд, чийто съпруг Джон е сред най-големите финансисти на Острова. Той е съпричастен и за въвеждане на валутния борд в Хонгконг. Съпругата му Кармел (в средата) долетя специално за българския бал от там. Кралският биограф лейди Колин Кембъл, винаги актуална с телевизионните си изяви и книги, също беше тук за да покаже приятелска съпричастност с България. Притежателката на историческия замък Goring дори опита да изпълни с всички песента „Моя страна” и игра хоро. Организаторът на най-престижния и стар Руски бал в Лондон Атаман Сушенко даде приноса си със своето присъствие. Известният издател Дейвид Хорнсби и съдружникът му Рупърт, също приветстваха благотворителната инициатива на бала, ориентирана към фолклорните състави на Острова.   Джес Конрад поздрави българите Носителят на Ордена на Британската империя, звездата Джес Конрад, приветства българите с много настроение и шеги. Легендата на шоу бизнеса във Великобритания, оприличаван като Елвис Пресли на своето време, бе любезен да посети Британско-българския бизнес бал със съпругата си и се възхити на българските народни носии. Той се наслади на поднесеното меню, подготвено от екипа на шеф Антон Мосимън, също носител на Ордена на Британската империя и притежател на едноименния клуб, в който се проведе балът. За доброто самочувствие на българите е добре да се напомни, че преди две години от името на Нейно Величество Кралицата пристигна писмо, с поздравления за бала, а миналата година негов почетен гост бе адмирал – лорд Уест, доскорошен главнокомандващ военноморските сили на Великобритания.", "date": "2019.10.19", "title": " Българският народ не е див и варварски, братя\t"}
{"url": "https://trud.bg/%d0%be%d1%81%d1%8a%d0%b4%d0%b5%d0%bd-%d0%b7%d0%b0-%d0%b7%d0%b0%d0%ba%d0%b0%d0%bd%d0%b0-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%b8-%d0%b6%d0%b5%d1%80%d1%82%d0%b2%d0%b0%d1%82/", "text": "Мъж, осъден за закана за убийство към съселянин, и жертвата на заканата са останали недоволни от присъдата на Районен съд Велико Търново и я обжалват на втора инстанция. Със свое решение магистратите са признали подсъдимия Димитър П. Б. за виновен в това, че на 3 октомври миналата година в с. Беляковец отправил спрямо П. Й. Х. закана с убийство, която би могла да възбуди основателен страх за осъществяването й – „Ще те убия“, „Ще те изпазя, когато няма никой и ще те убия“ и „Ще платя на двама да те изнесат от къщата“. Първоинстанционният съд осъдил подсъдимия на лишаване от свобода за срок от шест месеца, изтърпяването на което отложил за срок от три години (условно). Димитър П. Б. е осъден и да заплати в полза на гражданския ищец П. Й. Х. сумата от 1000 лв. като обезщетение за претърпени неимуществени вреди вследствие извършеното престъпление по повдигнатото обвинение, като искът за горницата до 2000 лв. е отхвърлен като неоснователен. Делото в Окръжен съд –  Велико Търново ще се гледа идната седмица и е образувано на основание въззивни жалби от подсъдимия и от частния обвинител и граждански ищец.", "date": "2019.10.19", "title": " Осъден за закана за убийство и жертвата му жалят присъдата\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%be%d0%b1%d0%b8%d1%81%d0%ba%d0%b8%d1%80%d0%b0%d1%85%d0%b0-%d0%b4%d0%be%d0%bc%d0%b0-%d0%bd%d0%b0-%d0%ba%d0%bc%d0%b5%d1%82%d0%b0-%d0%bd%d0%b0-%d0%bd%d0%b5/", "text": "Домът на кмета на Несебър Николай Димитров и магазинът на съпругата му – Нури, бяха обискирани при специализираната полицейска акция, която се проведе днес в Несебър, съобщи БНР. В нея участваха ГДБОП, служители на Антикорупционната комисия и бургаската жандармерия. Акцията започна рано тази сутрин и продължи до 16.00 ч. Кметът реазказа, че полицаите обяснили, че по сигнали търсят списъци, свързани с покупко-продажба на гласове. По време на акцията са взели и мобилния му телефон. Той посочи, че полицията не е открила нищо в дома му и се надява да проверят и хората, които са пуснали съответните сигнали. Местни хора заявиха, че през последните дни в Несебър често патрулират полицейски коли. Обискирани са домовете и офисите на кандидати за кметове и общински съветници, иззети са документи и мобилни телефони, допълва БГНЕС. Няма данни за задържани лица, няма и официално съобщение за акцията. В късния следобед разследващите екипи напуснаха Несебър.", "date": "2019.10.19", "title": " Полицаи обискираха дома на кмета на Несебър\t"}
{"url": "https://trud.bg/%d0%b4%d0%bc%d0%b8%d1%82%d1%80%d0%b8%d0%b9-%d0%bc%d0%b5%d0%b4%d0%b2%d0%b5%d0%b4%d0%b5%d0%b2-%d0%b3%d0%b0%d0%b7%d0%be%d0%bf%d1%80%d0%be%d0%b2%d0%be%d0%b4%d1%8a%d1%82-%d1%82%d1%83%d1%80%d1%81/", "text": " Руският премиер Дмитрий Медведев нарече газопровода „Турски поток“ проект, който е изгоден за цяла Европа в реч пред сръбския парламент, цитирана от TACC.  „Сега през Сърбия се строи участък от газопровода“ Турски поток „от границата с България до Унгария“, каза премиерът. „Вашата страна изпълнява стриктно задълженията си“, каза Медведев. „Надяваме се строителството да приключи до началото на 2020 г.“ Медведев заяви, че е уверен, че взаимодействието на Сърбия с ЕС няма да попречи на сътрудничеството на страната с Русия по време на своята визита в Белград. „Убедени сме, че плановете на Вашата страна за сближаване с Европейския съюз няма да доведат до изкуствено потискане на двустранното ни сътрудничество“, каза той. Руският премиер каза също, че Руската федерация е отворена за равноправен диалог на принципите на взаимно уважение с Европейския съюз: „Още веднъж искам да подчертая, че ние, Руската федерация, сме отворени за равноправен диалог, на принципите на взаимно уважение с Европейския съюз, но само на такива принципи и само с разбирането, че по този начин можем да изградим взаимно изгодно сътрудничество“.", "date": "2019.10.19", "title": " Дмитрий Медведев: Газопроводът „Турски поток“ е изгоден за цяла Европа"}
{"url": "https://trud.bg/%d0%bc%d0%b8%d0%bb%d0%ba%d0%b0-%d1%85%d1%80%d0%b8%d1%81%d1%82%d0%be%d0%b2%d0%b0-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bf%d1%80%d0%be%d0%b1%d0%bb%d0%b5%d0%bc%d0%b0/", "text": "Решението на проблема с трафика в София ще дойде тогава, когато управляващите в Столична община видят реалните причини за него. Това заяви досегашният заместник-председател на СОС от БСП Милка Христова, която е втора в листата на социалистите за общински съветници. Тя участва в предизборен дебат по телевизия „Европа“ в събота сутринта. „Досега управляващите в Столична община не разглеждаха комплексно проблема по отношение на причините, поради които трафикът се увеличава, коментира тя. – Взимаха решения „на парче“, всеки проблем беше отстраняван сам за себе си, а гражданите се чудят защо няма ефект. Каква е истината? Паразитният трафик, например, е породен от липсата на места в детските градини и ясли. Това налага родителите да превозват децата си с автомобили от едно място на друго. Същото е и с учениците. Заради влошеното качество на образованието, предлагано в училищата в кварталите, децата и родителите им предпочитат тези в центъра. Това е само един от всичките примери“. Милка Христова отбеляза факта, че има закупени нови автобуси за градския транспорт, както и работата по изграждането на метрото. Според нея обаче, управляващите досега в Столична община не биха могли да кажат, че са на прав път в справянето с проблемите в транспорта в София. „Трафикът в града от използваните лични автомобили се увеличава, а не намалява. За какво отстраняване на проблема можем да говорим изобщо, каза Милка Христова. – Градският транспорт не е предпочитан, защото нито е по-удобен, нито е по-евтин, нито е по-достъпен към момента. Хората чакат много време по спирките, линиите и връзките не са удобни, все още липсва довеждащ транспорт до метростанциите, няма навеси, които да подслонят гражданите при лошо време, цената на единичния билет е прекалено висока“. Според Милка Христова, една от най-важните стъпки за разрешаването на проблемите в транспрота е приемане на нов план за организация на движението в София. Освен това е наложително довършването на участъците от Околовръстния път и вътрешните рингове – бул.“Тодор Каблешков“, пробивите на бул. „Пенчо Славейков“ и „Данаил Николаев“, връзката между ж.к. „Люлин“ и „Овча купел“. „Проблемът с паркирането в София също е много голям – автомобилите са върху уличните платна, тротоарите и зелените площи. Липсват стратегия и последователни действия за трайното му решаване. Използването на активни ленти на улиците допълнително намалява пропускателната им способност и увеличава задръстванията и проблемите с трафика, коментира Милка Христова. – Паркирането не бива да бъде само източник на пари. То е основно задоволяване на обществената потребност. Приходите на Центъра за градска мобилност от „синя“ и „зелена“ зона са около 30 милиона лева, които не ги използват за изграждане на паркинги. А алтернативата на „синята“ зона е да приберем колите в подземни и надземни паркинги. Това дори е записано в генералния план за организация на движението. Решението, което ние, от БСП, предлагаме в този случай е ЦГМ ЕАД да бъде преобразувано. Да бъде отделено общинско предприятие „Паркинги и гаражи“, което да организира дейността по паркирането в София. А приходите да бъдат използвани за изграждане на нови паркинги и за ремонт на тротоарите“. Избори 2019. Платено съдържание. Купуването и продаването на гласове е престъпление.", "date": "2019.10.19", "title": " Милка Христова: Решението на проблема с трафика ще дойде, когато в Столична община видят реалните причини за него\t"}
{"url": "https://trud.bg/%d0%b1%d0%be%d1%80%d0%b8%d1%81-%d1%86%d0%b2%d0%b5%d1%82%d0%ba%d0%be%d0%b2-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%be%d1%82%d0%ba%d1%80%d0%b8%d0%b2%d0%b0%d0%bd%d0%b5-%d0%bd%d0%b0-%d0%b8/", "text": "Похвално е, че се запазва предназначението на тази сграда – за образование и култура. В нея ,преди 1989 г., се е помещавал междуучилищен център за обучение на деца от района. Това каза кандидатът на БСП за кмет на „Искър“ Борис Цветков при откриването на испанско училище в столичния квартал „Дружба“. В събитието взеха участие посланика на кралство Испания Н. Пр. Алехандро Поланко Мата и Симеон Сакскобургготски. Борис Цветков подчерта, че името на квартала – Дружба предполага запазване, развиване и задълбочаване на връзките с близки и далечни страни, народи и култури, защото испанският език е един от най-разпространените в света. Избори 2019. Платено съдържание. Купуването и продаването на гласове е престъпление.", "date": "2019.10.19", "title": " Борис Цветков участва в откриване на испанско училище в „Дружба“\t"}
{"url": "https://trud.bg/%d0%b1%d0%b4%d0%b6-%d0%bf%d1%83%d1%81%d0%ba%d0%b0-%d0%bf%d0%b0%d0%ba-%d0%b2%d1%80%d0%b5%d0%bc%d0%b5%d0%bd%d0%bd%d0%be-%d1%81%d0%bf%d1%80%d0%b5%d0%bd%d0%b8%d1%82%d0%b5-%d0%b2%d0%bb%d0%b0%d0%ba%d0%be/", "text": "От днес поетапно се възстановява движението на всички отменени влакове по различните направления в страната, съобщиха от БДЖ. Мярката, взета в края на септември за обслужване на пътници с автобуси в слабонаселените участъци, беше свързана с необходимостта от осигуряване на достатъчен брой локомотиви за други композиции поради съществуващия в момента постоянен недостиг на тягов подвижен състав. От днес се възстановява движението на всички влакове в участъка Брусарци-Лом-Брусарци. Пътническите влакове, които ще пътуват отново от неделя /20-и октомври/, са следните: • Пътническият влак № 30135 от Карлово за Зимница, който заминава от гара Карлово в 18:00 ч. и пристига в Зимница в 21:19 ч.; • Пътническият влак № 50133 от Дупница за Петрич, който заминава от гара Дупница в 17:10 ч. и пристига в Петрич в 19:52 ч.; • Крайградският пътнически влак № 30236 от Зимница за Сливен, който заминава от гара Зимница в 21:45 ч. и пристига в Сливен в 22:06 ч. Пътническите влакове, които ще пътуват отново от понеделник /21-и октомври/, са следните: • Пътническият влак № 30130 от Сливен за Карлово, който заминава от гара Сливен в 05:05 ч. и пристига в Карлово в 08:38 ч.; • Пътническият влак № 50132 от Петрич за Дупница, който тръгва от гара Петрич в 06:40 ч. и пристига в Дупница в 09:18 ч.; • Пътническият влак № 30270 от Стара Загора за Карлово, който заминава от гара Стара Загора в 03:50 ч. и пристига в Карлово в 06:33 ч.; • Пътническият влак № 30271 от Карлово за Стара Загора, който заминава от гара Карлово в 07:03 ч. и пристига в Стара Загора в 09:54 ч. • Пътническият влак № 30175 от Карлово за Зимница, който пътува само в ден петък, тръгва от гара Карлово в 17:00 ч. и пристига в Зимница в 20:40 ч. В момента са в ход процедури за осигуряването на изправен подвижен състав, които включват ремонт и модернизация, както и се подготвят процедури за доставка на нови и под наем локомотиви с цел да бъде покрит в краткосрочен план недостига.", "date": "2019.10.19", "title": " БДЖ пуска пак временно спрените влакове в страната"}
{"url": "https://trud.bg/10-%d1%82%d0%b5-%d0%b4%d0%be%d0%bc%d0%b0%d0%ba%d0%b8%d0%bd%d1%81%d0%ba%d0%b8-%d0%b7%d0%b0%d0%b4%d1%8a%d0%bb%d0%b6%d0%b5%d0%bd%d0%b8%d1%8f-%d0%ba%d0%be%d0%b8%d1%82%d0%be-%d0%b3%d0%be%d1%80%d1%8f%d1%82/", "text": "Домакинската работа рядко е приятно задължение, но може да се превърне в такова, когато разберете колко калории изгаряте с всяко едно почистване. Компания за хранителни добавки направила проучване за 10-те домакински задължения, благодарение на които ще изгорите много калории за по-малко от час. Ето и кои са те: На първо място в списъка е миенето на банята, особено ако имате вана. Само 15 минути търкане на плочките  и почистване на фугите гори 100 калории, които ще изгорите и ако направите 100 коремни преси. Почистването на банята ще оформи мускулите на раменете и ръцете ви. Почти същия брой калории може да изгорите за един час, ако се занимавате с прането. В това се включва събиране на дрехи, зареждане на пералня, простиране и сгъване на дрехите след това. След тях в списъка се подрежда миенето на прозорци, което ще ви „отърве“ от 334 калории в рамките на един час. Нека не забравяме и миенето на чинии, което за една седмица (всяка вечер по 15 минути) изгаря общо 560 калории – същото ще постигнете и ако изплувате 2,5 км в басейна. Чистенето с прахосмукачка гори скромните 90 калории за половин час, но ако живеете в голям апартамент и имате килими, калориите са повече, а и има шанс да направите препоръчителните за деня 10 000 крачки. Останалите 5 позиции в списъка са отредени на:", "date": "2019.10.19", "title": " 10-те домакински задължения, които горят най-много калории"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0-%d1%87%d1%83%d0%bc%d0%b0-%d0%bf%d0%be-%d0%bc%d1%8a%d1%80%d1%82%d0%b2%d0%be-%d0%b4%d0%b8%d0%b2/", "text": "Първи случай на африканска чума по свинете е регистриран в Габровска област. Вирусът на заболяването е установен след взета проба от мъртво диво прасе. Предстои областната епизоотична комисия да набележи мерки за предотвратяване на разпространението на африканската чума, предава БНР. Вирусът на болестта е установен след взета проба от диво прасе, намерено мъртво в габровското село Гергини, обясни д-р Светослав Спасов, директор на Областната дирекция по безопасност на храните. Районът ще бъде претърсен за умрели диви свине, ще се поставят и капани, за да има възможност да се вземат проби от живи животни. Ще бъде въведена санитарна зона в радиус от 8 км от центъра на огнището на болестта, а в по-тесен обхват – в радиус от километър – ще бъде ограничен достъпът на хора, дърводобивът и ловът. Прасетата в личните стопанства бяха евтаназирани превантивно заради опасността от настъпване на заразата в свинефермите в областта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.19", "title": " Откриха африканска чума по мъртво диво прасе в Габровско"}
{"url": "https://trud.bg/%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%b8-%d0%b5%d0%ba%d0%b8%d0%bf%d1%8a%d1%82-%d0%bd%d0%b0-%d1%86%d0%b5%d0%bd%d1%82%d1%80%d0%b0%d0%bb%d0%bd/", "text": "„Ние в Джебел и България не искаме омразата да бъде част от политиката.“ Това каза от джебелското село Мишевско председателят на ДПС Мустафа Карадайъ. „Не искаме омразата, разделението и противопоставянето да са на трибуната на НС, в централната власт и част от законодателството на България. На еврозиборите през тази година ние показахме, че си взехме урока от разделението през 2017г“, добави лидерът на ДПС. На предизборна среща в село Мишевско, община Джебел бяха представени кандидатите на ДПС за общински съветници и кандидатът на ДПС за кмет на община Джебел Неджми Али. Карадайъ обясни, че преди 1989г за говоренето на турски език глобата е била 5 лева. Сега в Изборния кодекс има забрана да говорим на турски и глобата е 2000 лева, добави той. За това, че сме се поздравявали на еврозиборите, ние бивахме глобявани. И това става в 21 век и уж демократична България. По всички международни стандарти имаме правото на информиран избор. Да се информираме за програмите, за развитието и идеите на нашата община и държава на какъвто и да е език, обясни лидерът. Карадайъ каза, че някои партии идват и подлъгват някой наш човек, наши роднини и комшии с разни обещания и те стават техни кандидати. Бойко Борисов излиза и казва: „Ние взимаме 100 000 гласа от турците и мюсюлманите в България. Тази политика, която водим се одобрява от 100 000 мюсюлмани в България“. Излиза, че политиката на забрана на турския език се одобрява от тези, които гласуват за ГЕРБ, заяви той. Гледат да откраднат някой друг глас, за да отслабят нас. Ние даваме гласа си за ГЕРБ, те получават власт и тази власт я ползват против нас. Но ние няма да допуснем това, бе категоричен лидерът на ДПС. Мустафа Карадайъ каза, че гласовете за големите партии идват от големите градове и затова те ще се грижат за избирателите на големите градове, а не за нашите села. Гласовете на ДПС идват от нашите села и ние сме длъжни да се грижим за тях. Няма как да гласуваме за тези големи партии, които ползват властта против нас, обясни още Карадайъ. Избираме нашия кмет на кметство, но той не може да реши самостоятелно проблемите и затова отива при кмета на общината, за да постави нашите проблеми от селото, заяви лидерът. Избираме и общинските ни съветници, за да вземат правилните решения за нашите проблеми. Но зад всички тези добри идея, в община Джебел средства няма, добави той. И като не стигат парите, кмета на общината ще се обърне към народния представител. ДПС има най-мощната и силна парламентарна група днес в НС. Няма значение кой колко на брой народни представители има. Всички признават, че най-добрите експерти са в ДПС, обяви Карадайъ. Председателят на ДПС заяви, че най-много обещават тези, които нямат намерение да вършат работа. Само че ние много добре знаем, че независимо кой какво обещава, ние ако не си свършим нашата работа, няма кой друг да ни я свърши. На 27 октомври ще има избори, а следващия ден празник на победата, заключи председателят на ДПС Мустафа Карадайъ. Към всичките титли на Неджми Али трябва да прибавя и титлата архитект. Неговата програма е чудесна, амбициозна, изпълнима и в нея има великолепен икономически замисъл. Това показва само ниво. Нивото на нашата партия, на Неджми Али, на община Джебел и на нашите общини, каза зам.-председателят на ПГ на ДПС Йордан Цонев. Цонев каза, че председателят и ДПС идват тук да направят централното мероприятие за деня във вашето село. ДПС може да събере на площада 5000 души, но за нас са важни малките населени места и вие хората, добави той. ДПС е нашата партия. Да подкрепим нашата партия, да си свършим нашата работа и да бъдем полезни на нашите деца, всички хора, на Джебел и на нашата Родина, призова още Йордан Цонев. На предизборната среща присъстваха и евродепутатът Атидже Алиева-Вели, народният представител Ерол Мехмед, членът на ЦОБ Ердинч Хайрула и бившият народен представител Салиха Емин. Избори 2019. Платено съдържание. Купуването и продаването на гласове е престъпление.", "date": "2019.10.19", "title": " Мустафа Карадайъ и екипът на Централния лъч дадоха мощната си подкрепа за Неджми Али за кмет на Джебел\t"}
{"url": "https://trud.bg/%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%bd%d0%b0-%d1%81%d1%80%d0%b5%d1%89%d0%b0-%d1%81-%d1%80%d0%be%d0%b4%d0%b8%d1%82%d0%b5%d0%bb%d0%b8-%d1%81%d1%82%d1%80%d0%b0%d1%82%d0%b5%d0%b3/", "text": "„След изборите започваме да работим за политическия натиск за отмяната на законодателството, което Ви притеснява!“, пое ангажимент пред родителите Джамбазки. Заместник-председателят на ВМРО и кандидат за кмет на София Ангел Джамбазки, заедно с кандидата за общински съветник Владимир Митов проведоха среща с представители на групата на Родители обединени за децата.  Задачата на групата съветници от ВМРО в следващия общински съвет е да издири и да публикува всички взаимодействия на общината, с тези НПО-та, които са потребители на нашите пари. Защото те са навсякъде – в училища, в детски градини, в читалища. Те са се напъхали във всички социални служби и те пишат текстовете и документите от името на Столична община. Никой, дори и аз, преди 5 години, когато бях общински съветник, не съм си давал сметка, че се подготвя нещо голямо. Трябва тези НПО-та да бъде осветени, защото са се сраснали с много общински учреждения, категоричен бе Джамбазки. На срещата представителите очертаха част от проблемите със Стратегията за детето, която е идеологическа заплаха за традиционното семейство и ценностите, както в морално, така и в правно отношение. Сегашното ни законодателство е много лошо, защото понятията „дете в риск“, „насилие“ и „най-добър интерес“ са много широко формулирани. Така че абсолютно всяко дете може да бъде обявено като дете в риск, което означава намеса на държавата в семейството. Друг проблем, който очертаха представителите на РОД са свързани с това, че от 1 януари 2020 г. влизат нови промени в законодателството, които предвиждат частни доставчици на социални услуги. И за да се върнем към старото законодателство, там е въведена комисия, т.нар. мултидисциплинарен екип, който решава дали едно дете ще бъде изведено от семейството или не. В него се предвижда възможност за участие на представител на доставчик на социални услуги, може ли да си представите – НПО или някакъв доставчик на социални услуги, което предлага да речем услугата изолация на дете. Този, който ще печели от отнемането на детето, ще участва в комисията дали то да бъде отнето. Неприятното в случая е, че това може да бъдат чуждестранни организации, които не подлежат на лицензиране в България, това е пробив в националната сигурност. На този случай Ангел Джамбазки с недоумение коментира как е възможно да дадеш детето на някого, който няма никаква държавна отговорност. И допълни, че сега си дава сметка защо стана тази истерия в циганските махали – те ще бъдат първите потърпевши от Стратегията за детето, защото те отговарят на всичките критерии за дете в риск. В края на срещата кандидатът за кмет на София Джамбазки сърдечно благодари за срещата и сподели: „Въпреки че правим запис, аз си записах много важни неща от нашия разговор – цели 4 страници и не искам да ги забравя. Това, което Ви предлагам, за да не си даваме големи обещания и да мине време, нека да започнем от въпросите, които поставихте към Народното събрание. Това го поемам като задължение и ще Ви върна отговор веднага. Като свършат изборите започваме да работим за политическия натиск за отмяната на законодателството, което Ви притеснява. Ние няма да направим грешката да го заявим от наше име, защото така по-скоро ще Ви саботираме без да искаме. Ще направим разговор с политическите партии, ще сондираме мненията и ще се върнем обратно при Вас с отговорите, които имаме. Чак тогава, заедно с Вас ще преценим каква ще е следващата политическа и медийна стъпка“. Избори 2019. Платено съдържание. Купуването и продаването на гласове е престъпление.", "date": "2019.10.19", "title": " Джамбазки на среща с родители: Стратегията за детето е идеологическа заплаха за традиционното семейство и ценности\t"}
