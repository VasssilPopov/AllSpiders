{"url": "https://trud.bg/%d1%87%d0%be%d0%b2%d0%b5%d0%ba-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%bf%d1%80%d0%b8-%d1%87%d0%b5%d0%bb%d0%b5%d0%bd-%d1%81%d0%b1%d0%bb%d1%8a%d1%81%d1%8a%d0%ba-%d0%bd%d0%b0-%d0%ba%d0%be/", "text": "69-годишен пловдивчанин загина в понеделник вечерта след тежка катастрофа в района на жп надлеза преди село Поповица на пътя Пловдив – Хасково, съобщиха от Областна дирекция на МВР-Пловдив. Сигналът за инцидента с фатален край е получен на телефон 112 малко преди 19.10 часа. По първоначални данни челно са се сблъскали товарен автомобил „Фолксваген“ с хасковска регистрация и лек автомобил „Пежо“ с пловдивска регистрация, като на място е загинал 69-годишния водач на леката кола. С помощта на специализирана техника на Пожарната е извадено мъртвото тяло на загиналия, а в пловдивска болница е откаран 27-годишният шофьор на товарния микробус. На местопроизшествието е извършен оглед. Причините и обстоятелствата, довели до пътния инцидент се изясняват от служители на РУ на МВР- Асеновград. До приключване на работата движението в участъка е временно ограничено, а автомобилите се пренасочват по обходни маршрути.6 АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.23", "title": " 69-годишен пловдивчанин с „Пежо” загина след сблъсък с товарен бус край Поповица"}
{"url": "https://trud.bg/%d1%81%d0%b5%d0%b4%d0%b5%d0%bc-%d0%b4%d1%83%d1%88%d0%b8-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d1%81%d0%bb%d0%b5%d0%b4-%d0%ba%d0%b0%d1%82%d0%b0%d1%81%d1%82%d1%80/", "text": "Седем души са пострадали при катастрофа с микробус край Драгичево, съобщиха от МВР. Временно движението по път София – Перник е ограничено в участъка от с. Владая до кръстовище Драгичево. Сигнал за пътен инцидент е подаден малко след 18 часа. По първоначални данни микробус е самокастрофирал, пострадали са около седем души. Закарани са в болнично заведение. На място има полиция, пожарна и Бърза помощ. Движението се регулира от Пътна полиция. Обходният маршрут е с. Горно Драгичево-с. Драгичево -кръстовище Драгичево. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.23", "title": " Седем души са ранени след катастрофа край Драгичево"}
{"url": "https://trud.bg/%d0%b2%d0%b7%d0%b5%d0%bc%d0%b0%d1%82-%d0%ba%d0%bd%d0%b8%d0%b6%d0%ba%d0%b0%d1%82%d0%b0-%d0%b7%d0%b0-%d1%85%d0%b2%d1%8a%d1%80%d0%bb%d0%b5%d0%bd-%d1%84%d0%b0%d1%81-%d0%b2-%d0%b3%d1%8a%d1%80%d1%86%d0%b8/", "text": " Шофьорската книжка се отнема на водача, който хвърли незагасена цигари на пътя в Гърция. Това е една от новите принудителни административни мерки, които предстои да се налагат в южната ни съседка, съобщи БНР. Промените са в наказателната част на гръцкия Закон за движение по пътищата и са внесени за гласуване от Министерството на транспорта в Атина. Те предвиждат в категорията “високо рисково поведение” да се запишат още ред нарушения освен превишената скорост, употребата на алкохол и наркотици, за които и сега се взема книжката и се свалят номерата на колите. Ако бъдат приети, с тях трябва да се съобразяват и стотици български шофьори. Освен за фаса, принудителната административна мярка ще се налага за говорене по мобилен телефон по време на шофиране, паркиране на места за инвалиди, каране в аварийната лента на магистралата. Това, което особено ще засегне шофьорите на ТИР-ове, е забраната да карат в крайнолявата скоростна лента на магистралите. Статистиката показва, че много от катастрофите стават заради тези прегрешения, сочат от транспортното министерство в Атина. Предвижда се отнемането на книжката да е за два месеца при първо нарушение, при второ – за четири, а при трето водачите да отиват на изпит за правоспособност. Министър Христос Спирдзис заявява, че по-строгите мерки се налагат, за да се спре поведението на шофьорите, които плащат глоби и продължават с нарушенията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.23", "title": " Вземат книжката за хвърлен фас в Гърция\t\t\t"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%b3%d0%be%d0%b4%d0%b8%d0%bd%d0%b8-%d0%b8-%d0%bf%d0%be%d0%bb%d0%be%d0%b2%d0%b8%d0%bd%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b0%d0%bd%d0%b8/", "text": "Четири години и половина затвор при общ режим ще лежи в затвора Анитай Мейзер, постанови Варненският окръжен съд. За убийството по непредпазливост на съпруга си Николай Димов миската получи 3 г. и половина решетки, а за предложения подкуп на полицай от 30 000 евро съдът я наказа с 4 г. и половина и 8000 лв. глоба. Магистратите уважиха и гражданския иск на майката на жертвата – Петранка Димова, но редуцираха сумата наполовина до 150 000 лв. Снахата ги дължи с лихвите, както и 9000 лв. разноски по делото. До последно Мейзер не се призна за виновна. В почти едночасово изявление през сълзи тя обяви, че още в началото е трябвало да се самоубие до трупа на Николай и двамата да са като Ромео и Жулиета. „Жертва на глупостта си съм в съда. Не осъзнавам на моменти какво говоря, защото съм емоционален човек“, обясни Мейзер защо на първия процес си призна вината. Заради това в затвора й се подигравали, но тя искала името й да бъде изчистено. След като чу присъдата, Анита обяви, че всичко е било предварително нагласено и призова правосъдния министър Цецка Цачева и премиера Бойко Борисов да проверят разговорите между прокурора и адвокатите на ищците, които според нея действали в сговор, за да я натопят. Присъдата може да се обжалва в законния срок.", "date": "2017.10.23", "title": " Четири години и половина затвор за Анита Мейзер"}
{"url": "https://trud.bg/%d0%bb%d1%8e%d0%b8%d1%81-%d0%be%d0%b1%d1%8f%d0%b2%d0%b8-%d0%b2%d0%be%d0%b9%d0%bd%d0%b0-%d0%bd%d0%b0-%d1%84%d0%b5%d1%80%d0%b0%d1%80%d0%b8-%d1%89%d0%b5-%d0%bd%d0%b0%d0%bf%d1%80%d0%b0/", "text": "Люис Хамилтън заплаши „Ферари“ и Себастиан Фетел, че ще живеят под доминацията му години занапред. Британецът почти сигурно ще спечели четвърта световна титла, с което ще се изравни с аса на „скудерията“, но смята да го изпревари в историческата надпревара между двамата.  „Всъщност, червената кола ми харесва, фен съм на тази марка – обяви Хамилтън. – За всеки пилот би било чест да кара за „Ферари“, но не и за мен. Ако ме искаха, трябваше да се обърнат към моя милост по подобаващия начин. Не го сториха и сега ще бъда доволен да ги правя нещастни. Разбрах, че Себастиан е подписал нов договор и моята цел в следващите три години е да превърна живота му в кошмар. Наказвам враговете си на пистата – така ме е учеше баща ми, когато бях малък. Бях жертва на расистки нападки, но отговарях само в състезанията.“", "date": "2017.10.23", "title": " Люис обяви война на „Ферари“: Ще направя живота на Себастиан кошмар"}
{"url": "https://trud.bg/%d0%bd%d0%b5%d0%bf%d1%80%d0%b0%d0%b2%d0%be%d1%81%d0%bf%d0%be%d1%81%d0%be%d0%b1%d0%b5%d0%bd-%d1%80%d0%be%d0%ba%d0%b5%d1%80-%d1%81-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7%d0%b0-%d0%b6/", "text": "38-годишен неправоспособен рокер от пловдивското село Куртово е настанен в Университетска болница „Свети Георги” в града под тепетата, а според лекарите има сериозна опасност за живота му след тежкия инцидент, станал в събота около 18.10 часа на разклона за родното му село на Подбалканския път Бургас – София. По предварителни данни мъжът без шофьорска книжка е загубил контрол над мощния си мотоциклет „Ямаха”, който е без регистрационни табели, и се е блъснал в електрически стълб вдясно извън пътя. По случая е образувано досъдебно производство. В неделя по пътищата в Пловдивска област са станали 33 произшествия с материални щети. Регистрирани са и 6 катастрофи с осем ранени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.23", "title": " Неправоспособен рокер с опасност за живота след сблъсък в крайпътен електрически стълб"}
{"url": "https://trud.bg/%d0%b2%d0%bc%d1%80%d0%be-%d0%bf%d0%bb%d0%be%d0%b2%d0%b4%d0%b8%d0%b2-%d1%87%d0%b5%d1%81%d1%82%d0%b2%d0%b0-%d0%b4%d0%bd%d0%b5%d1%81-124-%d0%b3%d0%be%d0%b4%d0%b8%d1%88%d0%bd%d0%b8%d0%bd%d0%b0%d1%82%d0%b0/", "text": "На днешния ден преди 124 години шестима млади българи – д-р Христо Татарчев, Дамян Груев, Иван Хаджиниколов, Петър Попарсов, Христо Батанджиев и Андон Димитров, поставят началото на легендарната ВМРО. Революционната организация, която е създадена по примера на БРЦК, бързо се развива и покрива с организационна мрежа цялата територия на Македония и Одринско. Само десет години след своето създаване ВМРО вдига най-голямото въстание в българската история – Илинденско-Преображенското. След въстанието ВМРО се развива като държава в държавата и реално поема съдбата на хилядите неоправдани българи, останали в робство в Македония и Одринска Тракия. Под ръководството на Тодор Александров и Иван Михайлов ВМРО се превръща в сила с която се съобразяват враговете на България и става незаобиколим фактор в стремежите и борбата за обединение на Отечеството. По този повод днес ръководството на ВМРО в Пловдив поднесе венци и цветя пред паметника на загиналите за Обединението на България в район „Южен”. В краткото си слово пред събралите се депутатът и регионален координатор на ВМРО Александър Сиди припомни отново славните моменти от историята на организацията и напомни, че и днес идеалът не е забравен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.23", "title": " ВМРО-Пловдив чества днес 124-годишнината от основаването на легендарната организация"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%b8%d0%b7%d0%b4%d0%b0%d0%b2%d0%b0-%d1%80%d0%b5%d1%87%d0%bd%d0%b8%d0%ba-%d0%bd%d0%b0-4-%d0%b5%d0%b7%d0%b8%d0%ba%d0%b0/", "text": "Четириезичен речник на парламентарното измерение на Българското председателство на съвета на ЕС за 2018 г. – на български, английски, френски и немски език ще бъде издаден от Народното събрание. Това става ясно от обществена поръчка, публикувана на сайта на парламента. Езиковият наръчник ще е от 550 страници и ще бъде пуснат в лимитирани бройки. Освен четириезичния речник, Народното събрание търси изпълнители за отпечатване на томове с историята на парламента, дипляни с най-важните дати от учредяването на Народното събрание до наши дни, двуезични книги с подобна тематика. Общата стойност на поръчката е 169 000 лв. без ДДС. Тя включва още брандиране на информационни материали за Народното събрание и европредседателството, изработката на няколко вида календари – луксозни и работни, отпечатване на бележници, картончета с печат и др. На част от материалите избраният изпълнител ще трябва да представи собствен художествен проект на изданията. Визията обаче ще се съгласува с администрацията на Народното събрание, а при необходимост парламентът ще откупува права за ползване.", "date": "2017.10.23", "title": " Парламентът издава речник на 4 езика\t\t\t"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%b4%d1%80%d0%be%d0%b3%d0%b8%d1%80%d0%b0%d0%bd%d0%b8-%d0%b7%d0%b0%d0%b4-%d0%b2%d0%be%d0%bb%d0%b0%d0%bd%d0%b0-%d0%bf%d0%be/", "text": "Двама дрогирани шофьори се озоваха в полицейския арест в неделя, след като бяха хванати зад волана по пътищата в Пловдивска област. Около 14.40 часа в Районното управление на МВР в Раковски бил задържан 24-годишен местен жител, седнал зад волана на лек автомобил “Мерцедес” под въздействието на амфетамин. Около 23.20 часа същия ден в полицията в Първомай бил отведен 26-годишен от града, хванат да шофира след употреба на наркотици лек автомобил “Фолксваген”. Срещу извършителите са образувани полицейски производства. През последното денонощие на територията на Областна дирекция на МВР-Пловдив са регистрирани 8 криминални престъпления – грабеж, наркотици и 6 други. Разкрити са 6 престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.23", "title": " Хванаха двама дрогирани зад волана по пътищата в Пловдивско"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-65/", "text": "Образование, здравеопазване, обрана, сигурност и социална политика са приоритетите на управляващите. 400 млн. лв. повече за НЗОК. 1,296 млрд. лева за МВР, 1,193 млрд. за военното министерство.         Трудово-правната консултация на „Труд“.             Доходът от един декар е между 10 000 и 30 000 лв. В равното софийско поле 1 луковица се размножава до 15.                 Ловците от Черкаски повалиха 10 диви прасета. Голямата слука се разиграла в неделя.         Задава ли се „Борисов 4“? Предсрочни избори ще са „контролиран взрив“, а не реално разместване на политическите пластове – анализ на Борислав Цеков.         Екипът на археолога от Велико Търново Александър Чохаджиев откри уникални находки. Част от намерените древни вещи ще бъдат изследвани и в Квебек, Канада.         Новото поколение трябва да има цел, не е достатъчно да му кажеш „ти си арменец“, казва Васкен Якобиян, член на борда на AGBU (Общоарменският благотворителен съюз Парекордзаган – най-голямата неправителствена организация в света) и президент на AGBU Армения в интервю за „Труд“.     Силует на вероятния бъдещ премиер на Чехия Андрей Бабиш. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.23", "title": " Вижте акцентите в броя на вестник „Труд“ във вторник, 24 октомври 2017"}
{"url": "https://trud.bg/%d0%bc%d0%be%d0%b3%d0%b0%d1%82-%d0%bb%d0%b8-%d0%b4%d0%b0-%d0%bc%d0%b5-%d0%b7%d0%b0%d0%b4%d1%8a%d0%bb%d0%b6%d0%b0%d1%82-%d0%b4%d0%b0-%d0%bf%d0%be%d0%bb%d0%b7%d0%b2%d0%b0%d0%bc-%d0%bb%d0%b8%d1%87%d0%bd/", "text": " Работя по трудов договор. Работодателят ми иска да посоча номера на личния ми телефон за изпълнение на служебни ангажименти. Служебен телефон не ми е подсигурен. Имам ли право да откажа да дам съгласие за посочване на личния ми номер за служебни цели?  В. Благоев, София  Ваше лично право е да откажете да предоставите на разположение личния си телефонен номер за служебни цели, защото няма нормативно установено подобно задължение за работника или служителя. Задължение на работника е да изпълнява законните нареждания на работодателя, но понякога се злоупотребява с тълкуването на това задължение, защото някои работодатели си позволяват да издават нареждания, без те да бъдат в унисон със законовите разпоредби, възползвайки се от властовите взаимоотношения работодател – работник. Очакваме въпросите ви на адрес:  1797 София, ул. „Лъчезар Станчев” 7,  Email: trud@trud.bg и trudonline@gmail.com", "date": "2017.10.23", "title": " Могат ли да ме задължат да ползвам личния си телефон за служебни цели?"}
{"url": "https://trud.bg/%d1%81%d1%82%d0%b0%d0%b2%d0%b0%d0%bc%d0%b5-%d0%bb%d0%b8%d0%b4%d0%b5%d1%80-%d0%b2-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%bd%d0%b0-%d1%88%d0%b0%d1%84/", "text": "България има шанс скоро да се превърне в световен лидер при производството на шафран. Петгодишната прогнозата е на Хасан Тахиров, председател на Националната асоциация на производителите на шафран. Потвърдена е от френски учени, изследвали насажденията от син минзухар у нас. Те били изумени, като изровили от различни части на 3 дка нива близо до Кремиковци, средно по 15 луковици от гнездо. Според лабораторните данни, нашият шафран е и с много високо качество. “Дългата суша и големите горещини са свили производството в Иран и са понижили качеството. Промените в климата у нас пък благоприятстват развитието на растението, от което се прави най-скъпата подправка в света. Само за една година от 1 луковица изникват нови 15”, обясни за “Труд” Тахиров. Той е завършил икономика в България. През 1973 година избягал в Австрия, после в Швеция. Там учил световни политически инвестиции. Когато се завърнал в родината започнал да експериментира с отглеждането на син минзухар за шафран. Сега заетите с това производство у нас са близо 5000 души. Доходът от 1 декар с минзухар в България е между 10 000 и 30 000 лева. Реалната цена на световните пазари е 10 000 евро за килограм.  Интерес към българския шафран вече има от Чили, Франция и Германия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.23", "title": " Ставаме лидер в производството на шафран\t\t\t"}
{"url": "https://trud.bg/%d0%b2%d0%b0%d0%bb%d0%b5%d0%b6%d0%b8%d1%82%d0%b5-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%b8-%d0%bf%d1%80%d0%b5%d0%b7-%d1%81%d0%bb%d0%b5%d0%b4%d0%b2%d0%b0%d1%89%d0%be/", "text": "През следващото денонощие валежите ще продължат. Значителни ще са в централните и източните райони от страната, в западните временно ще отслабнат. Температурите ще се понижат още и в повечето райони максималните ще са между 11° и 16° съобщиха от НИМХ. Вятърът ще е слаб до умерен от северозапад, в източните райони – от изток, постепенно през деня ще се ориентира от североизток и ще се усилва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.23", "title": " Валежите продължават и през следващото денонощие"}
{"url": "https://trud.bg/%d0%b5%d0%ba%d0%be%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%be%d0%b4%d0%be%d0%b1%d1%80%d0%b8-%d0%b8%d0%b7%d1%82%d0%be%d1%87%d0%bd%d0%b8%d1%8f-%d0%b2%d0%b0%d1%80%d0%b8%d0%b0/", "text": "Министърът на околната среда и водите Нено Димов подписа предложението на Висшия експертен екологичен съвет (ВЕЕС) към ведомството за изграждането на лот 3.2 на магистрала “Струма” по Източния вариант. Това става ясно от публикувано решение на сайта на министерството. При този вариант на магистралата движението се разделя на две самостоятелни и раздалечени едно от друго пътни платна. В посока Гърция участъкът преминава по съществуващия път I-1 (Е-79), а за София – по нов терен на изток от Кресненското дефиле. От Висшия експертен екологичен съвет, в който се обединяват експерти от няколко институции, включително и неправителствени организации, обявиха преди десет дни, че са взели решението на база задълбочена експертна дискусия и са се съобразили със значителния брой становища, позиции, мнения и възражения, постъпили в хода на процедурата по оценката на въздействието на околната среда (ОВОС), за различните варианти на трасе. Обсъдени са били резултатите от обществените обсъждания и заключенията на независимите експерти от извършените ОВОС и Оценката за съвместимост с предмета и целите за опазването на защитените зони от мрежата Натура 2000. За да подпомогнат вземането на решение, в състава на заседанието на ВЕЕС, са били включени представители на научната общност и други експерти. В участъка между Крупник и Кресна Източният вариант предвижда още изграждането на две големи зони за търговия и отдих. Едната ще се намира на обходния път на Кресна в посока Кулата и ще е с площ 17 декара. Другата ще бъде по новото трасе, което ще се изгражда, и ще бъде на 2 километра след пътен възел “Кресна” в посока София на площ от 19 декара. И двете площадки ще имат директна връзка с Кресна. Те ще бъдат с електричество, водопроводна и канализационна мрежа, пречиствателни станции за отпадни води. Целта е да бъде осигурено всичко необходимо за осъществяването на търговска дейност и хората от региона да могат да продават продукцията си от мед, мляко и други продукти, както го правят и в момента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.23", "title": " Екоминистърът одобри Източния вариант за „Струма”\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%bd%d0%be%d0%b2-%d0%be%d0%b1%d1%89%d0%b8%d0%bd%d1%81%d0%ba%d0%b8/", "text": "Изграждането на нов общински паркинг с капацитет за 70 автомобила започна днес зад 16-и блок в жк „Тракия” в Пловдив в присъствието на кмета на район „Тракия“ Костадин Димитров. Проектът е част от инвестиционната програма на районната администрация за 2017 година, а изпълнението й започна още в края на месец март. До момента са преасфалтирани няколко улици, изградени бяха паркинги и тротоари, а много междублокови пространства бяха обновени, припомни кметът на район „Тракия“ Костадин Димитров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.23", "title": " Започна изграждането на нов общински паркинг за 70 коли в Пловдив"}
{"url": "https://trud.bg/%d0%bd%d0%b8%d0%b5-%d0%bd%d0%b5-%d1%81%d0%bc%d0%b5-%d0%ba%d0%b0%d1%82%d0%b0%d0%bb%d1%83%d0%bd%d1%8f/", "text": "Докато неспокойни инвеститори се изтеглят от Каталуня от страх, че богатата област може да се отдели от Испания, друг европейски регион, чиито политици едно време водеха кампания за независимост, опитва да привлече някои от тях, говорейки за автономия, не за отцепване. Италианската област Ломбардия, индустриалният мотор на страната и дом на финансовата й столица Милано, гласува на референдум в неделя за повече автономия. Според нейния лидер, който навремето искаше отцепване от Италия, това би привлякло повече инвестиции. Това може да стане за сметка на Каталуня, която е конкурент на Ломбардия в надпреварата за привличане на работодатели, бягащи от друг болезнен европейски развод, Брекзит. Двата региона се състезават за това да приемат на своя територия Европейската агенция за лекарствата, която трябва да напусне Обединеното кралство и да намери нов дом в Европейския съюз. „Ние не сме Каталуня“, каза областният управител на Ломбардия Роберто Марони, в кабинета си със стъклени стени и панорамна гледка към Милано, на 36-ия етаж на неотдавна построената сграда на областната управа. „Оставаме част от италианската държава с повече автономия, докато Каталуня иска да стане 29-а държава членка на Европейския съюз. Ние не. Засега не“. Говори за Каталуня като за конкурент в някои отношения, но казва, че не прикотква умишлено нейните фирми. „Не сме във възторг от това, че фирмите напускат Каталуня. Ще видим какво ще стане, но все още не съм имал никакви запитвания от каталунски фирми.“ Марони е член на ръководството на партия „Северна лига“, която започна през ’90-те да води кампания за независима държава Падания, простираща се в северната част на Италия, по поречието на р. По, от Ломбардия на запад до Венеция на изток. „Северната лига“ вече не води активна кампания за отцепване, но организира в управляваните от нея области Ломбардия и Венето, където се намира Венеция, референдуми за повече автономия, включително за по-добра финансова сделка с централното правителство.  Ако жителите на Ломбардия гласуват с „да“, Рим не е длъжен да изпълни искането, но Марони каза, че това ще му даде силен мандат да преговаря за по-добра сделка. „Ясно е – от колкото по-силна позиция водя преговорите, толкова повече пари ще успея да прибера у дома“, каза той. За Рим референдумът е ненужен, макар и позволен от конституцията на Италия, която дава възможност на областите да преговарят за повече автономия. Управляващата италианска Демократическа партия също е неутрална по въпроса, въпреки че поне един от нейните кметове в Ломбардия призова да се гласува с „да“. Подобно на Каталуня, Ломбардия представлява до една пета от националната икономика и се оплаква, че централното правителство й изразходва парите. Но за разлика от Каталуня, където стотици фирми си преместиха централите в други области на Испания след референдума за независимост на 1 октомври, ръководителят на Ломбардия държи доста по-мек курс и използва инициативата си за автономия като средство за привличане на инвестиции. Марони казва, че Ломбардия плаща ежегодно като данъци 54 милиарда евро повече, отколкото получава от централните власти. Той иска да намали разликата наполовина. Обещава да използва част от парите за научноизследователска и развойна дейност, за насърчаване на семейни бизнеси и стартъпи, както и данъчни ваканции за привличане на големи международни компании. На големите мултинационални компании, обмислящи да инвестират в Европа, ще каже: „Да знаете, че ако дойдете в Милано, две или три години няма да ви карам да плащате данъци.“ Рим обаче не е в позиция да разреши на най-силната в икономически план своя област да се сдобие изведнъж с такива финансови привилегии, защото това ще създаде опасност за икономически колапс в и без това бедния Юг, казват експерти. „Това е игра с нулева сума“, каза професор Лука Риколфи, експерт по федерализъм от Торинския университет.  Джан-Клаудио Бреса, държавен министър по регионалните въпроси в Рим, казва, че въпросът не е просто да бъдат върнати пари. Регионите трябва да покажат, че могат да поемат от националното правителство някои комунални услуги и да се справят по-добре в предоставянето им. Едва тогава се отпускат повече средства на нова автономна област, които да я подпомогнат да финансира тези допълнителни услуги. „Италия е унитарна държава, основана на взаимна фискална солидарност между регионите“, каза Бреса. „За да вземе повече пари от държавата, Ломбардия трябва да демонстрира, че предлаганите услуги са по-добри от тези, които предоставя самата държава. Ако 27 милиарда евро трябва да бъдат използвани за нещо различно от услуги, Италия не би могла да оцелее, разбира се“, допълва той. „Щом зачекнете въпроса какво плащат северните региони, очаквам ответна реакция от Южна Италия“, каза Джовани Орсина, преподавател по история в римския университет „Луис-Гуидо Карли“.    Дори да се гласува масово с “да” на неделните референдуми, експерти не очакват бързи или драматични промени. Ломбардия ще смята за победа, ако успее да се нагърби с още няколко задължения и се сдобие с 1-2 милиарда евро допълнително финансиране, каза Риколфи от Торинския университет. В политически план, обаче, може да пламне напрежение между богатия Север и бедния Юг и да отслаби спойката, крепяща тази страна, която до обединението през 19 век е била съвкупност от малки регионални държави, говорещи различни диалекти.", "date": "2017.10.23", "title": " “Ние не сме Каталуня”\t\t\t"}
{"url": "https://trud.bg/%d1%81-%d0%b1%d0%b5%d0%b7%d0%bb%d0%b8%d1%87%d0%bd%d0%b8%d1%8f-%d1%81%d0%b8-%d0%b5%d0%ba%d0%b8%d0%bf-%d0%bd%d0%b8%d0%bd%d0%be%d0%b2%d0%b0-%d0%b4%d0%be%d0%b2%d1%8a%d1%80%d1%88%d0%b2%d0%b0-%d0%b1%d1%81/", "text": " За да пренасочи и потисне напрежението в ръководните органи на партията, за да го поприкрие от погледите на членовете и симпатизантите, силно оределият екип на Корнелия Нинова на върха на реалните си възможности се нахвърля върху управляващите. Слабите места на правителството са отдавна и добре известни, атакувани са от години. Тъжно е състоянието на здравеопазването и образованието, жалко е мястото ни в Евросъюза според качеството на живота на населението, тежки язви и пробойни зеят в правосъдието и звената в областта на сигурността. Всъщност поставеният на власт на „Позитано“ 20 екип е идейно скопен, политически безличен, организационно импотентен и във висока степен лишен от моралното обаяние, минимално необходимо за ефективно водачество. Затова устойчивото впечатление от атаките му в парламента и медиите е за кипеж на безсмислен труд, откъснат от времето и пространството. Нинова застрашително върти очи и пита: „Вие не сте ли против корупцията! Не сте ли за високи доходи и социална справедливост!“, както след 9. 9. 1944 г. ръководните другари с размахани юмруци са питали: „Вие срещу народната власт ли сте! Срещу вечната дружба със СССР ли сте!!“. Ако през 50-те години последните въпроси са били стряскащи за мнозина, тези на Нинова пораждат насмешки. Управляващите също не са против бедността, и те поне на думи желаят ред и сигурност в обществото, също са непримирими срещу корупционното чудовище. В отворена врата, основателно казват, тропате, а и не е зле да се взрете в собствените си управленски възможности и особено в неприличното си реформаторско минало. При Луканов ли вдигахте доходите, при Виденов и Станишев ли? Шуробаджанащина ли не се е вихрила никога в БСП, роднински и приятелски кръгове ли не са мишкували, войската, полицията и спецслужбите ли процъфтяваха при ваше управление? Ако сте били различни, по-ефективни и почтени, щяхте вие да печелите избори, а не ГЕРБ! Изправена пред опасността безполезният опозиционен кипеж на групичката нейни активисти да предизвика бунт в националния съвет срещу самата нея, Нинова пак се затича пред вятъра на недоволството. Досеща се тя, писа „Труд“ преди 10 месеца, че е въпрос на време и сгоден случай значително по-хитрите и опитни играчи от АБВ да я отсапунят по пълна програма. Тези дни я почнаха, когато тя на нарочен пленум реши да предизвика извънредно заседание на конгрес, за да прокара одобрение за своята политика, което да затвори устите на критиците й. Не успя да ги изпревари, те побързаха да се възползват от сгодния случай. Около нея в изпълнителното бюро (ИБ) те нямат сериозни опоненти, а главно посредствени дърдорковци. В колективния ръководен орган обаче силно преобладават хора с открити интереси, съзнаващи ясно, че с това ръководство партията скоро съвсем ще стане неспособна да осигурява на избори власт за тях и за активистите по места. Такава БСП скоро и на президента хич няма да му е полезна. Те са организирани в няколко разнолики групи, подкрепили избора на Нинова. Но не защото я харесват, а главно за да не бъде преизбран Миков. Тези групи бързо са схванали, че да се организира партиен конгрес за 2-3 или дори 4 седмици е невъзможно. Особено с това оперативно ръководство, освен ако не се цели някаква манипулация. От каквато в дългосрочен план биха получили повече вреди, отколкото ползи. Ето защо Нинова е била подложена на остри критики, атмосферата в залата е била хаотична и на моменти скандална. Успехът й да отстрани по грубо манипулативен начин знакови носители на здравата лява тенденция в партията очаквано и логично се обръща срещу нея. Увериха се, че тя ще ги натирва на порции при всяка появила се възможност, за да остане с привлечени оттук-оттам млади кариеристи, дължащи именно на нея позициите си. В резултат подкрепилите я преди сега бързат групово и поединично да се отграничат от нея, от слабия й екип, от нездравата приповдигнатост и нелепата агресивност на сегашната опозиционна линия на БСП. При това осигурявана документално чрез „аутсорсинг“, по думите на вътрешния опозиционер Георги Божинов, от някакви външни източници. А е наложило, защото ИБ е напълно импотентно да създава и провежда смислени и одобрявани от партийната маса и симпатизантите политики. Все повече ценни кадри по места се оттеглят от сътрудничество, отказват повече да лъжат хората преди и след избори, проличава крайно ниското ниво на кадровите практики на Кирил Добрев. Нищо ляво или поне различно не предлага днес БСП, неизбежно е да отблъсква членове и избиратели, да се изражда в клиентелистка бутикова партийка. Довършват соцпартията Нинова и такива като Добрев около нея. Ляво-дясната лъжлива пяна на „Позитано“ 20 отблъсква все повече структури по места, скоро и по селата няма да печелят избори. Начело в бутиковата комфортно да може да се настани Сергей Станишев, ако не го преизберат за трети мандат в ПЕС поради тежките провали на левите сили след негово ръководство в страните от Евросъюза. Не за БСП, а за свои интереси ДПС подкрепя някои опозиционни позитански инициативи, не ГЕРБ искат да свалят от власт, а само Валери Симеонов и патриотичните фронтоваци желаят да отстранят от кабинета. Отдавна е ясна тази тяхна линия, но не може да бъдат упреквани, че я спазват с оглед оцеляване в специфичните за нея условия. БСП от февруари 1997 г. става главно за патерица на други партии, след Нинова вече ще става само за бастунче.", "date": "2017.10.23", "title": " С безличния си екип Нинова довършва БСП\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b8-%d0%bf%d1%83%d1%82%d0%b8%d0%bd-%d0%bc%d0%be%d0%b6%d0%b5-%d0%b4%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b0%d1%82-%d0%bd%d0%b0-%d0%bc%d0%b5%d0%b6%d0%b4/", "text": "Може има среща между президентите Доналд Тръмп и Владимир Путин на срещата на Азиатско-Тихоокеанското икономическо сътрудничество. Това заяви пред журналисти високопоставен представител на американската администрация, предаде  . Той добави, че засега няма подробности от двустранните срещи на Донлад Тръмп в рамките на форума на АТИС. „Може да потвърдим двустранните срещи с лидерите, които ще участват във форума. Не сме готови да обявим подробности за други двустранни и многостранни срещи, в които ще участва президентът“, каза чиновникът. Редовната среща на АТИС ще се проведе на 10-11 ноември във виетнамския град Дананг. Владимир Путин ще участва в срещата, обяви по-рано говорителят му Дмитрий Песков. Руското Министерство на външните работи вече съобщи, че в Дананг ще се проведе среща между първите дипломати Сергей Лавров и Рекс Тилърсън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.23", "title": " Тръмп и Путин може да се срещнат на международен форум през ноември"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d1%81%d0%bf%d0%b8%d0%bf%d0%b0%d1%85%d0%b0-%d0%bc%d0%b0%d1%88%d0%b8%d0%bd%d0%b8%d1%81%d1%82-%d0%b8-%d1%81%d1%82%d1%80%d0%b5%d0%bb%d0%be%d1%87%d0%bd%d0%b8/", "text": "Двама служители на железниците са задържани докато точат нафта от локомотив на гарата в Панагюрище. В петък вечерта, екип на местната полиция извършвал обход на обслужваната територия. В района на жп гарата униформените засекли двама души в момент на присвояване на гориво от дизелова мотриса “Desiro”, съобщиха от МВР. Установена била самоличността им – Д.Д. /49 г./ от Пловдив и съучастникът му С.М. /59 г./ от средногорския град, съответно машинист на мотрисата и стрелочник на гарата. Открито е общо 82 литра дизелово гориво. Двамата са задържани в ареста на РУ – Панагюрище за срок до 24 часа, а по случая е образувано полицейско производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.23", "title": " Полицаи спипаха машинист и стрелочник да точат нафта от локомотив на гарата в Панагюрище"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b5-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0%d0%bb%d0%b0-%d0%b2-%d1%86%d0%b5/", "text": "Лидерът на БСП Корнелия Нинова е претърпяла катастрофа в центъра на София. Колата, в която е била тя, е ударена от друг автомобил на кръстовището на улиците „Княз Борис I“ и „Денкоглу“, информира  . Двамата водачи не са викали екип на Пътна полиция, а са уредили формалностите с двустранни протоколи. За момента от централата на БСП не потвърждават информацията официално. Това е вторият подобен инцидент с лидера на левицата за последните два месеца.   Нинова получи сътресение на мозъка и счупен шип на врата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.23", "title": " Корнелия Нинова е катастрофирала в центъра на София\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d0%b0%d1%88%d0%b8%d0%bd%d0%b8%d1%81%d1%82-%d0%b8-%d1%81%d1%82%d1%80%d0%b5%d0%bb%d0%be%d1%87%d0%bd%d0%b8%d0%ba-%d0%b7%d0%b0%d1%80%d0%b0/", "text": "Двама железничари, извършили кражба на дизелово гориво от мотриса „Дезиро”, са задържани на местопрестъплението от автопатрул на Районното управление на МВР в Панагюрище. В петък вечерта полицейският екип извършвал обход на обслужваната територия и в района на жп гара Панагюрище служителите на реда засекли две лица в момент на присвояване на гориво от дизелова мотриса „Desiro”. Оказало се, че това са 49-годишният машинист на влака Д.Д. от Пловдив и 59-годишният му съучастник С.М. от Панагюрище, който работел като стрелочник на жп гарата в града в полите на Средна гора. Открито е общо 82 литра дизелово гориво, а двамата извършители на престъплението са задържани в ареста на РУ-Панагюрище за срок от 24 часа. По случая е образувано полицейско производство, а се очаква още във вторник на двамата, хванати в крачка служители на БДЖ, да им бъдат връчени заповедите за дисциплинарно уволнение . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.23", "title": " Спипаха машинист и стрелочник, източили 82 л дизел от мотриса на жп гара Панагюрище"}
{"url": "https://trud.bg/%d0%b1%d1%84%d1%81-%d0%bf%d1%80%d0%b8%d0%b1%d1%80%d0%b0-%d0%bd%d0%b0%d0%b4-15-000-%d0%bb%d0%b2-%d0%be%d1%82-%d0%b2%d0%b5%d1%87%d0%bd%d0%be%d1%82%d0%be-%d0%b4%d0%b5%d1%80%d0%b1%d0%b8/", "text": "Дисциплинарната комисия на БФС осигури над 15 000 лева в касата на централата само от вечното дерби „Левски“ – ЦСКА (2:2). „Сините“ ще платят 8300 лева глоби, а „червените“ – 7300.  Комисията по етика продължава да събира средства за футболния съюз заради неприлични скандирания на публиката. Двата гранда плюс „Славия“ и „Берое“ ще платят по 1000 лева заради феновете си, които по някакъв начин са нанесли обиди. ЦСКА трябва да възстанови и щетите по националния стадион „Васил Левски“, които са регистрирани в секторите „В“ и „Г“ след вечното дерби.  Голмайстор №1 на Първа професионална лига Фернандо Каранга попадна в групата на „червените“ за домакинския мач срещу „Ботев“ (Враца) от 1/8-финалите за Купата на България. Очаква се треньорът Стамен Белчев обаче да му даде почивка и бразилецът да влезе само при тежка ситуация за ЦСКА. Освен това нападателят „виси“ с картони и при всеки следващ ще изгори за една среща.  Дефанзивният халф Кристиян Малинов пропуска дуела заради наказание. А контузен е Енрике Рафаел, получил травма на глезена при 0:0 с „Пирин“. Миналата година ЦСКА отпадна рано от купата на България след загуба от „Локо“ (Сф), когато треньор беше румънецът Едуард Йорданеску.", "date": "2017.10.23", "title": " БФС прибра над 15 000 лв. от вечното дерби"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%be%d0%b3%d0%bd%d0%b8%d1%89%d0%b5-%d0%bd%d0%b0-%d0%bf%d1%82%d0%b8%d1%87%d0%b8-%d0%b3%d1%80%d0%b8%d0%bf-%d0%b2-%d1%85%d0%b0%d1%81%d0%ba%d0%be%d0%b2%d1%81/", "text": "На територията на област Хасково е установено огнище на инфлуенца – (птичи грип ) от щам Н-5/ N-8, съобщиха от пресцентъра на Областна администрация – Хасково. То е регистрирано в с. Узунджово, община Хасково. Спешно е свикано заседание на Областната епизоотична комисия. На форума е взето решение за ограничителни мерки за недопускане разпространението на болестта. Издадена е заповед от областния управител, която е изпратена на всички общини и институции имащи отношение към проблема. В документа областният управител нарежда незабавно да се свикат заседания на Общинските епизоотични комисии, на които да се запознаят членовете с епизоотичната обстановка и да се набележат конкретни мерки за предотвратяване проникването на болестта на територията на съответните общини. До 10 ноември 2017 г. трябва да уведомят областния управител за изпълнението на набелязаните мерки. Освен това областният управител е наредил ОДБХ – Хасково да се приведе в състояние на повишена епизоотична готовност, а директорът на областната дирекция да организира съвместни проверки с представители на Орнитоложките дружества, ловно-рибарските дружества и на държавните лесничейства за наличие на болни или умрели диви мигриращи или синантропни птици. Директорът на ОДБХ – Хасково трябва също така да организира извършване на постоянен ветеринарно-медицински контрол от ОДБХ за спазване на мерките за био-сигурност в птицевъдни обекти. На територията на областта е забранено провеждането на пазари и изложби за птици. Областният управител е наредил и директорът на ОДБХ – Хасково да организира извършване на периодични клинични прегледи и при съмнение за инфлуенца, да се вземат проби от домашните и диви птици за вирусологични изследвания. Във заповедта на областния управител е записано също, че собствениците и управителите на птицевъдни обекти не трябва да допускат излизането на птиците извън дворовете на стопаните и да не допускат контакт между птици, живеещи в дивата природа и домашни птици. Те ще трябва да съхраняват в закрити помещения фуража, с който изхранват птиците. Собствениците и управителите на птицевъдни обекти също така трябва да създадат условия за разделно отглеждане на домашни патици и гъски от други видове домашни птици. Според заповедта собствениците и управителите на птицевъдни обекти са задължени да уведомят незабавно обслужващия обекта ветеринарен лекар или кмета на населеното място, при отклонение в здравословното състояние на отглежданите птици или при завишена смъртност. Заповедта вече е сведена до кметовете на общини, ОДБХ – Хасково и всички членове на Областна епизоотична комисия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.23", "title": " Откриха огнище на птичи грип в хасковското село Узунджово"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%b3%d0%bb%d0%b0%d0%b2%d1%87%d0%b5%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%bd%d0%b0%d1%80%d0%be%d0%b4/", "text": "  – Всяка година проектът за бюджет се изготвя от Министерството на финансите, утвърждава се от Министерски съвет и се внася в парламента в установения от закона срок – 31 октомври. Не виждам причина и този път да не се спази срокът, така че очакваме законопроекта до дни. – Философията, разбира се ще бъде най-добре разяснена от вносителите – Министерски съвет и Министерство на финансите. Най-общо продължаваме с политиката да се заделят повече пари за образование. Приоритетите ни са заплати и образование, най-общо казано. 700 млн. лв. са заделени за повишаване на доходите в бюджетната сфера. Най-много ще отидат за образование, а доколкото разбрах от коментарите на премиера Борисов, парите ще се вземат от приходи от борбата с контрабандата. За две години сивият сектор се е свил от 34% до 7 на сто. Доколкото разбрах, майчинството се увеличава за втората година с 40 лв. – по 380 лв. вместо по 340 лв. Максималният осигурителен доход се запазва – 2600 лв., а с него и таванът за пенсиите – 910 лв. Минималната заплата се вдига с 50 лв. – от 460 на 510 лв. от 1 януари догодина. Дефицитът се запазва на минимално ниво в рамките на 1 на сто. – Последните две години икономиката на страната нараства с добри темпове. Очакванията са 2018 г. също да има растеж. Смятаме че този растеж трябва да бъде усетен и от работещите, особено от най-ниско заплатените. Разбирам притесненията на работодателите, че увеличението на работните заплати ще доведе до нарастване на разходите им, но предвид очерталата се липса на кадри, смятам че това повишаване на минималната работна заплата не би трябвало да е проблем. – До известна степен увеличението на минималната работна заплата ще създаде затруднения в бюджетите на някои общини, каквито притеснения чух на срещата на НСРОБ в Албена, на която бях. Причината е, че равнището на възнагражденията в някои кметства е на доста ниско ниво, което води при нараснала минимална работна заплата до уравновиловка – т.е. всички служители започват да взимат минимална заплата. За да разрешат този проблем общинските власти ще трябва да вдигнат и възнагражденията на работниците си. Това ще създаде известни проблеми с бюджетите на някои общини, както изразиха притеснения самите те, но продължава да се води диалог с местната власт, това е много важно. Именно чрез него се стига до разрешаване на проблемите. – Увеличението на минималната работна заплата не означава автоматично увеличение със същия процент на разходите за възнаграждения в общините. Надяваме се, че в рамките на бюджетите си общините ще се справят. – Общините получават трансфери от централния бюджет, както и трансфери за делегираните от държавата дейности. Трансферите ще бъдат съобразени с необходимостите на кметствата. Бюджетът в неговата цялост е изключително сложен механизъм. Промените в една негова част рефлектират върху множество други, затова той трябва да балансира интересите на всички бюджетни организации. Както виждате, това не е проста задача и винаги има недоволни. – Ако трябва да отговоря с една дума – положително. Но не знам какъв бюджет ще представят. Нека видим какво ще предложат колегите от левицата. Няма нищо лошо в това да се показват различни гледни точки. Бюджетът, освен цифри с приходи и разходи, представлява и изражение на определена политика. Чрез него управляващите изпълняват управленската си програма. Ако БСП поемат управлението, ще могат да изготвят бюджет, който да изразява техните политики. – Знаете, че не само БСП предлагат алтернативни бюджети. Имаше и институти с алтернативни идеи. Няма нищо лошо да се показват различни гледни точки. Въпросът е как ще се защити въпросната гледна точка и дали това, което се предлага е реалистично. Иначе е ясно – опозицията предлага едни розови числа, които са трудни за изпълнение. Но на опозицията не и се налага да ги изпълнява. Това е съществената разлика. Управляващите дават бюджет, който трябва да изпълняват. Алтернативният бюджет има много доброто свойство, че няма нужда да го изпълняваш. – Консултативният съвет беше утвърден. Вече имаше и едно опознавателно събиране. Знаете, че председател е проф. Огнян Герджиков, има и зам.-председатели, шефове на направления и секретар. Ще работят 21 утвърдени имена в правото, които ще подпомагат законодателната дейност на парламента. Мисля, че това беше една добра идея. – На практика той вече работи. Дори, доколкото разбрах вече има запитване за становище от една от комисиите в парламента. Според утвърдените вече правила за работа на съвета, съветът може да бъде „сезиран“ едва след като даден закон мине на първо четене в зала. Становище от консултативния съвет по законодателство могат да искат или председателят на Народното събрание или председателят на водещата комисия, в която е разпределен даден законопроект. Така че, колеги, консултативният съвет вече е на разположение… Правилата обаче така са написани, че когато председател на водеща комисия „сезира“ съвета, заплащането ще бъде за сметка на бюджета на комисията. Убеден съм, че когато се търси качество на законите никой не би тръгнал да пести средства. – Механизмът е сложен, но е ограничен в рамките на бюджета. Във всяко Народно събрание е бил предвиден бюджет за такъв съвет, тъй като той е заложен като възможност в правилника на НС. Последните три Народни събрания не са се възползвали от тази възможност. Имало е някакъв опит, припомни проф. Герджиков, когато председател на НС е бил г-н Михаил Миков, но не се е стигнало до формиране на действащ орган. – Мисля, че според разчетите около 100 000 лв. на година. Тези пари не са само за становища, а и за консумативи. Такава е била сумата и в предишни парламенти. Ние обаче променихме модела на функциониране. Преди е било заложено да се плаща на заседание, без значение какъв продукт ще се получи. Сега ще се плаща за свършена работа. Възлага се изготвяне на становище по определена тема, от консултативния съвет предлагат размер на възнаграждение и след преговори се решава каква сума ще получат експертите. – От комисията по труда, социалната и демографската политика има искане за становище по текст на Търговския закон. Очаквам да се искат становища и по Административно-процесуалния кодекс, за концесиите и разбира се, по антикорупционните закони. Знаете, че има два проекта… – Задължително е. Ние сме поели такъв ангажимент. Ако и този път антикорупционният закон не бъде приет, не зная как ще погледнем избирателите си. Освен това има и препоръки от Европейската комисия по механизма за сътрудничество и проверка. Българските граждани има огромни очаквания, свързани с противодействието на корупцията и ние сме длъжни да отговорим на тези им очаквания. – Ако трябва да коментирам първо формалната страна, в Правилника ни за работа е разписано, че в изказванията от парламентарната трибуна не бива да има обидни квалификации и персонификации. Посочени са и лицата към които не бива да се отправят обиди – президент, премиер, министри…По отношение на моралната страна на въпроса ви, всеки депутат има собствена съвест и трябва да прецени как да се държи в парламента. Това е мястото, където ми се иска да се обсъждат политики, да има дебати, а не нападки и обиди. – Не си спомням случай, в който когато аз, докато съм водил, някой да е отправял обиди. В началото на това НС се правеха опити, дори имаше и наказани народни представители и след това не съм чул някой да отправя обиди. И сега се правят някои опити, но ръководството се намесва и до крайности не се е стигало. – На шега мога да отговоря, че Само бюджетът стига… Но както вече казах, до края на годината трябва да бъде приет и антикорупционният закон. Заради него има и промени в Наказателния кодекс, които бяха обсъждани и на КСНС. В НПК вече бяха приети промените, които са свързани с антикорупционния закон. Готов за разглеждане е и законът за концесиите, а той е доста голям. – Да, по правило през това време на годината е така, работи се в режим на среднощни заседания. Но сещам се в началото на годината, когато опозицията си намери да ни атакува с това, че парламента не работи, а тогава дори чисто технически комисиите не бяха сформирани. Няма как тогава да се работи, опозицията много добре знаеше причината, но това не спря колегите да ни критикува. А може би пък и колегите да не са знаели, защото в момента има много млади…Липсва им опита на Михаил Миков, Янаки Стоилов…които много добре знаеха кога се сформират комисиите и как без това не може да се гледат направо законопроекти. Сега виждате как наваксваме! – Срокът е август 2018 г. Когато е определян този срок не е взет предвид ремонтът на бул. „Дондуков“, който продължи повече от месец. Няма заявка от изпълнителите за удължаването му, но ако се появи такава, няма как да не я приемем, тъй като достъпът бе силно затруднен. Но от друга страна гражданите на София предпочитат да им е ремонтиран булевардът, отколкото народните представители да влязат в нова зала. – В новата зала със сигурност ще влезе 45-ото НС и това най-вероятно ще стане през 2021 г.    Димитър Главчев е роден на 15 август 1963 г. в София. Средно образование завършва през 1981 г. в 35 СОУ “Добри Войников”. През 1987 година се дипломира в Университета по национално и световно стопанство, който тогава носи името ВИИ “Карл Маркс”, със специалност “икономист-счетоводител”. Придобива магистърска степен по международни икономически отношения и е дипломиран експерт-счетоводител и е регистриран одитор. Говори английски език и руски език.", "date": "2017.10.23", "title": " Димитър Главчев, председател на Народното събрание, пред „Труд”: Приоритетите ни са заплати и образование"}
{"url": "https://trud.bg/%d0%b7%d0%b2%d0%b5%d0%b7%d0%b4%d0%b0%d1%82%d0%b0-%d0%bd%d0%b0-%d1%80%d0%be%d0%bd%d0%b0%d0%bb%d0%b4%d0%be-%d0%b2%d0%b7%d0%b5-%d0%b4%d0%b0-%d0%b7%d0%b0%d0%bb%d1%8f%d0%b7%d0%b2%d0%b0/", "text": "Кристиано Роналдо трябваше да вземе снощи наградата на ФИФА за футболист №1 в света на пищна церемония в Лондон. Заради титлите с „Реал“ в Примера и Шампионската лига. Но звездата на Роналдо започна леко да залязва. Когато „Реал“ спечели с 3:0 срещу „Ейбар“, португалецът изживя поредната си „тиха вечер“ на „Сантяго Бернабеу“. Роналдо не вкара гол, има само един в девет кръга в Примера. Може би годините започнаха да натежават дори на вероятно най-добрия атлет в спорта. Но „Реал“ се радва на Марко Асенсио и Иско, вкарали първите голове преди Марсело да забие трети. „Ейбар“ се превърна в любим съперник на Асенсио – има четири гола в пет мача срещу баските. Иско пък е халф №1 за 2017 година с 10 гола и осем асистенции. „ След победата „Реал“ е на пет точки зад лидера „Барселона“. В следващия мач мадридският гранд гостува в Каталуния – на новака „Жирона“.", "date": "2017.10.23", "title": " Звездата на Роналдо взе да залязва"}
{"url": "https://trud.bg/%d0%b2%d0%b5%d1%82%d0%b5%d1%80%d0%b8%d0%bd%d0%b0%d1%80%d0%b5%d0%bd-%d0%bb%d0%b5%d0%ba%d0%b0%d1%80-%d0%b7%d0%b0%d0%bb%d0%be%d0%b2%d0%b8-%d0%ba%d1%80%d0%b0%d0%b4%d0%b5%d1%86/", "text": "Ветеринарният лекар д-р Валентин Атанасов излови крадец, който бръкнал право в чекмеджето на касата му. 18-годишният апаш, който се правил на клиент в аптеката на ул.“Марица“, успял да грабне 11,50 лв., а докторът ловко го задържал и повикал на помощ полицаи. Кражбата станала към 10,50 часа в неделя, а пристигналите на място униформени установили, че това не е първа криминална изява на тийнейджъра. Крадецът се оказал адаш на ветеринаря – Валентин А. от търговищкото село Буйново. Имал 12 регистрации за кражби и един грабеж. В момента бил в изпитателния срок на наложена условна присъда за кражба. Задържан е в ареста в Шумен. Образувано е досъдебно производство и го грози затвор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.23", "title": " Ветеринарен лекар залови крадец"}
{"url": "https://trud.bg/%d0%be%d1%82%d0%b8%d0%b4%d0%b5-%d1%81%d0%b8-%d0%b5%d0%b4%d0%b8%d0%bd-%d0%be%d1%82-%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8%d1%82%d0%b5-%d0%bb%d0%b5%d0%ba%d0%b0%d1%80%d0%b8/", "text": "Един от марковите спортни лекари си отиде от този свят. Д-р Павел Филипов издъхна в болница, след като му е била направена спешна операция в областта на стомаха.  Специалистът е истинска легенда на ЦСКА. При неговите ръце са се лекували няколко поколения „червени“ звезди, водени от най-големия – Христо Стоичков.  Д-р Филипов работи в ЦСКА от 1971 година, когато започва във волейболния и баскетболния тим. По покана на легендарния ръководител Никола Миланов-Чопъра се съгласява да работи и във футболния отбор. С Аспарух Никодимов и Димитър Пенев начело на тима, д-р Филипов се грижи за звездите на ЦСКА при паметните победи над „Нотингам“, „Реал Сосиедад“, „Ливърпул“ и „Монако“. Остава в отбора и при следващото поколение, стигнало до полуфинал за КНК с „Барселона“. Работеше в щаба и при спечелването на последния трофей – купата на България през 2016 г.  Освен че беше до гроб „червен“ Филипов работи за „Литекс“ и за последно в „Локомотив“ (Сф). Синът му му Филип е един от героите, спечелили последния шампионски дубъл на ЦСКА през 1997 година. Сърцатият бранител дори бе на вечното дерби с „Левски“ в събота с червено шалче на врата.", "date": "2017.10.23", "title": " Отиде си един от най-големите лекари"}
{"url": "https://trud.bg/%d0%b0%d0%bf%d0%b8-%d0%be%d1%82-1-%d0%bd%d0%be%d0%b5%d0%bc%d0%b2%d1%80%d0%b8-%d1%81%d0%b5-%d0%b2%d1%8a%d0%b2%d0%b5%d0%b6%d0%b4%d0%b0-%d0%b7%d0%b8%d0%bc%d0%bd%d0%be%d1%82%d0%be-%d0%bf%d0%be%d0%b4/", "text": "От 1 ноември се въвежда зимното поддържане на републиканските пътища, съобщиха от Агенция „Пътна инфраструктура“ (АПИ). Макар прогнозата на метеоролозите през следващите 10 дни да е за добро време се предприемат необходимите действия за осигуряване на безопасното пътуване на шофьорите по високопланинските пътища и проходи като Петрохан, Троян – Кърнаре, Шипка, Предела, участъци в област Смолян и др. Подготовката за зимния сезон върви по график, посочват още от АПИ. Тази седмица започват проверките на фирмите по почистване – ще се инспектира наличната техника, суровини – сол, пясък, луга и т. н. В поддържането на 20 000 км републикански пътища през зимните месеци ще участват около 3000 снегопочистващи машини – снегорини, техника за разпръскване на пясък и т. н. Ще се осигурят около 100 000 тона сол, 300 000 тона пясък и др. На директорите на 27-те областни пътни управления е разпоредено да следят прогнозите по райони и да предприемат необходимите действия за обработка на пътищата във високопланинските райони и проходите, където има предпоставки за хлъзгавост и заледявания по усойните места. Агенция „Пътна инфраструктура” призовава шофьорите да започнат подготовката на автомобилите си и да сменят летните гуми със зимни. Да карат внимателно и със съобразена скорост, да спазват правилата за движение, необходимата дистанция и да не предприемат резки маневри. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.23", "title": " АПИ: От 1 ноември се въвежда зимното поддържане на републиканските пътища"}
{"url": "https://trud.bg/%d0%bc%d0%b1%d0%b0%d0%bf%d0%b5-%d0%b5-%d0%b7%d0%bb%d0%b0%d1%82%d0%bd%d0%be%d1%82%d0%be-%d0%bc%d0%be%d0%bc%d1%87%d0%b5-%d0%bd%d0%b0-2017-%d0%b3/", "text": "Килиън Мбапе е златното момче на 2017 година. В традиционната анкета на италианския вестник „Тутоспорт“ най-скъпият тийнейджър в света триумфира с наградата. След него остана сънародникът му Осман Дембеле. Двамата французи направиха два от трите най-гръмки трансфера през лятото. Мбапе смени „Монако“ с ПСЖ като цената му ще стигне 180 милиона евро другото лято. Дембеле пък отиде от „Борусия“ (Дортмунд) в „Барселона“ за 150 млн. евро.  Наградата „Златното момче“ обаче се смята и за прокълната. След като бяха най-добрите тийнейджъри в света, през последните сезони съдбата удари тежко Ренато Санчес (2016 г.), Марио Гьотце (2011 г.) и Марио Балотели (2010 г.).  „Тутоспорт“ учреди приза през 2003-а, когато го спечели Рафаел ван дер Ваарт. Холандецът стигна дори до „Реал“, но никъде не се наложи като звезда. От 15 издания 8 пъти са печелили халфове и 7 нападатели.  В същото време Неймар получи първия си червен картон във Франция. Най-скъпият футболист в света бе изгонен на супердербито срещу „Марсилия“ (2:2). Неймар изравни за 1:1, а в четвъртата минута на добавеното време от пряк свободен удар за 2:2 се разписа съотборникът му Единсон Кавани. По желание на полицията гостуваща агитка от Париж нямаше. Но за сметка на това десетки от домакините бяха арестувани пред „Стад Велодром“.", "date": "2017.10.23", "title": " Мбапе е златното момче на 2017 г."}
{"url": "https://trud.bg/%d0%bc%d0%b0%d1%80%d0%b0%d0%b4%d0%be%d0%bd%d0%b0-%d0%bf%d0%be%d0%b1%d1%8a%d1%80%d0%ba%d0%b0-%d1%83%d0%b5%d0%bc%d0%b1%d0%bb%d0%b8/", "text": "Преди 31 години Диего Марадона разплака Англия – след гол с ръка и второ попадение с уникален дрибъл Аржентина спечели с 2:1 на Мондиал-86. Въпреки това аржентинският идол е обичан навсякъде, видя се и на „Уембли“. Дон Диего дойде да гледа мача „Тотнъм“ – „Ливърпул“ (4:1). Излезе на терена с фланелка на „шпорите“ със своето име, влезе в съблекалнята. Прегръща се със сънародника си Маурисио Почетино, треньора на „Тотнъм“. Даде уроци на Хари Кейн как да вкарва голове и на Уго Лорис как да ги спасява. Накрая отиде на италиански ресторант в Лондон.  „Марадона дойде при мен преди мача и не исках да си тръгва, никой не иска да се разделя с този човек – каза Почетино. – Диего е най-големият във футбола. Не го бях виждал на живо от 20 години. Помня всяка секунда от времето, когато играхме заедно в „Нюуелс Олд Бойс“ през 1993 година.“  „Тотнъм“ имаше и друг ВИП гост – баскетболната легенда Коби Брайънт. Той пък получи фланелка с №24 от вкаралия два гола Хари Кейн.  И докато настроението в „Тотнъм“ е приповдигнато, то в „Ливърпул“ се чудят какво да правят. Първият гол на Кейн бе под №1000 във вратата на „червените“ във Висшата лига. До края на мача сметка набъбна до 1003. Именно „Тотнъм“ е рекордьор в черната класация с 1237 инкасирани попадения. Следват „Евертън“ (1225), „Астън Вила“ (1186), „Уест Хем“ (1163) и „Нюкасъл“ (1148).  „Няма как да се класираме в Топ 4, та ние сме девети – призна треньорът Юрген Клоп. – В девет мача допуснахме 16 гола. Ако бях на терена като футболист, първият срещу „Тотнъм“ нямаше как да влезе.“", "date": "2017.10.23", "title": " Марадона побърка „Уембли“"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81%d1%80%d0%b5%d1%89%d1%83-%d1%81%d0%bb%d0%b0%d0%b1%d0%b0%d0%ba-%d0%bd%d0%b0-%d1%82%d1%83%d1%80%d0%bd%d0%b8%d1%80%d0%b0-%d0%b2%d1%8a%d0%b2-%d0%b2%d0%b8%d0%b5/", "text": "Григор Димитров започва срещу аутсайдер при дебюта си на тенис турнира във Виена. Съперник на 8-ия в света ще бъде представителят на домакините Денис Новак, който успешно преодоля квалификациите. Той е 291-и на планетата и това ще е първи сблъсък между двамата. Ако българинът отново се представи силно и стигне до полуфиналите ще се изкачи до рекордното 7-мо място в ранглистата. Така той ще изпревари сръбската звезда Новак Джокович, който няма да играе до края на сезона, заради травма. Миналата седмица Димитров загуби финала в Стокхолм, но запази 8-та си позиция, което е негово лично постижение. В годишната класация Григор е пети и си гарантира участие на финалната надпревара на най-добрите 8 в Лондон през ноември. Същевременно домакините на „Мастърс“-а в Париж следващата седмица, обявиха че българинът ще е поставен под №6 в схемата ще започне от втория кръг. Димитров ще играе за 6-ти път на турнира, но никога досега не е преминавал осминафиналите. Миналата година той бе спрян от Новак Джокович.  А Виктория Томова остава първа ракета на България при жените. Тя е 142-а, а с 16 места след нея е Цветана Пиронкова.", "date": "2017.10.23", "title": " Григор срещу слабак на турнира във Виена"}
