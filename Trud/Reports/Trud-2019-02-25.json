{"url": "https://trud.bg/%d0%bc%d0%be%d0%b6%d0%b5-%d0%bb%d0%b8-%d0%b4%d0%b0-%d0%b8%d0%bc%d0%b0-%d0%b2%d0%b8%d0%b4%d0%b5%d0%be%d0%bd%d0%b0%d0%b1%d0%bb%d1%8e%d0%b4%d0%b5%d0%bd%d0%b8%d0%b5-%d0%b2-%d1%82%d0%be%d0%b0%d0%bb%d0%b5/", "text": "Въпрос:  Работя в голяма производствена фирма и ми направи впечатление, че в тоалетните помещения има монтирани видеокамери. При разговори с прекия ми ръководител ми бе съобщено, че това е нареждане на директора и да не се съмнявам, че той не спазва всичко, каквото трябва. Според мен обаче не е много редно това. Може ли да ме ориентирате в ситуацията? П. Красимирова, гр. София Отговор:  Законосъобразното извършване на видеонаблюдение на работниците в производствения процес предполага наличие на съгласие на съответните работници. Съгласно параграф 1, т. 13 от ЗЗЛД „съгласие на физическото лице“ е всяко свободно изразено, конкретно и информирано волеизявление, с което физическото лице, за което се отнасят личните данни, недвусмислено се съгласява те да бъдат обработвани. Целият отговор четете в броя на вестник „Труд“ във вторник.", "date": "2019.02.25", "title": " Може ли да има видеонаблюдение в тоалетните на работното ми място"}
{"url": "https://trud.bg/%d1%81%d0%b2%d0%b8%d0%b2%d0%b0%d1%82-%d0%b4%d1%8a%d0%bb%d0%b3%d0%be%d0%b2%d0%b5%d1%82%d0%b5-%d0%bd%d0%b0-%d0%bd%d0%b7%d0%be%d0%ba-%d0%b4%d0%be-30-%d0%bc%d0%bb%d0%bd-%d0%bb%d0%b2/", "text": "Погасителен план за задълженията на НЗОК към чужди фондове и каси предвижда тези дългове да бъдат сведени до 30 млн. лв. от общо 285 млн. лв., колкото са били към края на 2018-а. Това отчете здравният министър Кирил Ананиев в писмен отговор на депутатско запитване. Борчовете са за проведени лечения на български граждани в Европа. От 285 млн. лв., просрочени са 135 млн. лв., като най-голям е дялът към Германия и Австрия. Миналата година сме изплатили на чужди каси над 70 млн. лв., а за тази година се предвижда да погасим още 160 млн. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.25", "title": " Свиват дълговете на НЗОК до 30 млн. лв.\t\t\t"}
{"url": "https://trud.bg/%d0%b4%d0%b2%d1%83%d0%b5%d1%82%d0%b0%d0%b6%d0%bd%d0%b0-%d0%ba%d1%8a%d1%89%d0%b0-%d0%b8%d0%b7%d0%b3%d0%be%d1%80%d1%8f-%d0%b7%d0%b0%d1%80%d0%b0%d0%b4%d0%b8-%d0%bd%d0%b5%d0%b8%d0%b7%d0%bf%d1%80%d0%b0/", "text": "Пожар унищожи тази нощ двуетажна къща в село Мурсалево, община Кочериново, предава   При инцидента няма пострадали хора. Причина за пожара, възникнал рано сутринта, е неизправен комин. Екип на пожарната от град Рила е гасил огъня до 10 ч. сутринта. Изгорели са 105 кв./м покривна конструкция, напълно е унищожена вътрешната част на къщата с разгъната застроена площ от 160 кв./м и домашно имущество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.25", "title": " Двуетажна къща изгоря заради неизправен комин"}
{"url": "https://trud.bg/%d0%bd%d0%b0%d0%b4-4-%d1%82%d0%be%d0%bd%d0%b0-%d0%b4%d1%80%d0%b5%d1%85%d0%b8-%d0%b8%d0%b7%d1%85%d0%b2%d1%8a%d1%80%d0%bb%d0%b8%d1%85%d0%b0-%d1%88%d1%83%d0%bc%d0%b5%d0%bd%d1%86%d0%b8-%d0%b2-%d0%ba%d0%be/", "text": "Малко повече от 4,6 тона ненужни облекла, обувки и текстил са изхвърлили шуменци за месец в новопоставените специални контейнери. Сметта е събрана, сортирана и предадена за оползотворяване. В началото съдовете се обслужваха по веднъж седмично, но поради големия интерес от страна на гражданите събирането вече е два пъти в седмицата. Очаква се със затопляне на времето интересът да се увеличи, тъй като тогава започва и пролетното почистване на домовете, коментират от общината. От там напомнят, че ненужните дрехи и обувки трябва да бъдат опаковани в найлонови торби, преди да се поставят в съдовете. От администрацията призовават гражданите да не ги изваждат и разпиляват около контейнерите. В първия етап на проекта “TexCycle” бяха поставени пет контейнера за събиране на ненужни дрехи, обувки и текстил в централната градска част и кварталите „Тракия“, „Добруджа“ и „Боян Българанов“. При необходимост ще бъдат сложени и още. Места, където са разположени контейнерите в Шумен са: 1. Централна градска част: ул. „Съединение“ – Паркинга източно от сградата на Общинска администрация;  2. Централна градска част: ул. „Панайот Волов“ – кръстовище с ул. „Вит“ до детската площадка  3. кв. „Добруджа“: ул. „Каварна“ – кръстовище с ул. „Съединение“  4. кв. „Тракия“: ул. „Родопи“ – кръстовище с ул. Тракия“  5. кв. „Боян Българанов“: ул. „Самара“ – срещу СУ „Трайко Симеонов“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.25", "title": " Над 4 тона дрехи изхвърлиха шуменци в контейнерите за текстил"}
{"url": "https://trud.bg/%d1%88%d0%b5%d1%81%d1%82%d0%b8%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%b7%d0%b0%d1%80%d0%b0%d0%b4%d0%b8-%d0%bb%d0%be%d1%88%d0%be%d1%82%d0%be-%d0%b2%d1%80%d0%b5%d0%bc%d0%b5/", "text": "Лошо време в Европа. В Италия шестима души загинаха. Трима души изчезнаха край пристанищния град Катания. След  сложна спасителна операция бреговата охрана намери телата на двама от тях. Властите предполагат, че младежите на възраст между 21 и 27 години са били в кола, пометена в морето от силни ветрове. Мощна буря отне живота и на четирима души в централния регион Лацио. 115 километра в час достигна скоростта на вятъра в планинските райони на Швеция. Над 6000 домакинства останаха без ток. В далечна Австралия пожарникари заснеха огнено торнадо. Явлението е в резултат на горските пожари, които изпепелиха над 33 хиляди декара земя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.25", "title": " Шестима загинаха заради лошото време в Италия"}
{"url": "https://trud.bg/3017196-2/", "text": "Светещи фенери, огнено шоу и 700-метров червен килим отнесоха 200 специални гости в приказна атмосфера на 1600 м височина под звездите в Банско. Уникална благотворителна гала вечеря, организирана от Fibank (Първа инвестиционна банка), се състоя на 23 февруари във ВИП шатрата на Бъндеришка поляна. Бляскавото събитие Гала благотворителна вечеря „Зимни легенди“ по повод провеждането на Световната купа по ски – мъже в България прерасна в търг, подкрепен с томбола. Целта на събитието беше набиране на средства за подкрепа на Българската спортна федерация за деца и младежи в риск. Общата сума, която каузата събра, е 101 200 лева. На елегантната вечеря присъстваха клиенти и партньори на Fibank,  известни представители на бизнеса от България и чужбина и политическия елит. Сред звездните гости бяха също и петкратният носител на световната купа по ски алпийски дисциплини Марк Жирардели, Алберто Томба и други български и чуждестранни гости от световна величина. Величествена атмосфера, царствени декори и изтънчени детайли преобърнаха изцяло представите за елегантни ивенти в България и развълнуваха посетителите. На събитието присъстваха също младите надежди на България Алберт Попов и Камен Златков, както и италианецът Манфред Мьолг и американският шампион Тед Лигети. Последният показа завидни актьорски умения по време на събитието като елегантно иззе функцията на водещия Бен Крос и изцяло пое комуникацията с гостите по повод наддаването за своите ски. И Мьолг, и Лигети лично донесоха част от своята екипировка, която превърна наддаването в истинско шоу. По-назад не остана и Марк Жирардели, който дари своя каска и лично обеща на спечелилата я дама да карат ски заедно в сърцето на Пирин. С този ангажимент Жирардели сериозно допринесе за набирането на 6-цифрената сума. Чекът за дарението беше връчен на Българската спортна федерация за деца и младежи в риск лично от Главния изпълнителен директор на Fibank г-н Неделчо Неделчев. Организацията е създадена за осъществяване на дейност в обществена полза и е единствената по рода си спортна организация, получила Лиценз от Държавната агенция за закрила на детето. Сред уникалните артикули, за които гостите наддаваха с благотворителна цел бяха също футболна обувка на аржентинската звезда на световния футбол Лионел Меси, дарена от Mastercard, картина на българския художник Вадо и трислойна метална стенна скулптура от известния поп-арт скулптор Дейвид Краков, дарени от Fibank, както и графика на твореца Кольо Карамфилов, осигурена от Diners Club International. За настроението, домакините от Fibank се бяха погрижили с изпълнения на нежната музика на Хилда Казасян и нейния бенд. Взрив от аплодисменти предизвика също и изпълнението на Орлин Горанов и оперната прима Еделина Кънева и тяхната „Наздравица“ от „Травиата”. С музиката си те докоснаха всички присъстващи, които не оставиха бокалите с вино недокоснати. Безсмъртната „My way” на Франк Синатра, изпълнена от трио в състав от Орлин Горанов, Васил Петров и Еделина Кънева, също силно развълнува всички гости. Атмосферата бе допълнена с фееричната красота на ансамбъла по художествена гимнастика. Изисканото 4-степенно гурме меню бе сътворено от носителя на две звезди „Мишлен” шеф Реми Жиро. Водещи на вечерта бяха холивудската звезда Бен Крос и очарователната Диана Любенова, които обявиха и томбола с награди, които бяха разиграни след закупуване на билети. В благотворителната томбола гостите спечелиха 17 специални подаръци, сред които: състезателен уиндстопер с автограф от топ състезателката ни по сноуборд Александра Жекова, лимитирана серия ръкавици в автограф от Кубрат Пулев, каската от сезон 2015-2016, с която Радослав Янков спечели Големия Кристалния глобус, топка с автограф от „златното“ момиче Илиана Раева и други. На събитието присъстваха и артикули, дарени от Ути Бъчваров, Наско Сираков, Орлин Павлов, Мирела Демирева, Любо Киров и други знаменитисти, голяма част, от които лично присъстваха на вечерята. Вечерта завърши с много настроение, като финалното изпълнение на Орлин Горанов на “All night long” на Лaйнъл Ричи, прерасна с истински звезден концерт, в който с гласови данни впечатлиха и Бен Крос, и Диана Любенова, както и част от гостите, които не сдържаха емоциите си. По време на предходната Световна купа по ски – жени, която се проведе в Банско през 2015-а година, благотворителният търг събра 81 890 лв. в полза на талантите от Фондация „Димитър Бербатов“. Сред участиците в събитието, предоставили лични предмети тогава, бяха Линдзи Вон, Лара Гут, Джулия Манкузо и др.", "date": "2019.02.25", "title": " Събраха 100 000 лв. за деца в риск на Световната купа в Банско"}
{"url": "https://trud.bg/%d0%bc%d0%b0%d0%b3%d0%b8%d1%81%d1%82%d1%80%d0%b8%d1%82%d0%b5-%d0%bd%d0%b0-%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0-%d0%b0%d0%ba%d0%b0%d0%b4%d0%b5%d0%bc%d0%b8%d1%8f-%d0%be%d1%82-%d0%b2/", "text": "Магистрите на Стопанска академия „Димитър А. Ценов” в Свищов от випуск 2018 се дипломираха на тържествени церемонии, облечени в академични тоги и барети. Дипломи бяха връчени на завършилите икономисти, неикономисти и професионални бакалаври, обучавали се в редовна и дистанционна форми. В рамките на три церемонии бяха връчени дипломите на магистрите от различни магистърски програми, водени от катедри към четирите факултета – „Стопанска отчетност”, „Финанси”, „Мениджмънт и маркетинг”, „Производствен и търговски бизнес”. Приветствия към дипломантите, от името на ректора – доц. д-р Иван Марчевски, и на академичното ръководство, отправиха зам.-ректорът по „Учебна дейност” – проф. д-р Марияна Божинова, и зам.-ректорът по „Студентска политика и институционални комуникации” – доц. д-р Николай Нинов. Те подчертаха, че като утвърден лидер в дистанционната форма на магистърско обучение в България, с богатото си портфолио от магистърски програми и актуални учебни курсове, свищовското висше училище се стреми да отговаря най-пълно на потребностите на бизнеса и администрацията. Проф. Божинова припомни, че според рейтинговата система на висшите училища в България, Стопанска академия неизменно е в челната тройка, в професионално направление „Икономика”, по критерий „Оценка на работодателите”, сред 26 висши училища, които обучават в това направление. Говорейки за възможностите, които дипломата за магистър предоставя на свищовските възпитаници, тя заяви: „Дипломата на Стопанска академия е международно призната и има висока стойност, но аз Ви призовавам да останете в България и тук да търсите своята професионална реализация, защото страната ни има нужда от млади, интелигентни и можещи хора като Вас”. Доц. Нинов припомни, че икономическите професии са в топ 10 на най-желаните и най-високо платените професии. Той пожела на дипломантите, чрез своята професионална реализация да докажат, че именно Стопанска академия е мястото за придобиване на необходимите знания и умения за заемане на най-високите ръководни позиции в сферата на икономиката, администрацията и управлението на фирмено, общинско и държавно ниво. Дипломантите бяха поздравени още от декани на факултети, ръководители на катедри и на магистърски програми. Приветстващите благодариха на родителите и близките на дипломантите за оказваната подкрепа през годините на обучение, и на самите магистри, за това, че са избрали именно Стопанска академия. В чест на новите магистри на свищовското висше училище прозвучаха химна на Р България, студентския химн и „Многая лета”. По време на церемониите, гл. ас. д-р Юлиян Господинов – координатор „Образователен маркетинг” към Академичен център за кариерно консултиране и връзки с обществеността, представи Алумни асоциацията на Стопанска академия. Той поясни, че целта на тази асоциация е да поддържа „жива връзка” между свищовското висше училище и неговите вече над 150 000 възпитаници, част от които са учредители и членове на създадените повече от 100 алумни клуба. По традиция, официалните церемонии за дипломирането на магистрите от випуск 2018 завършиха с ритуал по хвърляне на академичните барети пред емблематичната за Свищов сграда на Ректората. Емоциите от тържествения ден дипломанти запечатаха чрез множество снимки с родители, приятели и преподаватели в аулата на висшето училище, пред паметника на Дарителя Димитър Ценов и пред Ректората. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.25", "title": " Магистрите на Стопанска академия от випуск 2018 получиха дипломите си"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%bc%d0%b0%d0%bd%d0%b5%d0%ba%d0%b5%d0%bd-%d0%bd%d0%b0-dior/", "text": "Тенис звездата Григор Димитров се появи на ежегодното афтър парти на Оскарите, организирано от Vanity Fair, като манекен на световната марка Dior. Модният гигант публикува снимки в Twitter на няколко звезди, сред които и българинът, облечени в елегантни тоалети на марката. Самият Григор също сподели туита и написа „Благодаря, Dior!“    ", "date": "2019.02.25", "title": " Григор Димитров манекен на Dior"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bf%d0%bb%d0%b5%d0%b2%d0%b5%d0%bd-%d0%b3%d0%b5%d0%be%d1%80%d0%b3-%d1%81%d0%bf%d0%b0%d1%80%d1%82%d0%b0%d0%bd%d1%81%d0%ba%d0%b8-%d1%81%d0%bc%d1%8f/", "text": "Ако БСП искат да сменят модела на разпределение на парите в държавата, това става със законодателни промени в Народното събрание, а не с ултиматуми. Това заяви кметът на Плевен Георг Спартански пред  по повод напускането на левицата от Национално сдружение на общините под претекст, че кметовете на ГЕРБ получават много повече пари от тях. „Този спор е стар, колкото е старо и сдружението, този тъпан аз съм го бил преди доста години, когато десницата напускаше. Това е контрапродуктивен спор и поведение и аз реагирах остро след декларацията на колегите от БСП, защото отправят критика по неправилен адрес. Този въпрос е решен в Закона за публичните финанси, ако колегите от БСП са коректни, следва чрез своите депутати да изготвят проект на закон, който да вмени в задълженията на централната власт, излишъците в бюджета да бъдат разпределяни с решение на парламента, а не с решение на правителството”, каза Спартански Спартански заяви, че избори има всяка година и трябва разумният диалог да бъде водещ при общуването, а не сърдене и ултиматуми. Той допълни, че членове на БСП не са съгласни с политиката на левицата за напускане на Националното сдружение на общините и присъствието в парламента. „Този спор е като между привържениците на Левски и ЦСКА, има аргументи и в едната и в другата посока. Всичко друго е чесане на езиците в предизборна ситуация, което не е продуктивно и е мач, който вече е игран”, каза още Спартански. Кметът на Плевен заяви, че все още не е решил дали ще се кандидатира за нов мандат. „За мен е по-важно да си свърша аз добре работата и да видя оценката на моите съграждани, за мен не е детската ми мечта да бъда кмет”, заяви Спартански и допълни, че издигналата го преди четири години десница в момента не е обединена в Плевен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.25", "title": " Кметът на Плевен Георг Спартански: Смяната на модела на разпределение на парите в държавата не става чрез ултиматуми"}
{"url": "https://trud.bg/%d0%b4%d0%be-400-000-%d0%bb%d0%b5%d0%b2%d0%b0-%d0%b3%d0%bb%d0%be%d0%b1%d0%b0-%d0%b7%d0%b0-%d1%81%d0%ba%d1%8a%d0%bf-%d1%80%d0%be%d1%83%d0%bc%d0%b8%d0%bd%d0%b3/", "text": "Таванът за съобщение е 0,06 евро цента  От 20 000 до 400 000 лева глоба ще плащат телекомите, ако предлагат скъп роуминг на абонатите си. Това предвиждат промени в Закона за електронните съобщения, качени за обществено обсъждане. Санкцията ще се налага, ако операторът прилага цени на дребно (без ДДС) за обаждане в рамките на ЕС надвишаващи 0,19 евро цента на минута и над 0,06 евро цента за текстови съобщения. В кроя на миналата година евродепутатите приеха пакета за телекомите, който ограничава цените на обажданията. Той трябва да влезе в сила от 15 май 2019 г. От 5000 до 50 000 лева ще е глобата, ако телекомът не активира регулираната тарифа в рамките на един работен ден, пише още в закона. Минималните размери на предвидените санкции са съобразени с факта, че те ще се отнасят не само за действащите големи оператори в България, но и за такива със значително по-малък обем приходи и пазарен дял, обясняват вносителите от министерство на транспорта. Средната стандартна цена в ЕС на фиксирано или мобилно повикване в рамките на съюза е три пъти по-висока от тази за национално повикване, показват данни от проучване на Европейската комисия на пазара на електронни съобщения през 2017 и 2018 г. При съобщенията разликата е над два пъти.", "date": "2019.02.25", "title": " До 400 000 лева глоба за скъп роуминг\t\t\t"}
{"url": "https://trud.bg/%d0%bf%d1%80%d0%be%d1%84-%d0%b5%d0%bc%d0%b8%d0%bb%d0%b8%d1%8f-%d0%b4%d1%80%d1%83%d0%bc%d0%b5%d0%b2%d0%b0-%d0%b0%d1%80%d0%b3%d1%83%d0%bc%d0%b5%d0%bd%d1%82%d0%b8%d1%82%d0%b5-%d0%b7%d0%b0-%d0%b2%d0%b5/", "text": "Ветото е основен институт на конституционното право, което означава, че аргументите трябва да са юридически и те са такива. Това заяви пред   проф. Емилия Друмева, секретар по правни въпроси на президента Румен Радев. За преференциите тя каза, че чрез тях избирателят прави личностен избор в условията на пропорционалните листи. Сега се направи едно много сериозно отстъпление, концептуално, защото вместо да се измерва прагът за преференциите от гласовете за партийната листа, сега прагът е размерът на избирателната квота. Избирателната квота е число, което се формира в рамките на изборния район или в рамките на общината или в цялата страна, когато е за евродепутати. Получава се много голямо число, което става недостижимо. Това, на практика, обезсмисля преференцията, каза проф. Емилия Друмева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.25", "title": " Проф. Емилия Друмева: Аргументите за ветото на президента са юридически"}
{"url": "https://trud.bg/%d0%bf%d0%be%d1%82%d1%80%d0%b5%d0%b1%d0%b8%d1%82%d0%b5%d0%bb%d1%81%d0%ba%d0%b8%d1%82%d0%b5-%d0%b7%d0%b0%d0%b5%d0%bc%d0%b8-%d1%81%d1%8a%d1%81-17-%d1%80%d1%8a%d1%81%d1%82/", "text": "Кредитите за бизнеса се увеличават по-бавно от тези за домакинствата Гражданите спестиха 4 млрд. лв. за година Потребителските заеми за домакинствата продължават да нарастват с изключително бързи темпове. В края на януари отпуснатите потребителски заеми на гражданите са 9,142 млрд. лв. като за година се увеличават със 17,6%, обявиха от БНБ. В края на декември ръстът на тези заеми беше с рекордните 17,7%. Само за година обемът на потребителските заеми нарасна с 1,36 млрд. лв. Основната причина за това е повишаването на доходите. Голяма част от българите се чувстват по-уверени във финансовите си възможности и си позволяват да взимат повече заеми. Наред с това лихвите се понижават, което прави изплащането на заеми по-лесно. Жилищните кредити също нарастват с много бързо. В края на януари обемът на ипотечните кредити достигна рекордната сума от 10,565 млрд. лв., което представлява увеличение за година с 11,1%. Сериозният ръст на заемите за граждани накара БНБ да предприеме мерки за охлаждане на пазара. Още през септември 2018 г. БНБ определи антицикличен капиталов буфер от 0,5%, който ще важи за отпусканите заеми от 1 октомври 2019 г. Така банките ще трябва да заделят повече резерви за всеки заем. Опасенията на БНБ, са че при бъдещо покачване на лихвите или отслабване на икономиката ще се влоши способността на хората да изплащат заемите си. В края на януари общата сума на кредитите за домакинства е 21,882 млрд. лв. като за година се увеличава с 10,8%. Този ръст е близо два пъти по-голям от увеличението на кредитите за бизнеса. Заемите за нефинансовите предприятия нарастват с 5,8% до 32,914 млрд. лв. Депозитите нарастват за година с 8,6% до 77,976 млрд. лв. Хората спестяват много повече от фирмите. Депозитите на домакинствата се увеличават с 4 млрд. лв. (+8,5%) и достигат 51,647 млрд. лв. А влоговете на нефинасовите предприятия нарастват с 1,35 млрд. лв. (+6,2%) до 23 млрд. лв.", "date": "2019.02.25", "title": " Потребителските заеми със 17% ръст\t\t\t"}
{"url": "https://trud.bg/%d0%b3%d1%83%d1%82%d0%b5%d1%80%d0%b8%d1%88-%d0%bd%d1%83%d0%b6%d0%bd%d0%b0-%d0%bd%d0%b8-%d0%b5-%d0%bd%d0%be%d0%b2%d0%b0-%d0%b2%d0%b8%d0%b7%d0%b8%d1%8f-%d0%b7%d0%b0-%d0%ba%d0%be%d0%bd%d1%82%d1%80%d0%be/", "text": "„Нужна ни е нова визия за контрола над въоръженията в настоящия сложен контекст на международната сигурност“, заяви генералният секретар на ООН. Ключовите елементи от международната система за контрол на въоръженията се сриват, подчерта Гутериш, който призова да се запази американско-руският Договор за ликвидиране на ракети със среден и малък обсег от 1987 г. и да се избегне нова надпревара в ядреното въоръжаване, предаде Франс прес. „Основните елементи на международната структура за контрол на въоръженията рухват. Продължаващото напълно безнаказано използване на химически оръжия води до ново разпространение на оръжия, а хиляди цивилни продължават да умират от употребата на незаконно леко стрелково оръжие и използването в градски райони на експлозиви, които са предвидени за бойното поле“, каза Гутериш на Конференцията на ООН по разоръжаването в Женева, информира БТА. Освен това „новите оръжейни технологии усилват рисковете по начин, който още не разбираме, и дори не можем да си представим“, добави той. Гутериш изрази съжаление, че държавите вече се стремят да постигнат сигурност не чрез дипломация, а чрез разработване и трупане на нови оръжия. „Положението е особено опасно по отношение на ядрените оръжия“, отбеляза той. САЩ се изтеглиха от ракетния им договор с Русия от 1987 г., след като обвиниха Москва, че го нарушава. В отговор Русия също се изтегли от договора и разкритикува „измислените обвинения“ на САЩ, с които те според нея оправдават изтеглянето си. Ако позициите на двете страни не се променят, през август договорът ще престане да действа. „Без договора за ликвидирането на ракети със среден и малък обсег светът ще стане по-несигурен и по-нестабилен. Тази несигурност и нестабилност ще бъдат силно усетени тук, в Европа“, заяви Гутериш. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.25", "title": " Гутериш: Нужна ни е нова визия за контрола над въоръженията"}
{"url": "https://trud.bg/%d0%bd%d0%b8%d0%ba%d0%be%d0%bb-%d0%ba%d1%8a%d0%bc-%d0%b3%d1%80%d0%b8%d0%b3%d0%be%d1%80-%d0%be%d0%b1%d0%b8%d1%87%d0%b0%d0%bc-%d1%82%d0%b5/", "text": "Никол Шерцингер опроверга слуховете, че двамата с Григор Димитров са се разделили. Певицата написа „Обичам те“ под снимка на тенис звездата в социалните мрежи. Наскоро родната й колежка Михаела Филева, на която приписаха романс с Димитров, пък обяви, че дори не го познава. Българинът пък се завърна в топ 30 на ранглистата, въпреки че не е играл след Аустрелиън оупън заради лечение на травма. От вчера той е 29-и с 1310 точки. А ден преди това поднови тренировки и вече се подготвя за „Мастърс“-ите в Индиън Уелс и Маями през март. В класацията при дамите пък Виктория Томова напредна с две позиции и вече е 155-а с 378 т. А Сесил Каратанчева прогресира с 35 места до 197-ото, с което се превърна във втора ракета на България преди Елица Костова.  ", "date": "2019.02.25", "title": " Никол към Григор: Обичам те"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-350/", "text": "Джендър диверсията проспана от двама зам.-министри Чакаме ЕК да коригира скандалния въпрос. Министър Вълчев е против такъв тип идеология в училище.           Може ли да има видеонаблюдение в тоалетните на работното ми място Трудово-правна консултация на „Труд“.             Изборите засега са уравнение без неизвестни Съдбата на „патриотите“ ще се реши на фотофиниш. Общественият критицизъм към управляващите лавинообразно нараства – анализ на д-р Борислав Цеков.             Историята ще повика новите народни водачи, те ще дойдат Предишният социалистически интернационализъм сега се съизмерва с глобализма, казва Тошо Пейков – главен секретар на Движение за национално възраждане „Оборище“, в интервю за „Труд“.         Българи изпълнявали “мокри” поръчки на Сталин Нашенци са пратени да убият съветски нелегал и немски държавник – казва ген. Тодор Бояджиев във втората част на интервюто си за „Труд“.       Обречени на успех Силует на братята Кирил и Георги Домусчиеви. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.25", "title": " Вижте акцентите в броя на вестник „Труд“ във вторник, 26 февруари 2019"}
{"url": "https://trud.bg/%d0%bd%d0%be%d0%b2-%d1%81%d0%bb%d1%83%d1%87%d0%b0%d0%b9-%d0%bd%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0-%d1%87%d1%83%d0%bc%d0%b0-%d0%bf%d1%80%d0%b8-%d0%b4%d0%b8%d0%b2%d0%b0-3/", "text": "Българската агенция по безопасност на храните (БАБХ) констатира нов положителен случай на Африканска чума при дива свиня в община Тервел, област Добрич. Това е вторият случай на заболяването у нас за 2019 година. Сигналът за умряло диво прасе в община Тервел, е получен на 22 февруари (петък) в Областната дирекция по безопасност на храните – Добрич. Той е подаден от директора на Ловно стопанство – Тервел, съобщават от агенцията. С цел контрол и ликвидиране на заболяването, БАБХ започна прилагането на всички мерки в съответствие с действащото законодателство. БАБХ ще извършва постоянни клинични прегледи за Африканска чума при домашни свине и ще се вземат проби от всички умрели или показващи клинични признаци диви и домашни свине като изпълнение на Програмата за профилактика и надзор на болестта в България. Те са базирани на Стратегията на Европейския съюз (ЕС) за Африканска чума по свинете (SANTE 7113/2015) и са насочени най-вече към дивата популация. Съгласно Стратегията и във връзка с изпълнение на принципите за регионализация при контрола на заболяването АЧС при диви свине, са създадени инфектирана и буферна зони, които обхващат територии от областите Добрич и Силистра. В двете области ще бъдат проведени заседания на областните и общинските епизоотични комисии с участието на областните дирекции по безопасност на храните, кметовете на общините, представители на горските стопанства и ловните организации (включително в рамките на Ловните съвети). Целта им е запознаване с актуалната епизоотична обстановка и нейното проследяване, мерките за контрол на болестта и създаване на организация за щателно претърсване за трупове на умрели диви свине. Ключови теми в предстоящите заседания ще са още биосигурността в свиневъдните обекти, биосигурността по време на лов, условията за придвижване и транспортиране на свине, както и санкциите при нерегламентирано отглеждане на свине в стопанства тип „заден двор“. Биосигурността на фермите е ключов фактор за предпазване на домашни прасета от навлизане на инфекция с вируса на АЧС. В тази връзка БАБХ напомня, че прасетата в стопанства „заден двор“ трябва да се отглеждат затворени и при засилена биосигурност, и да нямат контакт с диви прасета. Неспазването на правилата за биосигурност при ловуване, както и ниската биосигурност при отглеждане на свине в домашни условия, са ключови за пренасяне на заразата от дивите към домашните свине. Затова е важно да бъде проявена висока отговорност и спазване на всички ветеринарномедицински изисквания при отглеждане на свине както в животновъдните обекти, така и при ловуване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.25", "title": " Нов случай на Африканска чума при дива свиня в област Добрич"}
{"url": "https://trud.bg/%d0%b1%d0%b0%d0%bb%d0%ba%d0%b0%d0%bd%d0%b8%d1%81%d1%82%d1%8a%d1%82-%d0%b1%d0%be%d0%b1%d0%b8-%d0%b1%d0%be%d0%b1%d0%b5%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%bd/", "text": "Размяна на територии между Сърбия и Косово е възможно най-реалистичният път за постигане на окончателно споразумение БЮРМ (Бивша югославска република Македония) се сдоби с ново име – република Северна Македония и уверено върви към НАТО. На Балканите само Босна, Сърбия и Косово останаха извън Алианса, макар Алианса да е в Косово. Сърбия и нейната бивша провинция вървят дълъг път за окончателното превързване на раните от войната, но краят не се вижда. Как се променя ролята на “албанската карта” на Балканите след всички тези събития. – Президентът на Сърбия – Александър Вучич направи едно доста силно изявление, в което каза, че ще продължи да работи за сключване на споразумение с Косово, въпреки че не е никакъв оптимист, и въпреки, че осъзнава каква политическа цена ще плати лично той заради продължаващите преговори. Как тълкувате това му изказване, посланик Бобев?  – Президентът Вучич беше доста активен в диалога между Белград и Прищина и той беше на това мнение, на което са и косовските лидери, че може да е трудно, че може да е много трудно да се намери компромисното решение, към това, което се стремят – нормализиране на отношенията, но просто диалогът е без алтернатива. – Защо?  – Няма друг път, по който да се постигне, както го казват, всеобхватно споразумение и юридически ангажиращо. Самият Вучич нееднократно е заявявал, че той знае, че това ще е трудно и цената, която той ще плати ще е скъпа. В същото време той е наясно, че този проблем не трябва да се отлага и оставя за бъдещите поколения. В този смисъл, той знаейки, че това ще е трудно, ще се опита да вложи всички усилия оттук нататък за постигане на решение. Аз също съм убеден, че решение ще се постигне много трудно и тези хора, които мислят, че това може се случи още тази година бъркат, защото ние знаем, че месеци наред диалогът практически е блокиран. Така че той първо трябва да бъде възстановен и чак тогава да се търси решението за нормализиране на двустранните отношения. – Кой е по-емоционален в преговорите?  – Всички са емоционални. Вучич от друга страна винаги е бил по-сдържан от косовските лидери, които винаги са проявявали един оптимизъм. Дори преди няколко дни четох едно изказване на президента Хашим Тачи на една конференция в Прищина, на която той каза, че “ако не го постигнем това споразумение още тази година има опасност районът да се дестабилизира. Те продължават да мислят, че решението е предстоящо. Когато Вучич посети Северно Косово в края на миналата година, той заяви в речта си, че може и след петдесет години да е, албанци и сърби ще живеят в добросъседство. Така че той държи една реалистична линия на поведение. Той направи много за развитието на диалога безспорно. В същото време той тръна да пречупва сръбското мнение. Той беше първият, който каза “Не можем да си заравяме главата в пясъка. Не можем да се правим, че нищо не се е случило”. Всичките тези неща той ги говори, държейки в същото време сръбската позиция. – Как обаче може да бъде постигнато едно трайно споразумение, когато, образно казано, мостът в Косовска Митровица още е затворен и от двете страни дебнат хора с оръжие, готови да умрат за каузата си? От едната страна са масовите гробове от времето на Милошевич, а от другата един капсулован анклав.  – Да, този мост още е затворен. Преди няколко месеца ходиха там и го видях. Така е. – В такъв случай колко могат да отстъпят косоварите и колко – сърбите?  – Задавате ми един от най-сложните въпроси? – Е това е въпросът на въпросите.  – Разбира се. Двете страни очертаха своите “червени линии”. Те са толкова раздалечени, че човек малко трудно може да си представи как би могло да се постигне това компромисно решение, за което говорите вие. И едните и другите стоят на позиции, които взаимно се изключват. Но ако ми позволите един личен спомен. – Разбира се.  – Когато през 2011 година, избухнаха бунтовете в Северно Косово, когато се строяха барикадите на пътищата, когато имаше сблъсъци с КФОР (Мисията на НАТО в Косово, б.р.) и EULEX (цивилната мисия на ЕС в Косово, б.р.). Когато екипите на ЕС не можеха да достигнат до границата, тогава аз бях в Прищина и ако някой ми беше казал тогава – през лятото на 2011 година, че през април 2013 ще има политическо споразумение между Сърбия и Косово, аз нямаше да му повярвам – дотолкова напрегнати и невъзможни изглеждаха нещата. А то се случи. – Тогава имаше престрелки, убити.  – Точно така. Много голямо напрегнато беше и ето, две години по-късно ние имахме споразумение. Техническият диалог, който започна под егидата на ООН, но почти веднага премина в ръцете на координиращата роля на ЕС и се задейства диалога първоначално на по-ниски нива, а след това стигна до ниво президенти на двете страни. Благодарение на това, тези две страни постигнаха няколко десетки споразумения помежду си. Разбира се сравнително лесно може да се постигне споразумение да речем за кадастралните списъци и за взаимното признаване на дипломите, но когато се търси окончателния вариант на споразумението нещата са значително по-трудни и аз затова считам, че избухна тази криза точно през летните месеци на 2018-а, когато се заговори, че се върви към окончателно споразумение. Тогава се разбра, че принципните позиции на двете страни са прекалено отдалечени една от друга. В края на краищата, ако сметнем, че това са червените линии на Косово и Сърбия, от които днес не искат да отстъпят, то споразумението може да бъде само и единствено по средата. – Трябват много сериозни отстъпки и от двете страни.  – Винаги съм бил съгласен с Вучич, който настоява, че в компромиса и двете страни трябва да загубят по нещо. Не може, казва той, едните да получат всичко, а другите – нищо. – Бихте ли очертали къде се намират двете линии?  – Червената линия на Косово е “Да ни признаят независимостта!” и това да позволи на страната да извърви всичко останали важни стъпки – членство в ООН, членство като по-далечна перспектива в НАТО и ЕС. Червената линия на Сърбия, което излиза от време на време в публичното пространство, звучи “Ние никога няма да признаем Косово!”. Сам виждате, че тези две червени линии взаимно се изключват. В крайна сметка днешната криза ще се преодолее и двете страни ще се върнат към диалога, но до окончателно решение на въпроса има още доста време. – Възможен ли е, според вас, международен натиск, подобен на този върху България, Гърция и Македония, за решаването на проблема с името? Само преди две години никой не можеше да си представи, че Скопие ще клекне.  – Това е добър пример, защото в сделката за името на Македония, всички страни отстъпиха по нещо. Това си личи и по протестите в Гърция и Македония. Международен натиск има и в момента – по отношения на тези действия на Косово, които блокираха диалога. Имам предвид въвеждането на митата за сръбски стоки, превръщането на Косовските сили за сигурност в армия. Тези извънредни стопроцентови мита, които въведе Прищина, не бяха одобрени абсолютно от никого в световен мащаб, изключвам разбира се Алабния. Абсолютно всички – ООН, ЕС, НАТО, САЩ, Сърбия, страните, които стоят зад Сърбия – осъдиха действията на Прищина. Даже ако сте забелязали, САЩ отказаха виза на премиера на Косово – Рамуш Харадинай за участието му в молитвената закуска във Вашингтон. Този натиск съществува и ще продължава да съществува. Той обаче може да върне двете страни към диалога, но не и да осигури споразумението. – Какво би било едно реалистично решение?  – Чисто хипотетично една размяна на територии може би бил реалистичния вариант. От друга страна знам какви рискове носи това, защото може да има некалкулирани рискове. Размяната на територии обаче изглежда реалистично, защото и двете страни могат да получат нещо, което ги удовлетворява. Хашим Тачи нарича това корекция на границите и ненарушаване на косовските граници. Аз не мога да си представя как може да се случи това хем да коригираш граници, хем да има размяна на територии, без да се нарушават границите. Много, много сложна е картината и не е ясно как ще се постигне това споразумение. – Една корекция на границите, би било прецедент в Европа. Това не би ли дало мотив на Русия например да доведе докрай анексия на Абхазия и Южна Осетия например?  – Разбира се, че съществуава такава възможност. Спомнете си, че Москва оправда референдума и анексията на Крим с косовската независимост. Те казаха “Защо косовските граждани могат да гласуват за независимост, а кримските граждани да не могат?” – След като вече е ясно, че Македония ще влезе в НАТО, умира ли идеята за Велика Албания, за която често чуваме?  – Аз не съм убеден, че някой сериозно обмисля варианта за Велика Албания. Вижте, идеята хората от една нация да живеят в една обща държава е много стара. И ние сме водили войни и сме давали хиляди, хиляди жертви за да може всички българи да живеят в една държава. Това е естествен процес. Разбира се при албанците този процес се размина с близо един век, защото въпроси, които при другите балкански народи са били актуални в края на деветнайсти, началото на двайсти век, при тях това се случва днес. Не мисля, че съществуват реални условия за реализация на някаква Велика Албания. Напротив, задавате ми въпроса за Македония, позицията и на косовското и на албанското правителство е, че те желаят една просперираща Македония, интегрирана в НАТО и ЕС като свой съсед. Албаниците, които живеят в Македония имат своите права. Разбира се Зоран Заев получи своята подкрепа за сделката за името от албанците, а те получиха нова отстъпка. Понятието “Велика Албания” се използва доста често като някакво плашило на Балканите. – Вие сте един от първите, които говори за българско малцинство в Албания още през седемдесетте години на миналия век. Как приемате новината за признаването му?  – Това е въпрос, който е поставян от българските политици още от създаването на албанската държава, но който десетилетия не беше решаван. Лично аз няма как да не бъда удовлетворен, защото съм работил по този въпрос. Този въпрос беше разрешен, благодарение на желанието на Албания да се интегрира в Европейския съюз, което за пореден път доказва колко важен този съюз за народите на континента. – Късно ли е това решение за българското малцинство?  – Вижте, предците на тези хора са се чувствали сто процента българи. Със създаването и развитието на темата Македония, това население е било разделено между България и Македония. Това, уви, ще остане така. Късно е вече това население изцяло да се върне към българските си корени. Нашият гост  Боби Бобев е доктор на историческите науки в Института по балканистика при БАН. Специалист по международни отношения на Балканите през ХХ век, етнонационална проблематика и история на Албания. Специализирал е в Albanische Institut в Мюнхен, Института по славяноведения и балканистики (Москва) и British Academy (London). Бил е посланик на България в Албания и Косово.  ", "date": "2019.02.25", "title": " Балканистът Боби Бобев пред „Труд“: Не мисля, че някой сериозно обмисля варианта за Велика Албания"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%bf%d1%80%d0%be%d0%bf%d1%83%d1%81%d0%bd%d0%b0%d1%85%d0%bc%d0%b5-%d0%b2-%d0%b8%d1%81%d1%82%d0%b5%d1%80%d0%b8%d1%8f%d1%82%d0%b0-%d0%be%d0%ba%d0%be%d0%bb%d0%be-%d0%b8/", "text": "Първите 3000 машини за гласуване трябва да бъдат осигурени само след 100 дни за евровота През последните две седмици темата за Изборния кодекс и поредните промени в него безспорно владее политическото, общественото и медийното пространство. Решението за повишаване на минималния праг за преференциите, последвано от преосмислянето на концепцията и желанието за възстановяване на досега съществуващите правила, е безспорно атрактивен повод за обслужване на нуждата на политическата класа за скандали и изостряне на напрежението преди предстоящите избори. При все очевидната важност на този сегмент от изборното ни законодателство, дискусията около който на моменти дори премина границата на истерията, трезвият анализ сочи, че има много други, дори по-сериозни проблеми за решаване, които обаче пропуснахме покрай разговорите за преференциите. Защото ако практиката през последните години ни доказва недвусмислено нещо, то е, че дори преференциално подбраните кандидати рядко се различават по поведение от колегите си, подредени в листите с благословията на партийните централи. Така вместо да се създаде една относително независима партийна интелигенция, която е способна да съществува в условията на искрена електорална конкуренция, на практика се създават вътрешнопартийни противоречия, които слабо интересуват обикновените хора. И въпреки това преференциите са едно от положителните явления в българското изборно законодателство и следва тяхното приложение да бъде законово, а и практически възможно. Но нима това е единственото нещо, което трябва да ни вълнува? Помоему не. В политическия дебат около Изборния кодекс бе засегната темата с машинното гласуване. Разработвано и експериментално през последните пет години, гласуването с машини се превърна в другата гореща точка около изборното законодателство. По, подчертавам, последните решения на парламента, такова ще бъде проведено в близо една четвърт от изборните секции в страната, а този брой ще нарасне до половината секции за предстоящите местни избори през есента. За целта ще трябва да бъдат осигурени първо 3000 машини, а след това броят им ще бъде 6000. Дотук добре. Централната избирателна комисия обаче разполага с точно 0 машини за предстоящия след по-малко от 100 дни вот. През последните пет години от приемането на Изборния кодекс на Мая Манолова през 2014 г. ЦИК е провела точно пет обществени поръчки за осигуряване на машини за вота. За това време, според изискванията на законодателя и решението на самата Комисия, са били налични точно 1000 машини – 100 за европейските избори през 2014 г., 300 за предсрочните парламентарни избори през 2014 г., общо 100 за две поръчки за местните избори през 2015 г., 500 за президентските избори през 2016 г. Всички те обаче са взети под наем, като за целта са похарчени 1 812 000 лв. За последните парламентарни избори през 2017 г. машини не бяха осигурени, тъй като единственият кандидат за това не можеше да изпълни поръчката в срок. Оказва се, че за предстоящия след по-малко от 100 дни вот ще трябва да бъде проведена нова обществена поръчка за наем или закупуване на поне 3000 машини. Дори и по неведоми пътища тя да се окаже успешна, 3000 секционни избирателни комисии ще трябва да бъдат обучени да работят със същите тези машини. Тази рецепта за катастрофа обаче не попадна в полезрението нито на анализатори, нито на политици, покрай истеричната реторика около промените в Кодекса. Темата с купуването на гласове винаги е чувствителна покрай изборния процес, но и преди този вот никой не постави въпроса за легалното купуване на повече от 100 000 гласа. Сумата не е преувеличена – това са само членовете на секционните избирателни комисии, които се назначават по предложения на партиите. При 12 000 секции в страната и състав от около 8-9 души във всяка комисия, сметката се оказва повече от реална. На последните парламентарни избори заплащането за председателите на комисии беше 64 лв., зам.-председателите 58 лв., секретарите 58 лв. и обикновените членове 48 лв. Публична тайна е, при това не особено оспорвана от политическите формации, че към това заплащане се добавя и партийно. Без да е ясно фиксирано, то варира около 50 лв. Срещу тези средства се очаква както извършване на задълженията на изборна администрация, така и глас в урната. Ако такъв няма, а особено в малките населени места това е лесно установимо, на следващия вот, който в случая е след едва няколко месеца, членът на СИК се оказва сменен. За близо 600-те членове на районните избирателни комисии и експертите към тях, излъчвани на същия принцип, няма нужда да споменаваме, затова се насочваме директно към застъпниците и наблюдателите. „Кандидатите на кандидатските листи на партиите, коалициите, местните коалиции и инициативните комитети могат да имат застъпници, които подпомагат и представляват интересите на кандидатите пред държавните и местните органи, обществените организации и избирателните комисии“, това се казва в решение на ЦИК. На теория всяка една от партиите, които участват във вота, може да изпрати застъпник във всяка една от изборните секции. При десетки партии и 12 000 секции, сумата може да бъде наистина впечатляваща. В интерес на коректността обаче, броят на застъпниците рядко надхвърля 50 000 души, в зависимост от важността на изборите и готовността на партиите да отделят средства. Защото макар да не е предвидено в Изборния кодекс, тези застъпници получават възнаграждения за работата си. Малко преди последните предсрочни парламентарни избори през 2017 г. броят на регистрираните застъпници бе 29 988. Така изброените дотук над 130 000 души логично следва да умножим поне по две, тъй като всеки от замесените има интерес да убеди поне един член на семейството си да гласува за източника на финансовите средства. За справка – тези над 130 000 души биха стигнали за парламентарно представителство, ако бяха обединени в една партия. За пореден път нищо съществено не бе направено и за поне частичното привеждане на избирателните списъци в България в коректен вид. Традиционно преди изборите се обявява, че право на глас имат приблизително 6,9 млн. български граждани. По данни на Националния статистически институт от последното преброяване през 2011 г. обаче населението на България е 7 327 224, от които право на глас при навършени 18 години имат 6 145 788 души. Разликата от близо 800 000 гласа е признавана както от представителите на НСИ, така от дирекция „Гражданска регистрация и административно обслужване“ и политическите формации, но въпреки това никой не предприема мерки за преодоляването на очевидния проблем. Разбира се, трудно бихме могли да изчерпим проблемите в изборното законодателство с изброените тук казуси. Всеки един от тях обаче е поне равен по значимост с дискусията за преференциите, макар и да не получи необходимото медийно и обществено внимание. Това е един от основните минуси на истеричната дискусия – място за реален и значим дебат няма, само гонене на политически и електорални дивиденти. А за такива не е необходимо да се поставят реални проблеми, само атрактивни такива.  ", "date": "2019.02.25", "title": " Какво пропуснахме в истерията около Изборния кодекс?\t\t\t"}
{"url": "https://trud.bg/%d1%81%d0%be%d1%86%d0%b8%d0%be%d0%bb%d0%be%d0%b7%d0%b8-%d0%bd%d0%b0-%d0%bf%d0%be%d0%b2%d0%b8%d0%ba%d0%b2%d0%b0%d0%bd%d0%b5-%d1%84%d0%b8%d0%bb%d0%bc-%d0%bd%d0%b0-%d0%ba%d0%b0%d0%bd%d0%b0/", "text": "Документалният филм на Канал 3 „Социолози на повикване” проследява историята на социолозите – милионери Кънчо Стойчев и Андрей Райчев. Стартирали под опеката на Андрей Луканов, днес те представят авторитетно своите прогнози, гостуват в телевизионни студия и продължават да се опитват да формират обществено мнение. А в годината на избори – за евродепутати и за местна власт, социолозите са повече от всякога под светлините на прожекторите. В „Социолози на повикване“ авторът на филма Снежана Хитова разказва как науката социология е превърната у нас в доходоносен бизнес. За Кънчо Стойчев и Андрей Райчев това е бизнес за милиони, разказва  . Социолозите-милионери претендират, че финансовото им благополучие е плод само и единствено на техния предприемачески нюх. Какво общо има той със социологията и как се трупат богатства докато правиш изследвания – на тези въпроси търси отговор документалната лента на разследващия журналист на Канал 3. В „Социолози на повикване” ще видите интервюта с колеги на Стойчев и Райчев, които са свидетели на техните първи стъпки в професията. Политици и учени разказват за начина, по който двамата трупат впоследствие голямото си състояние. Ще видите и голф-комплекса в Балчик, смятан за перлата в бизнес-короната на Кънчо и Андрей, имението в Мелник, което е една от най-новите придобивки за Стойчев, както и още много други имоти, придобити покрай „научно-приложната им дейност“. В „Социолози на повикване“ има и свидетелски разкази, подкрепени с документи, от източването на фонд „Научни изследвания“. Става въпрос за около 10 милиона лева, които неуморният тандем успява да усвои чрез подставени лица и фирми. Измамите стартират още с името на социологическата агенция. Канал 3 разполага с документ от „Галъп Инкорпорейтид“, според който двамата не могат да ползват марката. Въпреки това Стойчев и Райчев години наред трупат влияние и пари именно с нея.        ", "date": "2019.02.25", "title": " „Социолози на повикване” – филм на Канал 3\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b7%d0%b0-%d0%ba%d1%80%d0%b8%d1%82%d0%b8%d0%ba%d0%b8%d1%82%d0%b5-%d0%bd%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b0/", "text": "Аз имам много работа, освен това политически лидери аз не коментирам. Не се бъркам в работата на други партии. Всеки политически лидер си има партия, организация, аз не се бъркам в техните решения. Така премиерът Бойко Борисов отговори в Египет на въпрос: Как ще коментирате  . Премиерът бе репликиран, че президентът не е политически лидер. Когато непрекъснато взимаш страна на една партия, срещу друга ти си превръщаш в политически лидер, коментира Борисов. Ето какво още каза премиерът: Искам да привлечем колкото може повече участници в конкурса (за газовия хъб „Балкан“, бел. ред.) – мощни, големи, с огромен опит. Техните компании правят по 40-50 километра на ден газопроводи. Така че просто каним да дойдат и да участват в конкурса, както и италиански компании, немски в момента. И, разбира се, знаете за българо-смесените предприятия със Саудитска Арабия. И в моето изказване сега казах, че сме притеснени от както се казва „черния списък“, в който ни вкараха, защото ние инвестирахме много в посолство и взаимни връзки. За първи път отворихме този огромен пазар на една от най-богатите държави, а в същото време изключително важна за арабския свят, защото ако нещо се разклати в Саудитска Арабия, Сирия е като пионерска организация в сравнение с нея. С Ципрас си говорихме да направим едно четириъгълно заседание, аз дадох съгласието си и написах писмо на Румъния, Сърбия и Гърция да включим и Северна Македония в тази среща. Ципрас предложи: Сърбия, Македония и Гърция и България също да направим такава, защото всички в момента изграждат железници и магистрали и действително може да направим в тази част коридор 8, номер 4 и 10 – със сърбите действително да стане една строителна площадка и да вървим много напред. Освен това доказах, че до юни месец ще започнем, надявам се, първата копка с интерконектора с Гърция. Гръцките фирми искат продължаването на срока, ние трябва да помогнем това да се случи по-бързо. За да може действително юни месец да стартираме интерконектора с Гърция. Той ни е много важен за диверсификацията на газовия хъб „Балкан“. Не обсъждаме никога конкретни суми, има конкурси, въпросът е да им се обясни колко е важен и стратегически проектът, колко е важно и да има повече участници, за да има максимално честен търг с истинско наддаване и съответно в кратки срокове да се построи. Целта е да докараме хора и да им кажем, че това е сериозно нещо. Газовият хъб „Балкан“ е нашата цел, защото можем действително, той е изцяло изграден по европейски образец със спазване на всички европейски правила – лично Юнкер каза: „Благославяме го този хъб“, той гарантира същите количества които имаме в момента – да продължим да ги имаме, а не да си изпразним тръбите – в случая ние сме прагматици. Имаме си места, видяхме сондата, имаме „Хан Аспарух“, имаме азерския газ, имаме интерконектора Гърция, имаме интерконектор с Румъния, имаме старите тръби, които ще останат празни за близо 18 млрд. куб. м газ. С една дума ние просто не трябва да допускаме възможността да бъдем част от магистралата. Прекрасни проекти са това. И Кипър има огромни находища на газ, само че там стоят и турски кораби и там са турските власти… Когато има газ и когато бъде добит – дали е Египет, дали е в Израел, дали е в Кипър, ако нямаш тръби, по които да го прекараш, само ще слушат Би Ти Ви, че някъде открили газ и го транспортират нанякъде. Затова, когато имаш тръби, когато имаш газов разпределител, тогава, който може или сега… Има ли някой забрана да минава по магистрала „Марица“, като иска минава, ще си плаща чрез тол системата и ще минава, когато ние имаме нашите си тръби – добре дошъл и египетски, и кипърски, и азерски, и руски, и американски втечнен – какъвто има. Трябва да имаме тръби. Затова сега за последните шест компресора подменихме с най-добрите американски досега, всички са реверсивни и могат във всички посоки да бутат газта. Ако няма хъб, думата транзит е „забранена“, образно казано. Ако няма хъб, няма да стане. Ще ни издиктуват, както става по света. Затова газовият хъб е благословен от европейските страни. За него сме си стиснали ръцете и с канцлера Меркел, и с Макрон, и с Туск, и с Юнкер. И знаят, че ние се борим за него, защото той гарантира да остане същото количество газ, което имаме сега. Не повече, това е разковниче. В противен случай просто ще се изпразнят тръбите. В края на краищата конкуренцията какво е – който достави по-евтин газ. Нашата икономика има ли нужда от по-евтин газ? Който докара по-евтиния газ, като имаш тръба, може да го докараш до заводите, до битовите потребители. Който докара по-евтиния газ – като имаш това можеш да го докараш до заводите, до газовите потребители. Ако нямаме тръбите, трябва само да внасяме – тогава вече имаме Турция, Гърция – това са посредници между нас, а знаете с какво усилие махнахме посредниците преди 4-5 години, които стояха. Три посредници, които стояха за доставка на газ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.02.25", "title": " Премиерът за критиките на президента: Политически лидери не коментирам, не се бъркам в работата на други партии\t\t\t"}
{"url": "https://trud.bg/%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%bc%d0%b5%d0%b4%d0%b2%d0%b5%d0%b4%d0%b5%d0%b2-%d0%b8%d0%b4%d0%b2%d0%b0-%d0%bd%d0%b0-4-%d0%bc%d0%b0%d1%80%d1%82/", "text": "Министър-председателят Бойко Борисов ще се срещне с председателя на правителството на Руската федерация Дмитрий Медведев, който ще е на официално посещение в България на 4 и 5 март по покана на българския премиер. Визитата на руския министър-председател Дмитрий Медведев ще започне в понеделник с церемония по официалното посрещане от премиера Бойко Борисов на пл. Св. Александър Невски в София, след което председателят на руското правителство ще поднесе венец пред Паметника на Незнайния войн, съобщиха от пресцентъра на Министерски съвет. Премиерите Борисов и Медведев ще проведат разговор на четири очи в сградата на Министерския съвет, последван от пленарна среща на двете делегации. Основните теми, които ще бъдат обсъдени между българската и руската страна са свързани със сътрудничеството в енергетиката, икономиката и туризма. Във вторник, 5 март, министър-председателите Бойко Борисов и Дмитрий Медведев ще открият Българо-руски бизнес форум в областта на туризма.      ", "date": "2019.02.25", "title": " Официално: Медведев идва на 4 март"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%be%d1%82-%d0%bf%d1%82%d0%b8%d1%87%d0%b8-%d0%bf%d0%be%d0%b3%d0%bb%d0%b5%d0%b4-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-7/", "text": "Кадри от птичи поглед, публикувани от SkyscraperCity.com, над строителството на третия метродиаметър и метростанция 6 в столичния квартал „Овча Купел“ показват до къде е стигнала работата по новия лъч на метрото в София. Видеото е заснето от Drone Reporter. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.25", "title": " Вижте от птичи поглед изграждането на метростанция 6 от третия лъч на метрото в „Овча Купел“ (ВИДЕО)"}
{"url": "https://trud.bg/%d0%bc%d0%b8%d1%85%d0%b0%d0%b5%d0%bb%d0%b0-%d1%84%d0%b8%d0%bb%d0%b5%d0%b2%d0%b0-%d0%be%d1%82%d0%bd%d0%be%d0%b2%d0%be-%d0%b4%d0%be-%d0%bf%d0%b0%d0%b2%d0%b5%d0%bb/", "text": "Михаела Филева и бившият й приятел Павел Николов, си качиха обща снимка, часове след началото на музикалния формат „Гласът на България“, в който и двамата изпълнители взимат участие. Михаела е в ролята на жури и за първи път сяда на един от 4-те „горещи“ стола, докато Павел за поредна година води предаването заедно с дуетната си половинка Венци Венц. Двамата се разделиха през 2016-та след дългогодишна връзка и от тогава неведнъж са се засичали на публични събития. В интервю пред Мон дьо, Павел сподели, че са в много добри и приятелски отношения и дори разкри, че до него има нова жена. “ “, сподели още тогава рапърът. Колкото до Михаела, само преди дни тя  , че между нея и родния ни тенисист Григор Димитров има каквато и да е връзка. Певицата призна, че като българка е горда с успехите му, но дори не го познава лично.  ", "date": "2019.02.25", "title": " Михаела Филева отново до Павел"}
{"url": "https://trud.bg/%d1%84%d0%be%d1%80%d1%83%d0%bc%d1%8a%d1%82-%d0%b2-%d1%88%d0%b0%d1%80%d0%bc-%d0%b5%d0%bb-%d1%88%d0%b5%d0%b9%d1%85-%d0%bf%d1%80%d0%b5%d0%b7-%d0%be%d0%b1%d0%b5%d0%ba%d1%82%d0%b8%d0%b2%d0%b0-%d0%bd%d0%b0/", "text": "Президентът на Кипър Никос Анастасиадис и канцлерът на Германия Ангела Меркел бяха уловени фото обектива на „Труд“ в момента, когато българският премиер   за нашите медии във форума в Шарм Ел-Шейх в Египет. Вижте още снимки из залите на пресцентъра и от популярния курорт вечер и през деня с плажуващи туристи. На един от снимките се вижда рисуван от уличен художник портрет на Саддам Хюсеин – пример за почитание към убития диктатор в арабския свят.  ", "date": "2019.02.25", "title": " Форумът в Шарм Ел-Шейх през обектива на „Труд“"}
{"url": "https://trud.bg/%d0%b2%d0%b0%d1%80%d0%bd%d0%b0-%d1%81%d1%8a%d0%b1%d1%80%d0%b0-%d0%b5%d0%bb%d0%b8%d1%82%d0%b0-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d0%be%d1%84%d1%82/", "text": "Водещи специалисти от 10 страни се събраха във Варна на заседание на Европейския борд по офталмология /EBO/. Домакин на форума бе Медицинският университет, чийто зам.-ректор проф. д-р Христина Групчева е първият лекар от Източна Европа, избран за президент на ЕВО. Бордът е част от Европейската асоциация на лекарите (UEMS) и от 27 г. се занимава с обучението на специалисти, тяхното сертифициране чрез изпит и обмена на специализанти. На срещата във Варна членовете на ЕВО решиха да стандартизират практическата част на изпита, който от 2020 г. ще се провежда два пъти годишно. Проф. Групчева е президент на борда от 2017 г., като преди това е била председател на комисията по образование в ЕВО. „Когато аз се явявах на изпит през 2002 г., имаше 50 кандидати, а днес имаме лимит от 700. Тъй като е недопустимо да поставяме ограничения за броя на желаещите, правим голяма промяна. До момента изпитът се провеждаше веднъж годишно, през май в Париж. От 2020 г. ще има втори шанс за всички през септември в Берлин. Идеята е да осигурим оптимални условия на младите офталмолози в Европа да докажат своите познания“, заяви проф. Групчева. Положилите успешно изпита получават сертификат за практикуване на европейско ниво. До момента такъв имат 38 български лекари, които носят престижната титла FEBO. „За някои от тях това беше част от билета за Европа, но за щастие 60% останаха в България и тези, върху които имам наблюдения, показаха изключително развитие. Сред тях са трима от моите асистенти и двама от моите докторанти. Един от тях е вече доцент. Всяка година интересът от страна на младите специалисти в България расте и аз твърдо вярвам, че ще се представят достойно“, допълни проф. Групчева.  ", "date": "2019.02.25", "title": " Варна събра елита на европейската офталмология"}
{"url": "https://trud.bg/%d1%81%d0%bf%d0%be%d1%80%d0%b5%d0%b4-%d1%83%d0%ba%d0%b0%d0%b7%d0%b0%d0%bd%d0%b8%d1%8f-%d0%be%d1%82-%d0%bc%d0%b2%d0%bd%d1%80-%d0%b2-%d1%81%d0%ba%d0%be%d0%bf%d0%b8%d0%b5-%d0%b7%d0%b0-%d0%bc%d0%b0/", "text": "Външният министър на Скопие издаде подробни указания за журналистите относно правилното използване на термина „Македония“ след споразумението от Преспа. В тези инструкции става дума за „македонска“ етническа идентичност, „македонски“ език, „македонска“ култура, „македонски“ регион, „македонски“ народ и „македонска“ история. Подчертава се, че прилагателното „север“ не трябва да се използва в гореспоменатите случаи. В указанията към журналистите се отбелязва, че гражданинът е „македонец / гражданин на Република Северна Македония“. Външното министерство на съседната държава също отбелязва, че Северна Македония има „македонски“ език и че тази дума трябва да се използва, когато се говори за нашия език, нашата история, нашата култура, нашето наследство, нашия регион и други, „подчертавайки, че тези термини“ ясно се различават от използваните и са свързани с региона на Македония в Гърция“.    ", "date": "2019.02.25", "title": " Според указания от МВнР в Скопие за „македонски“ език и идентичност, не е необходимо „север“"}
{"url": "https://trud.bg/%d0%ba%d0%b5%d0%bd%d0%b4%d0%b0%d0%bb-%d0%b4%d0%b6%d0%b5%d0%bd%d1%8a%d1%80-%d0%b1%d0%b5%d0%b7-%d0%b1%d0%b5%d0%bb%d1%8c%d0%be-%d0%bd%d0%b0-%d0%be%d1%81%d0%ba%d0%b0%d1%80%d0%b8%d1%82%d0%b5/", "text": "Кендал Дженър се появи на афтър партито на Оскарите, организирано от Vanity Fair, в много изрязана рокля, под която не носеше бельо. Риалити звездата, прочула се от „Keeping Up With The Kardashians“ облече блестяща черна рокля с гол гръб и цепка на деколтето. Най-впечатляващият акцент на тоалета й бе платът, който се спускаше отпред и отзад, като по този начин се разкриха стройните крака на ангела на Victoria’s Secret и така тя не остави почти нищо на въображението. Кендал видимо не носеше никакво бельо под роклята, но в последствие се оказа, че тоалетът на дизайнера Рами Кади все пак има едно тънко парче плат, което да прикрива слабините. Може би за да предпази модната „тайна“, Кендал така умело придържаше роклята си, позирайки пред папараците. До нея позира и баща й, който през 2015-та смени пола и името си на Кейтлин Дженър.                        ", "date": "2019.02.25", "title": " Кендал Дженър без бельо на Оскарите"}
{"url": "https://trud.bg/%d0%b2%d0%be%d0%bb%d0%b5%d0%bd-%d1%81%d0%b8%d0%b4%d0%b5%d1%80%d0%be%d0%b2-%d0%b2%d0%b5%d1%82%d0%be%d1%82%d0%be-%d0%bd%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b0-%d1%82%d1%80/", "text": "Председателят на парламентарната група на „Обединени патриоти“ Волен Сидеров коментира, че   на президента трябва да бъде прието от Народното събрание (НС). По думите му то е било очаквано. Сидеров припомни, че партия „Атака“ не е участвала в гласуване на промените в изборното законодателство. „Сега вече се очаква може би да се впуснат в залата от мнозинството, тъй като това е най-бързият начин да се отмени, да се върне законът в старото положение. Поправки върху закон, който вече е гласуван на второ четене, няма как да станат. Трябва да се изработи съвсем нов кодекс – по- сложа, по-дълга процедура“, каза Сидеров, предаде  . Той е на мнение, че „БСП трябва да се върне в пленарната зала и то без да поставят условия, които са неизпълними, затова предложението на президента е уместно“.    ", "date": "2019.02.25", "title": " Волен Сидеров: Ветото на президента трябва да бъде прието от Народното събрание"}
{"url": "https://trud.bg/%d0%bd%d0%b0%d0%bf-%d0%b7%d0%b0%d0%bf%d0%b5%d1%87%d0%b0%d1%82%d0%b0-200-%d0%be%d0%b1%d0%b5%d0%ba%d1%82%d0%b0-%d0%b7%d0%b0-%d0%bd%d0%b5%d0%b8%d0%b7%d0%b4%d0%b0%d0%b4%d0%b5%d0%bd%d0%b8-%d0%ba%d0%b0/", "text": "Над 200 търговски обекти – магазини, барове, дискотеки, спортни клубове, хотели, бензиностанции и дори ветеринарна клиника са били запечатани от звеното „Фискален контрол“ на НАП от началото на годината. Според действащото законодателство неиздаването на касова бележка е основание за запечатване за срок до един месец, припомнят от приходната агенция. Освен временното затваряне на обектите, на собствениците им са наложени и глоби, достигащи до 2000 лв. за всяко нарушение. От началото на зимния туристически сезон фискалният контрол на НАП извършва масови проверки в зимните курорти и областните градове, като на някои места в страната патрулират униформени служители. Фискалните агенти използват специален софтуер за наблюдение от разстояние на оборотите на определени рискови търговци, чиито приходи значително се различават от обичайните за съответния бранш и територия. „Засилваме контрола в зимните курорти и централните части на областните градове. Запечатването на обекти за срок до 1 месец е тежка и неприятна мярка за търговците, която обаче може да бъде избегната с издаване на касова бележка за всяка покупка“ каза директорът на „Фискален контрол“ в НАП Спас Шишков по повод проверките.", "date": "2019.02.25", "title": " НАП запечата 200 обекта за неиздадени касови бележки"}
{"url": "https://trud.bg/%d0%b7%d0%b5%d0%bb%d0%b5%d0%bd%d0%b0-%d1%81%d0%b2%d0%b5%d1%82%d0%bb%d0%b8%d0%bd%d0%b0-%d0%b7%d0%b0-%d0%b3%d0%be%d0%bb%d1%8f%d0%bc%d0%b0-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d1%8f/", "text": "Зелена светлина получи голяма инвестиция на полуостров Халкидики, която включва създаването на 5-звезден туристически курорт съсс специална СПА инфраструктура и туристически вили с общ капацитет 233 легла в община Ситония. Инвеститор е фирма LIKYTHOS SA, чийто председател и изпълнителен директор е българският бизнесмен Георги Батаков. Фирмата е със седалище град Солун. Проектът предвижда изграждане на хотелски комплекс с капацитет 165 легла, туристически обзаведени жилища – вили с капацитет 68 легла, спа център с капацитет 100 души и различни други инфраструктурни проекти. Туристическото селище се планира да бъде построено на площ от 87,8 дка в новостроящ се град и границите на крайбрежната зона на залива Торони на полуостров Халкидики, на около 124 км от Солун и на 71 км от Полигирос. В района има съоръжения и инфраструктура на стария хотел Ликитос, построен през 1973 г. и работещ до 2017 г. като 3-звезден хотелски комплекс с капацитет 76 легла. По новия проект се планира да се разрушат съществуващите сгради и да се построят новите.", "date": "2019.02.25", "title": " Зелена светлина за голяма инвестиция на Халкидики с българско участие"}
{"url": "https://trud.bg/%d0%b4%d0%b0%d0%bd%d0%b0%d0%b8%d0%bb-%d0%ba%d0%b8%d1%80%d0%b8%d0%bb%d0%be%d0%b2-%d0%b4%d0%be%d0%b1%d1%80%d0%be%d1%81%d1%8a%d0%b2%d0%b5%d1%81%d1%82%d0%bd%d0%be-%d0%be%d0%b1%d1%81%d1%8a%d0%b6%d0%b4/", "text": "Няма актове в изборния процес, които да не подлежат на обжалване, очевидно президентът е бил заблуден. Това каза народният представител от ГЕРБ Данаил Кирилов на извънреден брифинг. „Започваме с благодарност към президента за неговото усърдие във връзка с   Добросъвестно обсъждаме мотивите, които се излагат в указа за президентско вето и в този случай това отново ще бъде така. Това е повод за пореден път да възстановим дебата за промяната на някои от изборните правила“, заяви Кирилов и посочи, че този дебат ще бъде необходим, защото се разпространяват неистини. „Новото, което чухме във ветото и новият акцент освен машините и преференциалният вот, които смятаме, че удовлетворихме, беше обжалваемостта на актовете в изборния процес и промяната на подсъдността. Очевидно е, че в този случай президентът е бил заблуден и със съжаление го казвам, че очевидно не е възприел съветите на правния си съветник – проф. Друмева, а освен това се е доверил на „БСП за България“, заяви Кирилов. Той бе категоричен, че няма актове в изборния процес, които да не подлежат на обжалване. Кирилов посочи още, че за дебата за преференциите не е имало повече от едно изказване от парламентарната трибуна и допълни, че от партията са на разположение за този дебат. „Изчакахме с нетърпение позицията на президента. Винаги сме били готови за конструктивен диалог. Ще поканим в правна комисия представители на администрацията на президента. Смятаме, че така ще се прекрати практиката да се внушава страх у българския избирател“, заяви Кирилов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.25", "title": " Данаил Кирилов: Добросъвестно обсъждаме мотивите, които се излагат в указа за президентско вето\t\t\t"}
{"url": "https://trud.bg/%d1%80%d0%b0%d0%b1%d0%be%d1%82%d0%b8%d0%bb%d0%bd%d0%b8%d1%86%d0%b0-%d0%bd%d0%b0-%d0%b1%d0%b0%d0%b1%d0%b0-%d0%bc%d0%b0%d1%80%d1%82%d0%b0-%d0%be%d1%82%d0%b2%d0%be%d1%80%d0%b8-%d0%b2/", "text": "„Работилница на Баба Марта“ отново отвори врати в Градска художествена галерия- Благоевград. Инициативата, в която участие взимат деца от детските заведения в Благоевград, се организира за поредна година от Община Благоевград. Малчуганите, заедно със своите учители, както и с помощта на преподаватели от Център за личностно и творческо развитие на децата на Благоевград, изработват традиционни мартеници по повод един от най-българските празници – 1 март, съобщиха от общината. В рамките на инициативата, малчуганите имат възможността да се запознаят историята на мартеницата, със символиката на червения и белия цвят, както и с традициите, свързани с Баба Марта. Работилницата ще бъде отворена от 09.00 часа до 17.00 часа до 28 февруари, включително. Всяко дете, изработило мартеници, може да ги подари на свои приятели, близки, семейство.", "date": "2019.02.25", "title": " „Работилница на Баба Марта“ отвори врати за децата на Благоевград"}
{"url": "https://trud.bg/%d0%b2%d0%b5%d1%87%d0%bd%d0%b8%d1%82%d0%b5-%d1%85%d0%b8%d1%82%d0%be%d0%b2%d0%b5-%d0%bd%d0%b0-90-%d1%82%d0%b5-%d1%89%d0%b5-%d0%b7%d0%b2%d1%83%d1%87%d0%b0%d1%82-%d0%b2-%d0%b7%d0%b0%d0%bb%d0%b8%d0%b2/", "text": "Най-големите звезди от 90-те и техните вечни хитове ще озвучат бургаския залив в разгара на лятото. Това съобщават от Община Бургас, която със събитието дефакто ще впише града сред най-големите фестивални локации в Европа. Този път – с тематичен фестивал, който ще доведе в България най-големите музикални звезди от 90-те. SPICE MUSIC FESTIVAL – 90’s edition ще събере на една сцена у нас East 17, 2 Unlimited, REDNEX, Sonique, Dr. Alban, HADDAWAY, Cappella, La Bouche, SNAP!, 2 Brothers on the 4th floor, Ice MC и C+C MUSIC FACTORY. Независимо дали сте дете на 90-те или не, със сигурност сте чували хитовете на тези изпълнители, дори и да не знаете за това. Повечето от тях и до днес са неизменна част от сетовете на стотици диджеи по света, коментираха от общината. На 9 и 10 август 2019 ще можете да ги чуете и видите в уникален за България формат – SPICE MUSIC FESTIVAL – 90’s edition! Освен 12-те световноизвестни денс формации, в програмата ще се включат и добре познати български изпълнители, които ще обявим много скоро, обясниха организаторите.  Фестивалната зона ще бъде на Пристанището в Бургас. Освен музикалната сцена, ще има много изненади – зони за храна и напитки, места за забавления и всичко това на метри от морето. Билети за събитието вече са пуснати в продажба в мрежата на EasyPay в цялата страна и онлайн на www.EpayGO.bg", "date": "2019.02.25", "title": " Вечни хитове на 90-те ще звучат в бургаския залив през август"}
{"url": "https://trud.bg/%d0%b1%d0%be%d1%80%d0%b8%d1%81%d0%bb%d0%b0%d0%b2-%d0%bc%d0%b8%d1%85%d0%b0%d0%b9%d0%bb%d0%be%d0%b2-%d0%bd%d0%b8%d0%b5-%d1%81%d0%bc%d0%b5-%d0%bd%d0%b0%d0%b9-%d0%b7%d0%bb%d0%b5-%d0%bd%d1%8f%d0%bc%d0%b0/", "text": "Президентът на БФС Борислав Михайлов чистосърдечно призна, че колкото и да не му се иска, нашата държава е най-зле откъм стадиони за домакинство на голям форум. „Ние нямаме и един от нормален такъв, дори и националния „Васил Левски“ – каза Михайлов. – Румъния е най-близо до критериите, защото ще приемат четири мача от Евро 2020. Имат нови стадиони в Букурещ, Крайова… Сърбия има много проекти, започва нов национален стадион с осигурено финансиране. Гърция ще реконструира “Олимпийския” в Атина, който е за 80 хиляди души. ПАОК ще увеличи капацитета на своето съоръжение. В Крит също имат нов стадион. Колкото и да ми е неприятно, ние сме най-зле. Затова се надявам да успеем и да построим четири нови стадиони, като всеки да е с капацитет от по 40 хиляди места. Те ще останат за нашите деца“. Снимка: Sportal.bg        ", "date": "2019.02.25", "title": " Борислав Михайлов: Ние сме най-зле, нямаме стадиони"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%bf%d1%80%d0%be%d1%86%d0%b5%d1%81%d1%8a%d1%82-%d1%81%d1%80%d0%b5%d1%89%d1%83-%d0%b4%d0%b2%d0%b0%d0%bc%d0%b0-%d1%85%d0%be%d0%bb%d0%b0%d0%bd%d0%b4%d1%86/", "text": "Процесът за   на над 16 тона прекурсори за производството на амфетамини на стойност 226 млн. лв. започна във Варненския окръжен съд. Подсъдими са холандците Робърт Писени /51 г./ и Курт Миделдорп /56 г./. Според обвинителния акт от 26 януари 2017 г. до 16 март 2018 г. те са внесли през пристанище Варна-запад три партиди с прекурсори, маскирани като почистващ препарат за прозорци. Пратките идвали с контейнери от Азия и били предназначени за други държави. Близо година ДАНС, прокуратурата и митницата следили канала, като операцията по разбиването му била съгласувана и с други партньорски служби, а след ареста на Писени и Миделдорп били разбити три нарколаборатории в Холандия и Испания. Делото тръгна по общия ред, след като преди месец подсъдимите отказаха да сключат споразумение с прокуратурата с мотива, че са натопени. Офертата бе да лежат по 10 г. в затвора и да платят по 200 000 лв. глоба. Соченият за организатор на канала Робърт Писени тогава заяви, че е невинен, докато съучастникът му запази мълчание. Предстои магистратите да изслушат показанията на вещи лица и свидетели по делото. Според прокуратурата чужденците ползвали подставени лица – наркомани и алкохолици, които вместо тях оформяли документите на стоката. И двамата подсъдими са лежали в затвори в Европа за търговия с дрога. Те са в ареста от 7 юни миналата година. Ако бъдат признати за виновни, могат да бъдат наказани с лишаване от свобода от 15 до 20 г. и глоба от 200 000 до 300 000 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.25", "title": " Започна процесът срещу двама холандци за контрабанда на прекурсори за 226 млн. лв."}
{"url": "https://trud.bg/%d0%be%d1%81%d0%b2%d0%b5%d1%82%d1%8f%d0%b2%d0%b0%d1%82-15-%d0%be%d0%bf%d0%b0%d1%81%d0%bd%d0%b8-%d0%b7%d0%b5%d0%b1%d1%80%d0%b8-%d0%b2-%d1%88%d1%83%d0%bc%d0%b5%d0%bd/", "text": "С допълнително нощно осветление ще бъде увеличена видимостта край 15 пешеходни пътеки в Шумен. Те са близо до училища, детски градини и по натоварени централни улици и булеварди. Местата за допълнително енергоспестяващо осветление са избрани след анализ на полицията за концентрация на пешеходци и произшествия. Миналата година e засилено осветлението около 8 пешеходни пътеки в града. 150 000 лв. ще бъдат вложени за опресняване на цялостната маркировка в Шумен, 120 000 лв. са заложени за подмяна на пътни знаци, а близо 50 000 лв. за ремонт и подмяна на светофарни уредби през годината.", "date": "2019.02.25", "title": " Осветяват 15 опасни зебри в Шумен"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b1%d1%81%d0%bf-%d1%8f%d0%b2%d0%be%d1%80-%d0%b1%d0%be%d0%b6%d0%b0%d0%bd%d0%ba%d0%be%d0%b2-%d1%83%d0%bf%d1%80%d0%b0%d0%b2%d0%bb-2/", "text": "Управляващите поправят грешка с още по-голяма грешка, защото внесоха за гласуване текстове, които променят неприет закон. Това е абсолютен скандал и ще се помни дълго време като ще има трайни последици за правото в България. Това коментира в понеделник във Велико Търново народният представител от „БСП за България“ Явор Божанков по повод готвените поредни промени на Изборния кодекс. Той и колегите му Весела Лечева и Валентин Ламбев разясниха на нарочна пресконференция мотивите си за напускане на Народното събрание. По думите им с промените в Изборния кодекс са отнети права на българските граждани.  „Ние ясно показахме, че се отказваме от нашите възнаграждения, за да разберат българските граждани, че няма да бъдем участници и съучастници в Народно събрание, което вече вреди на България“, коментира заместник-председателят на парламентарната група Весела Лечева. По думите и депутатите от опозицията няма да се върнат в пленарната зала, докато исканията на левицата не бъдат изцяло изпълнени. „Всичко, което Цветан Цветанов не харесва го оправдава с фалшиви новини. Аз искам да попитам фалшиви новини ли са, че две трети от българите живеят на ръба на бедността, това че Народното събрание приема само калпави закони, че се разходва и разпилява обществен ресурс, че имаме калпаво строителство. Фалшива новина ли са влошените демографски показатели, включително в община Велико Търново“, обърна се към управляващите Весела Лечева. А Явор Божанков припомни и ситуацията с приемането на промените в Изборния кодекс на 13-ти и 14-ти февруари.  „До 12.30 часа през нощта заседава правната комисия. И с 5-6 души, полузаспали, отмени правата на българските граждани. Тогава от БСП сигнализирахме българското общество. На другия ден, в четвъртък, в 9 часа сутринта, народните представители нямаха доклад. В 9.30 часа пристигна доклада, пълен с грешки. Тоест, няма да преувелича, ако кажа, че 99 % от народните представители нямаха представа какво гласуват. Това беше тежък удар върху демокрацията. Не само заради правата, които бяха отнети, но и заради начина, който е безпрецедентен за българския правов ред. Твърдя, че това ще се изучава в юридическите факултети поколения след нас“, изтъкна Явор Божанков. Тъй като решението на президента Румен Радев да наложи вето на промените в Изборния кодекс дойде по време на пресконференцията, народните представители споделиха, че ще могат да коментират темата едва след като парламентарната група обсъди официалната си позиция. Относно предстоящите избори за Европейски парламент Весела Лечева заяви, че към момента се провеждат заседания на основните партийни организации, където се правят номинации. Водачът на листата ще бъде определен на заседание на Националния съвет на БСП в средата на март. Червените депутати уточниха още, че към момента е рано да се посочат имена от квотата на БСП за членове на ЦИК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.25", "title": " Депутатът от БСП Явор Божанков: Управляващите поправят грешка с Избирателния кодекс с още по-голяма грешка"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d1%8a%d1%80%d0%b1%d0%b8%d1%8f-%d0%b3%d1%8a%d1%80%d1%86%d0%b8%d1%8f-%d0%b8-%d1%80%d1%83%d0%bc%d1%8a%d0%bd%d0%b8%d1%8f-%d0%b8%d0%b7%d1%80%d0%b0/", "text": "На работна среща в Национална футболна база „Бояна“ спортните министри и ръководителите на футболните федерации на България, Румъния, Гърция и Сърбия изработиха текст за Меморандум за разбирателство между четирите правителства, с който да се официализира учредяването на организационен комитет за подготовка на съвместната кандидатура за Мондиал 2030 и Европейското първенство през 2028 г. Очаква се по време на следващата среща между четирите партньорски държави през април т.г. меморандумът да бъде подписан официално. От страна на България, освен министър Кралев, в разговорите участие взеха президентът на Българския футболен съюз Борислав Михайлов, изпълнителният директор на Национална спортна база Пламен Манолов, заместник-изпълнителният директор на БФС Антон Попов и директорът на дирекция „Европейски програми, проекти и международно сътрудничество“ на Министерство на младежта и спорта Виктория Славкова. Румъния бе представена от министъра на младежта и спорта Богдан Константин Матей, президента на Румънския футболен съюз Разван Бурляну и звездата на румънския футбол от 90-те години Георге Попеску, който в момента е съветник по спортните въпроси на министър-председателя на Румъния Виорика Дънчила. От гръцка страна участие взеха зам.-министърът на културата и спорта на Гърция Георгос Василиадис и изпълнителния секретар на футболната федерация на страната Алексис Дедес. Представители на Сърбия бяха министърът на младежта и спорта Ваня Удовичич, вицепрезидентът на Сръбската футболна асоциация Марко Пантелич и генералния секретар на Асоциацията Йован Шурбатович. Това бе третата по ред работна среща на експертната група за общите кандидатури на балканските държави. „До края на годината ще се опитаме да вземем решение за официализиране на кандидатурата. Все още сме на етап проучване на възможностите четирите страни да излезем с обща кандидатура”, сподели Красен Кралев по време на официалната пресконференция след срещата. Той добави, че страната ни е наясно с въпросите, свързани с изграждането на необходимата инфраструктура, които трябва да бъдат решени. „От българска страна вече има решения и отпуснати средства за пътните отсечки с Белград и Атина. Вярвам, че и проектът за автомагистрала „Хемус“ ще бъде финализиран в срок. Когато сме наясно с точните суми и разчети, необходими за реализирането на всички инфраструктурни проекти, ще ги обявим публично. Това е един много сериозен политически проект и сериозна заявка за сътрудничество, не само във футбола. Ще работим като приятелски държави, имаме много сериозни амбиции Балканите да се превърнат в много сериозен център на организиране на спортни събития“, каза още министър Кралев. Той поясни, че София, Варна, Бургас и Пловдив са градовете от българска страна, които предлагат необходимите условия за домакинство на форуми от такъв ранг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.25", "title": " България, Сърбия, Гърция и Румъния изработиха Меморандум за подготовка на обща кандидатура за Мондиал 2030 и Евро 2028"}
{"url": "https://trud.bg/%d0%b5%d0%ba-%d0%b2%d1%81%d1%8f%d0%ba%d0%b0%d0%ba%d0%b2%d0%b0-%d0%b2%d0%be%d0%b5%d0%bd%d0%bd%d0%b0-%d0%bd%d0%b0%d0%bc%d0%b5%d1%81%d0%b0-%d0%b2%d1%8a%d0%b2-%d0%b2%d0%b5%d0%bd%d0%b5%d1%86%d1%83%d0%b5/", "text": "Необходимо е да се избягва всякаква военна намеса във Венецуела. Това заяви говорителят на Европейската служба за външна дейност Мая Коциянчич в рамките на пресконференция в Брюксел. „Позицията на Европейския съюз е ясна – необходимо е да се избягва всяка военна намеса“, подчерта Коциянчич, коментирайки последните събития в Каракас. „Необходимо е мирно политическо и демократично решение на тази криза, което да дойде от самата Венецуела. Искаме прозрачни президентски избори, съобразени с венецуелската конституцуия. Работим в тази посока чрез международната контактна група“, посочи говорителят.        ", "date": "2019.02.25", "title": " ЕК: Всякаква военна намеса във Венецуела трябва да се избягва"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%be%d0%b1%d1%83%d1%87%d0%b0%d0%b2%d0%b0%d1%82-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%b8-%d0%b2-%d0%bc%d0%be%d0%bd%d1%82%d0%b0%d0%bd/", "text": "Нова измамна схема сред пенсионерите въртят банди телефонни апаши у нас, съобщиха от Областната дирекция на МВР в Монтана. Вместо да искат от името на полицията пари от баби и дядовци, изпечените мошеници се представят за банкови инспектори и предлагат на възрастните хора изгодни кредити. За да получат заеми с ниски лихви обаче, престъпниците убеждават жертвите си да платят минимални суми за откриване на „кредитни досиета”. Сценарият на новата измама бе разяснен на белокосите граждани от полицейския инспектор Тихомир Ячков в пенсионерския клуб „Надежда” в областния град. Всеки месец служителите на МВР в Монтана ще организират в клуба срещи и под формата на беседи ще запознават възрастните хора с престъпления, на които могат да станат жертви, ще отговарят на въпросите им и ще търсят заедно с тях решения на проблеми, свързани със сигурността им, заявиха от Областната дирекция. Въпреки новата схема на „ало апашите” в региона продължават и опитите на мошеници да прибират пари с призива „Дайте пари на полицията, да залови група измамници!”. „Телефонните измами се извършват с обаждане на стационарен телефон и по-рядко на мобилен. МВР търси съдействието от гражданите, за да получи информация за извършители или жертви на престъпления, но никога не иска от хората техните спестявания и пари, за да залови престъпниците”, обясни младши инспектор Светлин Страшимиров. Полицаите призоваха възрастните хора да не пускат в дома си непознати. Престъпниците често ги убеждават, че трябва да влязат в жилището им, защото имали уговорка с друг член на семейството или съседи, за да огледат за бъдещ ремонт или по друга причина. Озовали се в чуждо жилище обаче, крадците лесно правят поредния си удар. Измама може да бъде извършена и ако пенсионерите предоставят на непознати личните си карти и неочаквано се окажат „собственици” на хотели, фирми и недвижими имоти с големи задължения, предупредиха пазителите на реда.", "date": "2019.02.25", "title": " Полицаи обучават пенсионери в Монтана за борба с телефонните апаши"}
{"url": "https://trud.bg/%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82%d0%ba%d0%b0-%d0%b2%d0%bb%d0%b8%d0%b7%d0%b0-%d0%b2-%d0%b7%d0%b0%d1%82%d0%b2%d0%be%d1%80%d0%b0-%d0%b7%d0%b0-%d1%82%d0%b5%d0%b3%d0%bb%d0%b5/", "text": "50-годишна рецидивистка ще лежи 2 г. в затвора и ще плаща 600 лв. глоба за теглене на пари от чужда банкова карта. Наказанието постанови Варненският окръжен съд, пред когото Донка Я. си призна вината, за да си спести 1/3 от първоначално наложената ефективна присъда от 3 г. На 27 октомври 2017 г. крадлата отмъкнала портфейла на пътничка в градския транспорт. Жената го извадила, за да покаже на контрольорката картата си. Малко по-късно установила липсата, докато пазарувала в магазин.  В портмонето имало банкова карта, от която Донка с възползвала. Изтеглила 400 лв., преди титулярката да се усети и да блокира сметката. Разследващите открили крадлата, след като прегледали записите на камерите на банкомата. Оказало се, че Донка е осъждана цели 6 пъти. Сегашното й наказание подлежи на обжалване пред Апелативния съд във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.25", "title": " Рецидивистка влиза в затвора за теглене на пари от чужда карта"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%83%d1%81%d0%ba%d0%be%d1%80%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d1%80/", "text": "Ускоряването на процеса на европейска интеграция на Република Северна Македония ще бъде позитивен знак за целия регион, затова очакваме бърз напредък в извършването на необходимите реформи и в процеса на изграждане на добросъседски отношения. Това заяви държавният глава Румен Радев на среща с министъра на външните работи на Република Северна Македония Никола Димитров на „Дондуков“ 2, съобщиха от пресцентъра на държавния глава. Румен Радев поздрави Никола Димитров с подписването на протокола за присъединяване на Северна Македония към НАТО и с ратификацията му от българското Народното събрание. По думите на президента пред двете държави предстои много работа – изграждане на нов модел на приятелство чрез укрепване на свързаността, изграждане на нови ГКПП, провеждане на бизнес форуми и насърчаване на контактите между компаниите от България и Северна Македония. Според Румен Радев, двете държави имат потенциал да достигнат в близко бъдеще стокообмен от 1 млрд. евро. Необходима е и по-лесна комуникация в европейски контекст и постигане на по-осезаем напредък за преодоляване на застоя в съвместната работа по изясняването на теми от общата ни история и възстановяването на войнишките паметници. Позитивната промяна в двустранните отношения с подписването на Договора за приятелство, добросъседство и сътрудничество между България и Северна Македония трябва да бъде затвърдена с изваждането на политиката и идеологемите от учебниците по история в западната ни съседка. Най-прекият и безпроблемен път на Северна Македония към постигането на пълноправно членство в ЕС е уважението на историческите факти. Президентът заяви, че хората от двете страни на границата са свързани от обща история от над 1000 години и политиците от двете държави трябва да положат усилия за преодоляване на изкуственото разделение от близкото минало. За България е особено важно издаването в Северна Македония на трудовете на българските възрожденски дейци и на писатели от по-новата ни история, да става в цялост и без изменение на текстовете на техните творби, подчерта още държавният глава. Развитието на добросъседски връзки с България е от интерес на Северна Македония, посочи от своя страна Никола Димитров. Той добави, че изграждането на истинско приятелството между двете държави е отговорност на политиците и от България, и от Северна Македония, а личностите и датите от общата ни история трябва да бъдат средство за още по-голямо сближаване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.25", "title": " Президентът Радев: Ускоряването на процеса на европейска интеграция на Република Северна Македония ще бъде позитивен знак за целия регион"}
{"url": "https://trud.bg/%d0%ba%d1%80%d1%83%d0%bc-%d0%b7%d0%b0%d1%80%d0%ba%d0%be%d0%b2-%d0%b1%d1%81%d0%bf-%d0%bf%d1%80%d0%b8%d0%b2%d0%b5%d1%82%d1%81%d1%82%d0%b2%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82/", "text": "„Приветстваме президента Румен Радев за , каза зам.-председателят на ПГ на БСП Крум Зарков. Разгърнатите в мотивите аргументи, както за машинното гласуване, така и за преференциите, за начина на взимане на решения от ЦИК, са аргументи, които яростно защитаваме в продължение на повече от 20 часа преди няколко дни в парламента. Тогава останаха нечути“, отбеляза Зарков. „Благодарение на активността ни и на цялата обществена реакция, днес имаме възможност да поправим тази грешка. Тази възможност зависи най-много от тези, които се противопоставяха на разумните аргументи досега, а именно управляващата коалиция“, заяви зам.-председателят на ПГ на БСП. „Чухме призива на президента да се върнем в пленарната зала. Чухме и разбираме този призив, но БСП прие нелекото решение на своя Национален съвет с ясни условия, а те към момента не са изпълнени“, уточни Зарков. Той каза още, че условията на партията са за отмяна на всички проблеми, залегнали във ветото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.02.25", "title": " Крум Зарков: БСП приветства президента Радев за ветото на промените в Изборния кодекс\t\t\t"}
{"url": "https://trud.bg/bmw-%d0%be%d1%82%d0%bd%d0%b5%d1%81%d0%b5-85-%d0%bc%d0%bb%d0%bd-%d0%b5%d0%b2%d1%80%d0%be-%d0%b3%d0%bb%d0%be%d0%b1%d0%b0-%d0%b7%d0%b0%d1%80%d0%b0%d0%b4%d0%b8-%d0%bd%d0%b8%d0%b2%d0%b0%d1%82%d0%b0/", "text": "Германската прокуратура съобщи за наложена глоба от 8,5 млн. евро на BMW заради дизелови автомобили с по-високи от позволените емисии на вредни газове. „Прокурорите в Мюнхен са наредили глоба от 8,5 милиона евро за административно нарушение на небрежност при контрола на качеството“, се казва в изявление на следователите, предаде  . Властите разследваха BMW от началото на 2018 г. заради подозренията, че може да е построила така нареченото „манипулируемо устройство“ в някои дизелови автомобили. Подобни технологии позволяват на превозното средство да намали емисиите при тестови условия, като същевременно излъчва по-високи нива на замърсители като азотни оксиди (NOx) на пътя. В Германия Wolkswagen плати един милиард евро глоби за устройствата след признаването си от 2015 г., че ги е инсталирало в 11 милиона автомобила по целия свят, докато дъщерното дружество Audi е платило 800 милиона евро. Миналата седмица прокурорите в Щутгарт заявиха, че са открили „процедура за глоба“ срещу производителя на Mercedes Benz „Даймлер“ за същите подозрения, свързани със 700 000 автомобила.  ", "date": "2019.02.25", "title": " BMW отнесе 8,5 млн. евро глоба заради нивата на емисиите"}
{"url": "https://trud.bg/%d1%88%d0%b5%d1%81%d1%82%d0%b8%d0%bc%d0%b0-%d0%b8%d0%b3%d1%80%d0%b0%d1%87%d0%b8-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%b2-%d0%ba%d0%b8%d1%82%d0%b0%d0%b9/", "text": "Шестима футболисти на китайския „Тиянджин“ са арестувани след бой в местен нощен клуб. След като прекарали три дни в ареста, те били освободени със сериозни парични гаранции. „Тиянджин“ отказа да назове имената им, но според медиите в страна всички са китайци. Клубът обаче призна провинението. Треньор на „Тиянджин“ е немската легенда Ули Щилике, а от месец там играе германският централен нападател Сандро Вагнер, купен от „Байерн“.", "date": "2019.02.25", "title": " Шестима играчи арестувани в Китай"}
{"url": "https://trud.bg/%d0%b1%d0%b5%d0%b9%d0%bb-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b2%d0%b0-%d1%80%d0%b5%d0%b0%d0%bb-%d0%b4%d0%b0-%d0%b3%d0%be-%d0%b8%d0%b7%d0%b3%d0%be%d0%bd%d0%b8/", "text": "Гарет Бейл предизвиква „Реал“ (Мадрид) да му покаже вратата в края на сезона. Уелската звезда влезе като резерва и вкара победна дузпа за 2:1 срещу „Леванте“. Но демонстративно отказа да се радва със съотборниците си, които отидоха да го поздравяват. Миналото лято Бейл искаше да си ходи заради Кристиано Роналдо и Зинедин Зидан, но след като двамата напуснаха, беше призван да бъде лидер на еврошампиона. Мадридските медии не спират да критикуван уелсеца, че не може да бъде лидер като Роналдо. А Бейл не беше единственият недоволен при измъчената победа. Германският национал Тони Кроос даде ясно да се разбере, че е бесен на смяната си в началото на второто полувреме. Преди двубоя вратарят Тибо Куртоа разказа как Бейл е отказал да вечеря със съотборниците си с оправданието, че трябвало да си ляга. Преди това бразилецът Марсело се оплака, че си говори с уелсеца само с жестове, защото за шест години той отказва да учи испански. С голямо удоволствие „Реал“ би смени Бейл с Еден Азар от „Челси“. „ Хареса ми как Гарет влезе и игра със злоба – опита да тушира напрежението треньорът Сантяго Солари. – Той ни донесе победата. Когато вкараш гол, имаш право да се радваш, както поискаш.“ В сряда „Реал“ приема „Барселона“ във втори полуфинал за кралската купа. На „Камп Ноу“ двата отбора завършиха 1:1. Алваро Мората най-накрая вкара гол, който не беше отменен от ВАР. С него „Атлетико“ победи гостуващия „Виляреал“ с 2:0 и запази втората позиция пред „Реал“. В два поредни мача – срещу „Реал“ и „Ювентус“, попадения на Мората „отпаднаха“ заради системата за видео рефери.", "date": "2019.02.25", "title": " Бейл предизвиква „Реал“ да го изгони"}
{"url": "https://trud.bg/%d0%b8-%d0%b2-%d0%bb%d0%b8%d0%b2%d1%8a%d1%80%d0%bf%d1%83%d0%bb-%d0%b8%d0%b7%d0%b1%d1%83%d1%85%d0%bd%d0%b0-%d1%81%d0%ba%d0%b0%d0%bd%d0%b4%d0%b0%d0%bb/", "text": "Ръкостискане предизвика скандал и в „Ливърпул“. Капитанът Джордън Хендерсън отказа да подаде ръка на треньора Юрген Клоп, който го смени в 72-ата минута на мача с „Манчестър Юнайтед“ (0:0). Халфът поздрави с жест гостуващите фенове, но не и наставника. Разбрал, че няма да му стисне ръката, Клоп хвана Хендерсън за рамото и му каза няколко думи. Последва поздрав между двамата. След това футболистът седна на пейката с гневно изражение. Миналата седмица Клоп също имаше проблеми с ръкостискане. Поздравът с Нико Ковач, треньора на „Байерн“, се отложи, защото хърватинът отиде първо при футболистите си. „Ливърпул“ ще трепери за бразилския нападател Роберто Фирмино за реванша срещу баварците в Шампионската лига. Вкаралият 11 гола през сезона футболист напусна терена още в 31-ата минута. „Байерн“ пък не знае дали ще може да разчита на Кингсли Коман, който разтегна мускулни влакна при 1:0 срещу „Херта“ в събота. Когато Клоп се ръкува с Оле Гунар Солскяр, треньора на „Манчестър Юнайтед“, камерите разчетоха думите му в устните: „Какъв тъп мач само!“", "date": "2019.02.25", "title": " И в „Ливърпул“ избухна скандал"}
{"url": "https://trud.bg/%d0%b4%d0%b5%d1%80%d0%b1%d0%b8-%d0%b0%d1%85%d0%b5%d0%bb%d0%b8%d1%81%d0%be%d0%b2%d0%b0%d1%82%d0%b0-%d0%bf%d0%b5%d1%82%d0%b0-%d0%bd%d0%b0-%d1%86%d1%81%d0%ba%d0%b0/", "text": "Думата „дерби“ стряска сънищата на феновете на ЦСКА през този сезон. Дойде ли възлов мач, „червените“ се провалят – без значение кой е треньорът. В битката за титлата с „Лудогорец“ и „Левски“ отборът е спечелил само една от 12 възможни точки. Две загуби от „сините“ с по 0:1, поражение със същия резултат от шампионите в Разград и домакинско 1:1 срещу тях на „Българска армия“. Статистиката е стряскаща за тим, който се бори за злато. През миналия сезон ЦСКА бе доста по-мощен именно в директните дуели с конкурентите. В първата шестица на класирането „червените“ също не са с добри показатели. Гостуванията на четвъртия и петия – „Ботев“ и „Берое“, завършиха наравно, а от шестия „Черно море“ дойде загуба – 0:1. ЦСКА победи пловдивчани и „моряци“ на „Армията“ с 2:1 и 3:1 и това са реално единствените успех в Топ 6. Домакинството срещу „Берое“ предстои на 16 март. В класирането между първите шест отбора ЦСКА дори изостава на четвърто място и не може да изпревари „Черно море“, когато всички мачове се изиграят. Единствено варненци повече няма да играят срещу конкурент от Топ 6 до края на редовния сезон.Месец февруари се превърна в истински кошмар за ЦСКА. При двама треньори – Нестор Ел Маестро и Любослав Пенев, „червените“ загубиха пет път от шест двубоя, вкараха само в два. Три от тях са приятелски, а черната серия стартира на 31 януари с 2:3 от „Спарта“ (Прага). Единственият успех през февруари ще си остане 2:1 над „Ботев“ (Враца).  ", "date": "2019.02.25", "title": " Дерби – ахелисовата пета на ЦСКА"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b2%d0%b4%d0%b8%d0%b3%d0%bd%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%bd%d0%b0-8/", "text": "Специализираната прокуратура повдигна обвинения на четири лица за участие в организирана престъпна група за трафик на мигранти през страната от Турция към Сърбия, съобщиха от държавното обвинение. Те бяха задържани на 24 февруари 2019 г. в София при операция на ГДБОП и Специализираната прокуратура. Според събраните до момента доказателства групата е действала епизодично от февруари 2015 г. Нейн ръководител е бил афганистански гражданин, законно пребиваващ в страната, на когото обаче е било отказано убежище на чужденец. При операцията по неутрализиране на групата той е задържан в център за мигранти в столицата, където е живеел. Всички участници в групата са българи. Групата организирала превеждането на мигранти от Турция през „зелена“ граница, транспортирането им с различни автомобили през страната и прекарването им през българо-сръбскта граница (отново с автомобили). Разследващите уточняват размера на реализираните от групата сериозни печалби от предстъпната й дейност. Събрани са множество доказателства за дейността на групата, в т.ч. събрани със СРС. Те се подкрепят и от показанията на голям брой свидетели. Днес, 25 февруари 2019 г., Специализираната прокуратуера внесе в Специализиврания наказателен съд искане за налагане на мярка за неотклонение „Задържане под стража“ на двама от обвинените, в т.ч. на ръководителя на групата. На двама от участниците са наложени парични гаранции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.25", "title": " Прокуратурата повдигна обвинения на афганистанец и трима българи за трафик на мигранти"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bd%d0%b0%d0%b4%d0%bf%d0%b8%d1%81-%d0%bd%d0%b0-100-%d0%b3%d0%be%d0%b4%d0%b8%d0%bd%d0%b8-%d0%bf%d0%be%d0%b4-%d0%ba%d1%80%d0%b0%d0%bb%d1%81%d0%ba%d0%b8/", "text": "Надписа GENIMA UDINE ITALIA откри при реставрация на каменни пластики в Двореца в Балчик художникът-приложник Николай Савов, след като обърнал известния кралски трон под „Тихото гнездо“, до езерото с лилиите. В продължение на 2 години българинът, който живее и работи в Канада, се връща в родния си град край морето, посвещавайки се на опазването и съхранението на артефактите в културния институт. Най-вероятно своя щемпъл са оставили майсторите на кралския трон, които са дошли с италианските архитекти и проектанти Америго и Аугустин за изграждането на бившите летни покои на румънската кралица Мария преди близо 100 години, смята за находката реставраторът. Тежащият близо 300 килограма каменен трон е обърнат и тогава е открит надписът, който посочва и града на майсторите, от който са пристигнали. Ръководството на Архитектурно-парковия комплекс „Двореца“ ще се свърже с управата на град Удине, за да разбере повече за някогашните майстори, които сигурно са от фамилията GENIMA, която в превод означава близнаци. Предстои реставрация и на масивния мраморен трон, обърнат към морето, на който според градските легенди кралицата чакала своя любим да се появи на хоризонта с кораба си. Тронът е от II в., внесен е от Флоренция и според познавачи е принадлежал на римски патриций, каза шефката на Двореца Жени Михайлова. В Архитектурно-парковия комплекс има 205 артефакти, които се съхраняват и поетапно реставрират. Възстановени са 45 каменни пластики, сред които уникални керамични питоси, колони, кашпи, събирани направо от парчета. Някои от тях са били увредени не само от времето, но и от засаждането на цветя и наторяването им, посочи реставраторът. Той е приспособил за ботаниците пластмасови саксии, които да се поставят в старите кашпи. А питосите вече са затворени отгоре, за да не се изхвърлят отпадъци в тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.02.25", "title": " Откриха надпис на 100 години под кралски трон"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b1%d1%81%d0%bf-%d0%b2%d0%b5%d1%81%d0%b5%d0%bb%d0%b0-%d0%bb%d0%b5%d1%87%d0%b5%d0%b2%d0%b0-%d0%bd%d0%b0%d1%81%d1%82%d0%be%d1%8f-2/", "text": "Депутатът от БСП за Великотърновския регион Весела Лечева обяви, че ще настоява за проверка на качеството на ремонтите, които текат от няколко месеца на атрактивната улица на занаятите в старата столица. „В събота бях на Самоводската чаршия, спряха ме местни жители и ме попитаха: „Харесва ли ви ремонта на улицата, по която минава основния туристически поток?“. Лично направих снимки, от които ясно личи, че много скоро след реконструкцията, ще се появят нередности. Това само по себе си пък говори за разхищение на средства от еврофондовете“, обясни в понеделник Лечева. Ремонтът на Самоводската чаршия стартира през октомври миналата година и трябва да приключи до април. Живописната улица е разкопана заради подмяна на водопроводи и настилка. Депутатът от левицата Валентин Ламбев пък сподели, че още миналата година по негово настояване и след протести на потърпевши граждани, бе монтиран светофар на главния път София-Варна във великотърновското село Шереметя. Устройството обаче до момента не е заработило. „Светофарът е изключително необходим за безпрепятственото пресичане на местните хора през натоварената главна пътна артерия. За пореден път ще направя питане до АПИ защо светофарът не функционира“, заяви Ламбев.", "date": "2019.02.25", "title": " Депутатът от БСП Весела Лечева настоява за проверка на ремонта на Самоводската чаршия в Търново\t\t\t"}
{"url": "https://trud.bg/%d0%bf%d1%80%d0%b8%d0%b2%d0%bb%d1%8f%d0%ba%d0%be%d1%85%d0%b0-%d0%ba%d0%b0%d1%82%d0%be-%d0%be%d0%b1%d0%b2%d0%b8%d0%bd%d1%8f%d0%b5%d0%bc-%d0%bc%d1%8a%d0%b6%d0%b0-%d1%83%d0%b1%d0%b8%d0%bb-%d0%b1%d0%b0/", "text": "Окръжна прокуратура-Пазарджик привлече като обвиняем Х.С., на 29 г., за умишлено убийство – престъпление по чл. 115 от Наказателния кодекс, съобщават от държавното обвинение. До момента е установено, че на   По делото са извършени процесуално-следствени действия – оглед на местопроизшествие, иззети са веществени доказателства, разпит на свидетели и др. Обвиняемият Х.С. е задържан за срок от 72 часа с постановление на наблюдаващия прокурор. Предстои Окръжна прокуратура-Пазарджик да внесе искане в съда за определяне на мярка за неотклонение „задържане под стража“ спрямо него. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.25", "title": " Привлякоха като обвиняем мъжа, убил баба си с дървен прът"}
{"url": "https://trud.bg/%d1%82%d1%80%d1%8a%d0%b3%d0%b2%d0%b0-%d0%b4%d0%b5%d0%bb%d0%be%d1%82%d0%be-%d0%b7%d0%b0-%d0%bc%d1%8a%d1%87%d0%b8%d1%82%d0%b5%d0%bb%d0%ba%d0%b0-%d0%bd%d0%b0-%d1%81%d1%8a%d0%bf%d1%80%d1%83%d0%b3%d0%b0/", "text": "В Бургас тръгва делото срещу Веселина Г., обвинена, че в дома си, при условията на продължавано престъпление, противозаконно лишила от свобода Д. М.- неин съпруг. Тя го държала заключен в една от стаите в жилището им, като деянието е извършено по начин опасен за здравето на пострадалия и лишаването от свобода е продължило повече от две денонощия. Човекът дори пускал бележки от прозореца си с молби за помощ, които съседи намирали. Като разбрала, жената повикала майстори да запечатат прозореца. Случаят лъсна през месец май 2013 г., след като съпругът не бил виждан дълго време от комшиите и те алармирали в полицията. Бившата учителка е обвинена, че с користна цел, по особено мъчителен начин, предумишлено умъртвила Д. М., като системно не му е давала достатъчно количество храна, вода и необходимите за заболяването му лекарства, лишила го е от необходимата квалифицирана медицинска помощ и грижи в болнични условия, вследствие на което на 01.08.2014 г. е настъпила смъртта му. Тя обаче не сигнализирала за това, а за да продържи да получава пенсията му, скрила трупа в контейнер за смет в морската градина. Тялото било намерено от клошари, които също се обадили в полицията и така слручаят се разплел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.25", "title": " Тръгва делото за мъчителка на съпруга си"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%b0%d1%82-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%bd%d0%b0-%d0%bd%d0%b0%d1%80%d0%ba%d0%be%d1%84%d0%b5%d1%80%d0%bc%d0%b5%d1%80%d0%b8-%d0%be/", "text": "Организирана престъпна група, която се занимавала с професионална оранжерия за наркотични растения и пласиране на марихуана, разкри полицията в Разград. Задържани са трима мъже от Разград, на възраст от 23 до 38 години. През нощта срещу понеделник е арестуван 32-годишен от варненското село Казашко, както и 34-годишен от Сливен. При претърсвания на адресите им са открити оръжия, канабис, семена и други, свързани с бизнеса с дрога. Всеки от групата е имал определена роля в производството и пласирането на марихуана, съобщиха от полицията в Разград. До арестите се стигнало след разкриването на оранжерията за производство на марихуана, която била разположена в помещения в работещата спортна зала на бивш завод в Разград. Експертите от полицията съобщиха, че досега не са попадали на толкова високотехонологично оборудвана инсталация, която била изцяло доставена от Холандия. Оборудването гарантирало перфектни условия за осветеност, влажност, температура, покълване на семената и израстване на зелените стръкове. В помещението имало 9 саксии със зелени растения, достигнали зрялост, както и половин килограм суха „стока“, приготвена за търгуване, посочват от полицията в Разград. В оранжерията се влизало само със защитно облекло, за да не се заразяват растенията, които се отглеждали по учебник. Продукцията била предназначена за износ, а малка част отивала и на местния пазар. По неофициална информация един от задържаните от Разград бил свързан със спортната зала и вероятно тя е ползвана като прикритие за дейността, която се развивала там. Процесът по отглеждане и съблюдаването на всички изисквания пък се водел и надзиравал от мъжа от Сливен, за когото имало данни, че е бил свързан с наскоро разкрита оранжерия там. Към момента това обаче са само версии. При претърсванията на жилищата на мъжете, както и на два автомобила, които са ползвали, е намерено и оръжие. От полицията посочват, че са иззети: самоделен боен пистолет, картечен пистолет, пневматична пушка, газов пистолет и револвер. Намерени са били 5000 лв., които се предполага, че са от пласиране на стока. Открити са още електронна везна, семена, мелничка за мелене на марихуана, както и 10,2 грама канабис в опаковки. Иззети са компютри и флашки. От полицията в Рзаград допълват, че специализираната операция е проведена в условията на неотложност във връзка с образувано досъдебно производство и работата продължава.", "date": "2019.02.25", "title": " Повдигат обвинения на наркофермери от Разград (СНИМКИ)\t\t\t"}
{"url": "https://trud.bg/%d1%81%d0%b8%d0%bd%d0%b8%d1%82%d0%b5-%d1%81-%d0%ba%d0%be%d0%bc%d0%bf%d1%80%d0%be%d0%bc%d0%b0%d1%82-%d0%b7%d0%b0-%d0%bd%d0%b0%d1%80%d1%83%d1%88%d0%b5%d0%bd%d0%b8%d0%b5%d1%82%d0%be/", "text": "Ръководството на „Левски“ не остана безучастно след разразилите полемики около червения картон на Едвин Джеси от ЦСКА в края на първото полувреме. На сайта на „сините“ се появи видео с различен ъгъл на ситуацията, заснета с камера на клуба, а не телевизионна. На кадрите се вижда как ганайският полузащитник удря с дясната си ръка капитана на символичните домакини в лицето. Това обаче остана незабелязано при множеството телевизионни повторения, тъй като техните камери бяха позиционирани в Сектор А, а тази на „сините“ е зад вратата откъм сектор Б.  Правилникът също е на страната на 26-кратните шампиони по този казус – „червен картон се дава за удар или опит за удар с ръка или крак (ритане) на друг състезател“, а в същата подточка се казва още „също важи и за „удар в главата на състезател“.", "date": "2019.02.25", "title": " „Сините“ с компромат за нарушението срещу Горанов (ВИДЕО)"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%82%d1%83%d1%80%d1%86%d0%b8%d1%8f-%d0%b7%d0%b0%d0%b5%d0%b4%d0%bd/", "text": "България и Турция заедно да предложат Желязната църква “Свети Стефан” в Истанбул да бъде вписана в Списъка на световното наследство на ЮНЕСКО, защото тя е уникален паметник на културата. Това предложи днес председателят на парламентарната Комисия по културата и медиите Вежди Рашидов на срещата си в Анкара с турския си колега Емруллах Ишлер, председател на Комисията по националното образование, културата, младежта и спорта на Великото национално събрание на Турция. Това съобщават от Народното събрание. Двамата се обединиха около необходимостта от задълбочаване на сътрудничеството между двете парламентарни комисии. Турция и България оценяват високо усилията на двете страни за опазване на културното наследство, а идеята за съвместни предложения за записване в т.н. Индикативна листа на ЮНЕСКО може да бъде разширена в бъдеще. Емруллах Ишлер сподели, че реставрацията на Желязната църква е отличен пример за стремежа на двете страни да покажат в пълния му блясък за поколения напред един храм, в който е въплътен талант и вдъхновение. Вежди Рашидов получи в Анкара и висока оценка за усилията си още като министър на културата да подпише двустранно споразумение за предотвратяване на нелегалния трафик на културни ценности. Документът има устойчиво значение в тази област, е мнението на експертите. Вежди Рашидов и Емруллах Ишлер се договориха двете парламентарни комисии да проведат съвместно заседание в удобно и за двете страни време. За Турция представлява интерес и сътрудничеството с Регионалния център за опазване на нематериалното културно наследство на ЮНЕСКО, който функционира в София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.25", "title": " Вежди Рашидов: България и Турция заедно да запишат Желязната църква “Свети Стефан” в световното наследство на ЮНЕСКО"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d0%b2%d0%b0%d1%81%d0%b8%d0%bb%d0%b5%d0%b2-%d1%81-%d0%b0%d1%82%d0%b0%d0%ba%d0%b0-%d1%81%d1%80%d0%b5%d1%89%d1%83-%d1%81%d0%bf%d0%b5%d1%86%d0%b8%d0%b0%d0%bb%d0%b8/", "text": "Нова провокация срещу специализираното правосъдие готви укриващият се пета година в Белград банкер беглец Цветан Василев, подсъдим пред Специализирания наказателен съд (СНС), съобщи  . Поводът този път е свързан със задържането на приближения до Василев адвокат Мартин Апостолов и двамата бивши шофьори на фараона – Георги Запрянов и Здравко Босаков, за които има данни, че в последните години са изпълнявали ролята на доверени „куриери“, отговарящи за трансфера на парични потоци от България за Сърбия и у нас. На 18 февруари СНС наложи постоянен арест на тримата по обвинение за пране на пари. Според Специализираната прокуратура, парите са източвани през „фирми-бушони“ от КТБ. Обвиненията срещу тях са по делото, което държавното обвинение води срещу съпругата на Цветан Василев – Антоанета. Във вторник в 10.00 часа, когато Апелативният специализиран наказателен съд (АСНС) гледа искането на Апостолов, Запрянов и Босаков за отмяна на наложената им миналата седмица мярка за неотклонение „задържане под стража“, приближени до Цветан Василев юристи и бивши шефове в КТБ готвят протест пред съда. Мартин Апостолов е адвокат, считан за изключително близък до Василев, което се потвърждава и от участието му в ръководството на една от ключовите фирми на фалиралия банкер – ТЦ ИМЕ, която е имала важна роля около източването на КТБ. Георги Запрянов и Здравко Босаков са били също част от най-близкия кръг около Василев преди рухването на банката. Макар да са се грижили предимно за осигуряване на логистиката на бившия банкер, двамата имат участия в търговски дружества, които също са получавали необезпечени кредити от фалиралия трезор. След бягството на Василев от България, имената на двамата се появяват в различни публикации, според които Запрянов и Босаков са имали грижата ежемесечно да транспортират големи суми пари до Белград. Тези финансови средства са нужни за осигуряването на луксозния начин на живот на Василев и семейството му в Сърбия, както и за плащането на скъпата му частна охрана в сръбската столица. В последните години двамата бивши шофьори на Василев, които в миналото са имали ролята и на негови персонални икономи, са били ключов фактор и в трансфера на парични потоци, идващи от близки до Цветан Василев лица, с които са покривани разходите по издръжката на мрежата от поръчкови медии, „журналисти“, анализатори и интернет тролове, ангажирани с опазване на интересите на фараона у нас. Арестът на Апостолов, Запрянов и Босаков, заедно със задържането преди месец и половина на други приближени до Цветан Василев, като Никола Киров, финансов директор на оръжейния завод „Дунарит“ и повдигнатото трето обвинение срещу друг от адвокатите на фараона – Лазар Карадалиев, е довело до сериозно напрежение в изградената от банкера беглец инфраструктура. Възможността да останат без финансова издръжка кара структурите на Цветан Василев, ангажирани с опазване на интересите му у нас, да предприемат отчаян опит за атака срещу органите на специализираното правосъдие, като опитат да окажат натиск върху специализираните магистрати, които трябва да решат дали триото Апостолов, Запрянов и Босаков да остане в следствения арест. За заблуда на обществеността, малобройният протест, който се подготвя, щял да е под надслов: „Срещу органичаването на адвокатските права“. Част от инициаторите и преките участници в сбирката на ул. „Черковна“ 90 във вторник, където се намира АСНС, както и самият Цветан Василев, в последните часове активно пропагандират в социалните мрежи стари публикации, свързани с предходни атаки срещу специализираното правосъдие от страна на ръководения от Лозан Панов Върховен касационен съд. Макар Съдийската колегия на Висшия съдебен съвет (ВСС) да прие специални правила срещу натиска над магистрати, не може да се очаква, че Панов ще поиска или ще подкрепи реакция на кадровия орган против демонстративните атаки срещу спецправосъдието. Още повече, че в началото на 2019 г. Лозан Панов прие в кабинета си Георги Б. Георгиев от т.нар. Сдружение „БОЕЦ“, известен с демонстративната си близост до подсъдимия Цветан Василев и непрестанните, уронващи престижа на съдебната власт, провокации. Вместо това, във вторник, докато Пети състав на АСНС гледа мярката за неотклонение на приближените до банкера беглец, Съдийската колегия на ВСС ще обсъжда искането на Панов за образуването на дисциплинарно производство срещу административния ръководител на съда Георги Ушев. Спецмагистратът стана обект на атаките на председателя на ВКС заради делото за подкуп срещу задържаните с белязани пари Десислава Иванчева и Биляна Петрова, които освен, че се ползват с персоналното внимание на Лозан Панов, разчитат на защитата и на свързаните с подсъдимия Цветан Василев „медии“.", "date": "2019.02.25", "title": " Цветан Василев с атака срещу специализираното правосъдие\t\t\t"}
{"url": "https://trud.bg/%d0%bf%d1%80%d0%be%d1%83%d1%87%d0%b2%d0%b0%d1%82-%d0%b2%d1%8a%d0%b7%d0%bc%d0%be%d0%b6%d0%bd%d0%be%d1%81%d1%82%d0%b8%d1%82%d0%b5-%d0%b7%d0%b0-%d0%b3%d0%b0%d0%b7%d0%b8%d1%84%d0%b8%d0%ba%d0%b0%d1%86/", "text": "Възможностите за газификация на пет села край Велико Търново – Арбанаси, Шемшево, Леденик, Беляковец и Малки чифлик, бе основна тема на работна среща между представители на местната власт и на фирма „Овергаз“. Заместник-кметът на общината проф. Георги Камарашев подчерта, че и петте населени места имат висок потенциал за изграждане на мрежа. В разговорите участваха и кметовете на селата. С най-голяма готовност за газифициране е с. Арбанаси заради многото туристически обекти за настаняване. Интерес има също към Беляковец, Шемшево и Леденик, където има много млади семейства, а също и производствени бази на предприятия. Предстои проучване на нагласите на хората в петте населени места за потребление на природен газ. От дружеството заявиха, че газифицирането на селата е технически възможно и изпълнимо, тъй като и петте са в близост до основната мрежа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.25", "title": " Проучват възможностите за газификация на пет села край Велико Търново"}
{"url": "https://trud.bg/%d1%82%d1%83%d1%81%d0%ba-%d0%b8-%d0%bc%d0%b5%d0%b9-%d0%be%d0%b1%d1%81%d1%8a%d0%b4%d0%b8%d0%bb%d0%b8-%d0%b2%d1%8a%d0%b7%d0%bc%d0%be%d0%b6%d0%bd%d0%be%d1%82%d0%be-%d1%83%d0%b4%d1%8a%d0%bb%d0%b6%d0%b0/", "text": "Председателят на Европейския съвет Доналд Туск заяви, че с британския премиер Тереза Мей са обсъдили „правния и политически контекст на възможно удължаване“ на двегодишния срок за преговори за Брекзит, изтичащ на 29 март. Туск допълни, че отлагането на Брекзит отвъд предвидения срок на 29 март би било „рационално решение“, защото няма мнозинство в британския парламент за одобрението на сделката с ЕС, съобщиха Ройтерс и ДПА. В кулоарите на срещата на върха ЕС – Арабска лига в Шарм ел Шейх Туск посочи, че независимо от резултата страните членки на пакта ще покажат „максимално разбиране и добра воля“. „Смятам, че в положението, в което се намираме, удължаването на срока би било рационално решение, но премиерът Тереза Мей все още счита, че ще може да избегне този сценарий“, каза Туск на пресконференция в египетския курорт. „Според мен е напълно ясно, че няма мнозинство в Камарата на общините за одобрение на сделката. Ще бъдем изправени пред алтернативен, хаотичен Брекзит или пред отлагане“, посочи председателят на Европейския съвет. „Колкото по-малко време остава до 29 март, толкова е по-вероятна възможността за отлагане. Това е обективен факт, не е наш план или цел, а обективен факт“, заключи Туск. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.25", "title": " Туск и Мей обсъдили възможното удължаване на двегодишния срок за преговори за Брекзит"}
{"url": "https://trud.bg/%d0%b3%d1%80%d0%b0%d0%bd%d0%b8%d1%87%d0%bd%d0%b8-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d1%81%d0%b5-%d0%be%d0%b1%d1%83%d1%87%d0%b0%d0%b2%d0%b0%d1%82-%d0%b7%d0%b0-%d0%b7%d0%b0%d1%89/", "text": "Над 50 служители на Главна дирекция „Гранична полиция” ще преминат обучение по радиационна защита през февруари в Центъра за професионална квалификация на Главна дирекция „Противопожарна безопасност и защита на населението” в Монтана. Курсът се провежда по съвместна инициатива на ръководствата на двете дирекции към МВР и цели подобряване на оперативната съвместимост на структурите в министерството на изпълнителско и ръководно ниво и придобиване на правоспособност за работа с източници на йонизиращи лъчения при граничния контрол, съобщиха от Областната дирекция на МВР в Монтана.", "date": "2019.02.25", "title": " Гранични служители се обучават за защита от радиация в Монтана"}
{"url": "https://trud.bg/%d0%ba%d0%bc%d0%b5%d1%82-%d0%bd%d0%b5-%d0%be%d0%bf%d1%80%d0%be%d1%81%d1%82%d0%b8-%d1%82%d0%b0%d0%ba%d1%81%d0%b0-%d1%81%d0%bc%d0%b5%d1%82-%d0%bd%d0%b0-%d1%81%d1%8a%d1%83%d1%87%d0%b5%d0%bd%d0%b8%d0%ba/", "text": "Кметът на Шумен Любомир Христов изслуша свой съученик на редовната приемна в последния понеделник на месеца, но не успя да му реши проблема с високата такса смет. Георги Георгиев иска да плаща по-малко за боклук, защото живее сам в огромно жилище и произвежда малко отпадъци. „На три дни една торба“, закле се шуменецът. Данъкът му обаче, заради петстайния апаратамент е 60 лв. и няма как да го плати, ожали се той. Пенсията му била едва 200 лв., наложило се да тегли кредит от банка, за да погребе достойно майка си.  Градоначалникът каза, че все още се плаща според големината на жилището. Посъветва приятелят си Гошо, вместо да живее в краен квартал в ненужно голям апартамент да купи гарсониера в центъра. Въпреки че не си реши проблема, Георги подари на кмета уникална снимка от школските им години в някогашното Пето основно училище „Август Попов“. Кадърът е от 5-ти клас, но Христов веднага се сети за имената на съучениците и класната си. Още един стар познайник на градоначалника дойде да моли да му се опрости глоба от 100 лв., но градоначалникът категорично отказа. Ангел Митев лепил афаши и обявление на непозволени места, общинските чиновници го санкционирали, не го помолва и кмета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.25", "title": " Кмет не опрости такса смет на съученик\t\t\t"}
{"url": "https://trud.bg/%d0%bb%d0%b5%d0%b3%d0%b5%d0%bd%d0%b4%d0%b8-%d0%bd%d0%b0-%d0%b0%d0%bd%d0%b3%d0%bb%d0%b8%d1%8f-%d0%ba%d0%b5%d0%bf%d0%b0-%d0%b5-%d0%bf%d0%be%d0%b7%d0%be%d1%80/", "text": "Футболни легенди на Англия се обявиха в подкрепа на Маурицио Сари, мениджърът на „Челси“. Италианският специалист е с подбит авторитет след финала за купата на Лигата с „Манчестър Сити“, спечелен от „гражданите“ с дузпи. Опитният тактик предприе смяна в 117-ата минута, когато реши да замени титулярния вратар Кепа Аризабалага за сметка на Вили Кабайеро. Но това така и не се случи, тъй като испанецът отказа да напусне терена, а решението му вбеси Сари. В крайна сметка Кепа спаси една дузпа, но неговите съотборници пропуснаха две и трофеят остана във витрината на „небесносините“.  “Кепа не трябва да играе повече за „Челси“ – обяви бившият нападател на тима Крис Сътън. – Това трябва да му е последният мач с фланелката на „сините“. Той е позор. Никога не съм виждал подобно нещо.“  Думите му бяха подкрепени и от Алън Ширър: „Не мисля, че имаше неразбирателство. Смяната бе продиктувана от специфични причини. Сари искаше да пусне Кабайеро, защото той познава добре бившите си съотборници. Кепа обаче отказа и направи своя мениджър за смях пред милиони зрители.“  А бившият капитан и дъглогодишен футболист на „сините“ Джон Тери допълни кратко: „Веднъж видял своя номер на таблото, ти си длъжен да излезеш“.  И докато футболни величия разискваха шумния скандал, на „Стамфорд Бридж“ опитаха да замажат положението. Маурицио Сари призна, че целият случай е бил недоразумение, тъй като мислил, че титулярният му вратар е контузен.  „Знам, че отстрани не изглеждаше добре реакцията ми – обясни най-скъпият вратар в света. – Вече говорих с треньора. Истината е, че на терена исках да го уверя, че съм добре, той си мислеше, че имам контузия. Не съм искал да му се противопоставя.“  Според пресата на Острова „Челси“ не планира да наказва своя игра. Не така стоят нещата обаче със Сари, чийто пост се клати сериозно.  А освен Кепа, сериозни критики понесе и капитанът Сесар Аспиликуета. Според феновете на тима, бранителят е трябвало да бъде свързващото звено между двете страни в напрегнатата ситуация, а той остави това да свърши Давид Луис.", "date": "2019.02.25", "title": " Легенди на Англия: Кепа е позор"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%8f%d1%82-%d1%81%d0%b5%d1%80%d0%b8%d0%b0%d0%bb-%d0%bc%d0%b0%d0%b9%d0%ba%d0%b0-%d1%81-%d0%b4%d0%b6%d0%b0%d0%bd%d1%81%d1%83-%d0%b4%d0%b5%d1%80%d0%b5-%d0%b5/", "text": "За първи път от 10 години насам, от както излъчва турски сериали, bTV показва повторение на вече излъчена поредица и то в най-гледаното си ефирно време.  В съседна Турция „Майка“ се излъчва през 2016 – а. Сериалът е римейк на японска драма от 2010 – а, носеща същото име, а в Южна Корея направиха пореден римейк миналата година.. Сюжетът на тази социална драма се върти около едно малко момиченце на име Мелек, което живее със своята майка Шуле и нейния приятел Дженгиз, който със всеки изминал ден проявява все повече и повече агресивно поведение. И майката, и приятеля й са безотговорни към детето и често го оставят само през нощта. Дженгиз се дразни на малкото момиченце и си намира основания, за да го малтретира и тормози. Учителката на малката Мелек преживява инцидент и на нейно място идва заместничка на име Зейнеб, в ролята на която се превъплъщава известната турска актриса Джансу Дере. Тя забелязва какво се случва с детето, което е изключително умно за възрастта си и решава да вземе нещата в свои ръце, тъй като институциите не обръщат внимание на случващото се в семейството на Мелек. Учителката отвлича момиченцето и започва да се грижи за нея като нейна собствена майка. Самата Зейнеб е изоставена като дете и е осиновена от богата жена. Истинската й майка е убийцата на баща й и влиза в затвора. Дори и след като получава голямо количество грижи и любов, Зейнеб израства в самота. След като завършва колеж, тя решава че иска да стане фотограф, но това й начинание няма успех и тя решава да започне работа като учителка – нещо което не й допада, защото самата тя осъзнава, че има по-студен и суров характер и е неспособна да даде необходимата обич на учениците си. Зейнеб среща Мелек, която и след приживения физическия и емоционален тормоз е позитивно, упорито и забавно дете. Екранна майка на Джансу Дере е голямата турска актриса Вахиде Перчин / Гьонюл Аслан/, а в ролята на малката Мелек се превъплъщава Берен Гьокйълдъз. Момиченцето е родено през 2009-а в Истанбул. През 2014-а година очарова публиката с героинята си в сериала „Семейството на съпруга ми“ и въпреки че тогава е на 5 години, успява да впечатли всички с таланта си. През 2016-а е избрана да изпълни главната роля в сериала „Майка“ и същата година е удостоена с награда за най-добро дете-актьор заради участието си в „Смях, смях с деца“, а през 2017-а получава същата награда заради ролята на Мелек в „Майка“. Тъкмо с участието си в „Майка“, звездата от „Завръщане“ и „Великолепния век“ – Джансу Дере , най-накрая успява да натрие носа на звездната си колежка Бepeн Caaт, която до тогава е нaй-cĸъпoплaтeнa aĸтpиca в Typция. A c poлитe cи в „Πeпeл oт poзи“ и „Зaбpaнeния плoд“ зaтвъpждава peпyтaциятa cи нa нaй-гoлямaтa звeздa нa Typция. Πpeз цялoтo вpeмe Джaнcy Дepe ce зaдoвoлявaшe c втopoтo мяcтo, cтoeйĸи нacтpaнa. С участието си в „Майка“ oбaчe нeщaтa cе променят. Eĸpaннaтa Cълa ce зaвpъща c гpъм и тpяcъĸ в eфиpa, ocтaвяйĸи нaй-извecтнитe cи ĸoлeжĸи дa й дишaт пpaxa. Дере става освен една от нaй-извecтните звeзди нa Typция и нaй-cĸъпoплaтeнaтa. Зa cepиaлa „Maйĸa“ Джaнcy тя пoлyчава по 30 000 eвpo нa eпизoд. Наскоро актрисата призна пред турски журналисти, че тъкмо популярността й е направила асоциална. След последния проект с нейно участие, тя се е отдала на активна почивка. Освен това, друга новост около Джансу е, че се е преместила от досегашния си дом в квартал Бебек. Красавицата не издаде новия си адрес и сподели, че трудно би била открита, тъй като не излиза често навън и като цяло не е много социална личност.    ", "date": "2019.02.25", "title": " Турският сериал „Майка“ с Джансу Дере е римейк на японска драма"}
{"url": "https://trud.bg/%d0%b8%d0%bd%d1%81%d1%82%d0%b8%d1%82%d1%83%d1%82%d1%8a%d1%82-%d0%b7%d0%b0-%d0%bc%d0%be%d0%b4%d0%b5%d1%80%d0%bd%d0%b0-%d0%bf%d0%be%d0%bb%d0%b8%d1%82%d0%b8%d0%ba%d0%b0-%d0%bf%d1%80%d0%b5%d0%b4%d0%bb/", "text": "Днес от името на Института за модерна политика д-р Борислав Цеков изпрати до парламентарните комисии по правни въпроси и по образованието,   за предотвратяването на джендър-идеологията в училищната система, съобщиха от неправителствената организация. ИМП вече започна кампания в социалните мрежи за мобилизиране на граждански натиск към Народното събрание за разглеждане на предлаганите промени. Целта на законопроекта е да се въведат гаранции за зачитане на правата и отговорностите на родителите за ценностното и идеологическо възпитание на децата в системата на предучилищното и училищното образование. Конкретно, предлага се: Изрично включване на свободата на родителите да осигуряват ценностното възпитание на децата и учениците в съответствие със своите убеждения, като един от основните принципи на образованието в Република България, в съответствие с международните актове по правата на човека. Въвеждане на принципа на информираното съгласие, който гарантира на родителите, че могат да осъществяват ефективен контрол върху идеологическите и ценностни аспекти на образованието когато: а/ НПО са допускани училища и детски градини да осъществяват проекти и да разпространяват информационни материали; б/ се предлага включване на деца и ученици в дейности, анкети и конкурси, които не се основават на научния възглед, че полът е обективна биологична даденост, а на идеологията, че полът е личен субективен избор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.02.25", "title": " Институтът за модерна политика предлага на парламента законопроект срещу джендър-идеологията в училищата"}
{"url": "https://trud.bg/%d0%bd%d0%b0%d0%be%d0%bc%d0%b8-%d1%80%d0%be%d0%b4%d0%b8-%d1%82%d1%80%d0%b8-%d0%ba%d0%b0%d0%bc%d0%b5%d1%80%d1%83%d0%bd%d1%81%d0%ba%d0%b8-%d0%ba%d0%be%d0%b7%d0%bb%d0%b5%d1%82%d0%b0/", "text": "Първите три бебета за 2019 г. се родиха във варненския зоопарк. Камерунската коза Наоми даде живот на две женски и една мъжка рожба. „Обикновено камерунските кози раждат по 2 малки, но на 19 февруари Наоми ни изненада с три бебета“, казват в зоокъта. Малките вече се опитват да изследват света около себе си и съвсем скоро посетителите ще могат да ги видят на открито. В момента бебета се хранят само с мляко, като майка им Наоми има достатъчно и за трите, но скоро ще преминат към храната на възрастните. От зоопарка търсят осиновители на малките, като тяхна ще бъде честта да ги кръщават и им дадат име. През 2018 г. в зоопарка във Варна са се родили над 100 бебета от различни животински видове. Сред тях са маймунки, дългоноси мечета, лопатари, муфлони и други. Всички те вече очакват осиновители. В момента малките свободно се разхождат из контактната зона, където могат да бъдат хранени от посетителите три пъти в седмицата по един час. По традиция на 1 март между 11.00 и 12.00 ч. най-малките посетители ще могат да изработят мартеници за новородените обитатели на зоокъта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.25", "title": " Наоми роди три камерунски козлета"}
{"url": "https://trud.bg/%d1%81%d1%8a%d1%81%d1%82%d0%b5%d0%b7%d0%b0%d1%82%d0%b5%d0%bb%d0%b8%d1%82%d0%b5-%d0%bf%d0%be-%d1%88%d0%be%d1%80%d1%82%d1%82%d1%80%d0%b5%d0%ba-%d1%81-4-%d0%b4%d0%bd%d0%b8-%d0%bd%d0%b0-%d0%bb%d0%b5%d0%b4/", "text": "Българските състезатели ще тренират 4 дни на леда в „Арена Армеец“ преди световното първенство по шорттрек, което е от 8 до 10 март. Първата тренировка на нашите е на 4 март, когато започват заниманията си и фаворитите от Канада, Китай и Япония.  Вчера стана ясен и тимът, който ще представя България на шампионата. В индивидуалните стартове при жените на старт ще застанат Катрин Маноилова, Зорница Пенчева и Анна Якимова, а за щафетата към тях ще се присъедини  Лилия Джустрова. При мъжете пък ще участват Димитър Георгиев и 16-годишния дебютант Калоян Ангелов.  „Всички желаещи ще имат възможност да дойдат в „Арена Армеец“ и да се докоснат до скоростта и адреналина на нашия атрактивен спорт,  както и да подкрепят младите български участници в шампионата“, заяви трикратната олимпийска медалистка Евгения Раданова.", "date": "2019.02.25", "title": " Състезателите по шорттрек с 4 дни на леда в „Арена Армеец“"}
{"url": "https://trud.bg/%d1%81%d1%82%d0%b0%d1%80%d0%b8%d1%86%d0%b0-%d1%81-%d1%82%d0%b5%d0%b6%d0%ba%d0%b8-%d0%b8%d0%b7%d0%b3%d0%b0%d1%80%d1%8f%d0%bd%d0%b8%d1%8f-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%b4/", "text": "86-годишна неподвижна жена от павликенското Лесичери е пострадала при пожар в дома си. Сигнал за инцидента е получен в 13,25 часа в понеделник. Огънят е унищожил около 30 кв. м. разгъната площ на лятна кухня в дома на старицата. Пострадалата е откарана във великотърновската болница с тежки изгаряния. Причините за пожара са в процес на изясняване. На местопроизшествието се извършва оглед. Предполага се, че огънят е тръгнал от печка на твърдо гориво. Започнато е досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.25", "title": " Старица с тежки изгаряния при пожар в дома си"}
{"url": "https://trud.bg/16-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bc%d1%8a%d0%b6-%d0%ba%d0%b0%d1%80%d0%b0%d0%bb-%d1%83%d0%bf%d0%be%d1%80%d0%b8%d1%82%d0%be-%d0%b1%d0%b5/", "text": "За 16 месеца влиза зад решетките 30-годишен мъж от Попово, който упорито карал автомобил без някога да е имал книжка, не плащал глоби и дори не го трогнала условна присъда. Шофьорът без правоспособност е даден на съд, след като за пореден път го хванали да кара кола. Засекли го в само 11 месеца, след като бил сключил споразумение с прокуратурата за същото провинение и тогава му наложили наказание от 4 месеца лишаване от свобода с 3 години изпитателен срок. Вместо да спре моторизираните разходки, през септември миналата година, при това по тъмно, той пак бил засечен да шофира чуждо „Рено”.  Возел жена си, малкото си дете и друг мъж. Натъквайки се на патрул, нарушителят опитал да се настани на мястото до шофьора, на което обаче седяла жена му с детето. Комичната ситуация се разиграла пред полицаите, които много добре познавали нарушителя, който нееднократно били предупреждавали да не сяда зад волана.  Писали му санкции. Стигнал до съда, където го освободили от наказателна отговорност и му наложили глоба от 1000 лв. Той не платил. После сключил споразумение и получил условна присъда. Накрая изчерпал търпението на всички. Преди дни Районният съд в Попово му наложи наказание от 12 месеца лишаване от свобода и глоба от 500 лв. Постанови да се приведе в изпълнение и условната присъда, в чиито срок мъжът пак бил хванат да шофира в нарушение на закона. Така той трябва да изтърпи 16 месеца лишаване от свобода при общ режим. Освен глобата, дължи и 316 лв. за разноски по делото. Пред съда той давал толкова абсурдни обяснения и твърдял, че не карал кола вечерта, когато го хванали през миналия септември. Това наложило по делото била направена експертиза, която показала, че мъжът е с гранична норма на интелект ( IQ=70). „Мисловният  процес е на елементарно ниво, но без наличие на психотични феномени и отговаря на всички критерии, които позволят да се направи извод, че е вменяем, както и че правилно разбира фактите, които са от значение за делото и дава достоверни обяснения за тях”, пише в мотивите. Присъдата, която му е наложена, подлежи на обжалване пред Окръжния съд в Търговище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.25", "title": " 16 месеца затвор за мъж, карал упорито без книжка\t\t\t"}
{"url": "https://trud.bg/%d1%82%d1%80%d0%b8-%d0%b4%d0%be%d0%b1%d1%80%d0%b8%d1%87%d0%bb%d0%b8%d0%b9%d0%ba%d0%b8-%d0%b4%d0%b0%d0%b4%d0%be%d1%85%d0%b0-%d0%b7%d0%b0-%d0%b4%d0%b5%d0%bd-15-000-%d0%bb%d0%b2-%d0%bd%d0%b0-%d1%82/", "text": "Три пенсионерки от Добрич са били измамени по телефона миналия петък, съобщиха от полицията. Сценарият е бил един и същ – на домашните им телефони се обаждал мним инспектор от МВР, който искал съдействие за залавяне на мошеници. След като дали съгласие и следвали инструкциите на непознатия, възрастните жени се простили с общо над 15 000 лв. Първата – на 77 г., оставила в торба 6800 лв., втората – на 78 г., предала 3165 лв., а от третата – на 86 г., измамниците прибрали 2000 лв., 1000 евро, 500 долара и 5 грама злато. По случаите са образувани досъдебни производства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.25", "title": " Три добричлийки дадоха за ден 15 000 лв. на телефонни измамници"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bf%d1%80%d0%be%d0%b2%d0%b5%d0%b4%d0%b5-%d1%80%d0%b0%d0%b1%d0%be%d1%82%d0%bd%d0%b0-%d1%81%d1%80%d0%b5%d1%89%d0%b0-%d1%81-%d0%b8%d0%b7%d0%bf%d1%8a/", "text": "Председателят на Комисията по вътрешна сигурност и обществен ред Цветан Цветанов проведе работна среща с изпълнителния директор на Европол Катрин де Бол, съобщават от ГЕРБ. Двамата обсъдиха стратегията на агенцията за периода 2020+, многогодишното програмиране и приоритетите за дейността й. Де Бол увери Цветанов, че Европол интензивно работи да се превърне не само в мощен информационен център на ЕС по въпроси, свързани с престъпността, но и да предоставя гъвкава оперативна подкрепа на националните правоохранителни власти и да бъде платформа за европейски полицейски решения и авангард за иновации и изследвания в областта на правоприлагането. Цветан Цветанов изрази подкрепа и подчерта, че Европол трябва да помага на партньорските структури от различните държави-членки за постигане на необходимото ниво на съвместимост, както и да имат способността да вземат координирани или общи решения навременно. Цветан Цветанов и Катрин де Бол се обединиха около мнението, че агенцията изгражда доверие с партньори извън ЕС, като поставя Западните Балкани сред приоритетите си и отбелязва важността на активността по отношение на регионите на Близкия Изток, Северна Африка и Средиземноморието, както и на сътрудничеството с Турция. Отчетена беше добавената стойност към сигурността на Европа от продължаващото стратегическо сътрудничество със САЩ. Срещата се състоя в Букурещ по време на Четвъртото заседание на Съвместната група за парламентарен контрол на Европол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.25", "title": " Цветанов проведе работна среща с изпълнителния директор на Европол Катрин де Бол"}
{"url": "https://trud.bg/%d0%bd%d1%84%d1%81%d0%b1-%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%bf%d1%80%d0%b8-%d0%bd%d0%b5%d0%be%d0%bf%d1%80%d0%b0%d0%b2%d0%b4%d0%b0%d0%bd%d0%be-%d0%be%d1%82%d1%81%d1%8a%d1%81/", "text": "Народните представители от НФСБ внесоха в деловодството на Народното събрание промени в Правилника за организацията и дейността на Народното събрание, касаещи присъствието на депутатите. От партията на Валери Симеонов предлагат при неоправдано отсъствие от три поредни или общо 5 пленарни заседания за месец, на депутатите да се удържа цяла заплата, както и Народното събрание да не поема допълнителните им разходи, информира БТВ. Към момента за неоправдана липса, на народните представители се удържа 2/3 от месечното им възнаграждение и Народното събрание не поема повече от 1/3 от допълнителните им разходи. Според тях този начин на определяне на възнаграждението е по-справедлив, като народният представител ще получава възнаграждение единствено, ако участва в пленарни заседания или при отсъствие по уважителни причини. От НФСБ предлагат също така, ако народен представител участва в по-малко от половината гласувания в едно пленарно заседание – да му се удържа 1/2 от дневното му възнаграждение. „Гласуването на законопроекти и проекти за решения е едно от основните задължения на народния представител, като по този начин той изразява позициите и защитава интересите на тези, които са го избрали. Ето защо, неизпълнението на това задължение следва да бъде скрепено със съответна финансова санкция“, заявяват в мотивите си вносителите. Партията е внесла и предложение за регламентиране на максималния брой процедури по начина на водене по точка от дневния ред за работа на НС. „За съжаление, през последните години, а особено – през последните месеци от работата на Народното събрание, се наблюдава груба злоупотреба с тази процедура. Тя се използва за политически декларации, лични обяснения междуличностни нападки, но не и за да бъдат посочвани нарушения при воденето на заседанието. Считаме, че с предложеното ограничение ще се дисциплинират, както отделните народни представители, така и парламентарните групи да не злоупотребяват с тази процедура и по този начин да не се отнема парламентарно време за дебати по същество“, казват още от НФСБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.25", "title": " НФСБ предлагат при неоправдано отсъствие депутатите да не получават заплата"}
