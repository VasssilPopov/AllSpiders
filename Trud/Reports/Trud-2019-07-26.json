{"url": "https://trud.bg/%d1%80%d1%83%d1%81%d0%b8%d1%8f-%d0%b5-%d0%bf%d1%80%d0%b5%d0%b4%d0%bb%d0%be%d0%b6%d0%b8%d0%bb%d0%b0-%d0%bd%d0%b0-%d1%83%d0%ba%d1%80%d0%b0%d0%b9%d0%bd%d0%b0-%d0%bf%d1%80%d0%be%d0%b4%d1%8a%d0%bb%d0%b6/", "text": "Русия предложи на Украйна да удължи настоящия договор за транзит на газ за една година, който изтича на 31 декември 2019 г., информира журналистите министърът на енергетиката на Руската федерация Александър Новак в кулоарите на срещата на руско-турската междуправителствена комисия в турския град Анталия. „Ще изчакаме започването на тристранни консултации, когато бъде избрано ново правителство (в Украйна) и да се появят контрагенти. Като цяло искаме Украйна да купува газ директно. Предложихме на нашите колеги да удължат съществуващия договор за една година при съществуващите условия“, заяви Новак, отговаряйки на въпрос за евентуалното удължаване на настоящия договор за транзит. Министърът добави, че възможните корекции са предмет на договаряне от страна на търговски дружества. Агенция „Ройтерс“ съобщи в петък, че Русия възнамерява да сключи краткосрочно споразумение с Украйна за транзита на газ за Европа след изтичането на настоящия договор между „Нафтогаз“ (Украйна) и „Газпром“ (Русия). Според вестника, Украйна се надява на дългосрочна сделка за 10 години, но това не е рентабилно за Русия, която ще уреди едногодишна сделка, така че да може да увеличи капацитета си и да пусне газопроводите „Северен поток-2“ и „Турски поток“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Русия е предложила на Украйна продължаване с една година на договора за транзит на газ"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%be%d1%84/", "text": "„Българският офицер трябва да има съзнанието, че е лидер в българското общество. Имайте самочувствието на лидери в обществото, а не само в подразделенията, в които служите“. Това каза министърът на отбраната Красимир Каракачанов в поздравлението си към курсантите от випуск „Александровски“ на Националния военен университет (НВУ) „Васил Левски“ във Велико Търново, съобщиха от МО. „Предайте знанията и уменията си на своите подчинени“, допълни министър Каракачанов. „Благодарен съм ви най-напред като българин и след това като министър на отбраната, че преди 5 години избрахте пътя на българския офицер“, каза още министър Каракачанов. „Вашата служба е тежка, в някои случаи – опасна. Но тя е благородна. Това е служба за защита на българската нация и държава. По вашия път са минали десетки хиляди мъже и жени. На тях се крепи българската държава“, подчерта министър Каракачанов. „Във ваше лице виждам утрешната Българска армия, която трябва да посрещне предизвикателствата на бъдещето“, заяви заместник-началникът на отбраната генерал-лейтенант Димитър Илиев. На базата на своя 34-годишен военен опит той се обърна към випускниците с думите, че трябва да се стремят към отлична военна и специална подготовка, да бъдат полезни на системата и да са готови да носят отговорност. Генерал-лейтенант Димитър Илиев поздрави и завършващите сержантския колеж с думите: „Вие имате изключително важна мисия: да осъществявате връзката между командира и войниците. Бъдете пример с професионалните си способности и нравствени качества“. Началникът на НВУ бригаден генерал Пламен Богданов подчерта, че над 160 офицери и 30 сержанти влизат в редиците на Българската армия днес. Това е най-големият брой офицери в редиците на Въоръжените сили в последните години. „Административният и академичният състав на НВУ с гордост показваме на българското общество, че Българската армия има ново попълнение добре обучени, знаещи и можещи млади хора“, заяви бригаден генерал Пламен Богданов. В слово-отговор отличникът на випуска лейтенант Иван Пърчев благодари на преподавателите за професионализма и търпението и на родители и близки на курсантите за подкрепата. Благословия  към завършващите отправи Негово Високопреосвещенство Великотърновският митрополит Григорий. За да изпратят новите офицери в тържествения за тях ден във Велико Търново дойдоха още много висши военни, представители на местната и държавната власт, много близки на курсантите.  Награди от министъра на отбраната Красимир Каракачанов получиха  първенецът на випуска курсант-старшина Иван Пърчев, както и завършилите с диплома „Отличен“ курсант-старшина Иван Радоев, курсант-старшина Михаел Павлов, курсант-старшина Станислава Павлова, курсант-старшина Калоян Атанасов, курсант-старшина Милен Георгиев, курсант-старшина Ивайло Тодоров, курсант-старшина Георги Цурев. Отличен беше и първенецът на курса за придобиване на професионална квалификация по военно дело офицерски кандидат 2-ри клас Николай Николов. От името на началника на отбраната награди получиха тримата първенци на випуска на Професионалния сержантски колеж към НВУ – младши сержант Димитър Андонов, младши сержант Диана Бонева и младши сержант Мая Димитрова. В отговор на въпрос на журналисти министърът на отбраната Красимир Каракачанов коментира отхвърленото вето на президента върху ратификацията на договорите за новите самолети. Според него дебатът в българското общество по темата е бил достатъчно задълбочен и то е добре информирано. „Като министър на отбраната мен ме интересува Българската армия да е добре въоръжена, със съвременно въоръжение“, заяви министър Каракачанов. По думите му разходите по инвестиционния проект на Военновъздушните сили няма да се отразят по никакъв начин на другите два модернизационни проекта – на Сухопътните войски и на Военноморските сили. „Една от най големите грешки в миналото е да се подпомага модернизацията само на един вид въоръжена сила“, посочи той и нарече  спекулации твърденията, че тези разходи ще се отразят и върху доходите на военнослужещите.", "date": "2019.07.26", "title": " Министър Каракачанов: Българският офицер трябва да има самочувствието на лидер в обществото"}
{"url": "https://trud.bg/%d0%b6%d0%b5%d0%b3%d0%b0%d1%82%d0%b0-%d0%be%d1%82-%d0%b5%d0%b2%d1%80%d0%be%d0%bf%d0%b0-%d0%be%d1%82%d0%b8%d0%b2%d0%b0-%d0%ba%d1%8a%d0%bc-%d0%b3%d1%80%d0%b5%d0%bd%d0%bb%d0%b0%d0%bd%d0%b4%d0%b8%d1%8f/", "text": "Горещата вълна, която доведе до температурни рекорди в Западна Европа, изглежда се насочва към Гренландия в притесняващо развитие, което може да намали ледената покривка на острова под минимума, регистриран през 2012 г. Говорителката на Световната метеорологична организация към ООН Клеър Нюлис заяви, че горещият въздух идва от Северна Африка и не просто е счупил европейски рекорди вчера, а ги е надхвърлил с 2-3 или 4 градуса по Целзий, което за нея е „абсолютно невероятно“, предаде Ройтерс. Вчера в Париж бе регистриран абсолютен температурен рекорд от 42,6 градуса по Целзий. Абсолютен рекорд от началото на метеорологичните наблюдения бе поставен в четвъртък и в Белгия – 41,8 градуса, както и в Холандия – 40,7.", "date": "2019.07.26", "title": " Жегата от Европа отива към Гренландия – заплашва ледената покривка на острова"}
{"url": "https://trud.bg/%d0%be%d1%82%d0%ba%d1%80%d0%b8%d1%82%d0%b8%d1%82%d0%b5-%d0%ba%d0%be%d1%81%d1%82%d0%b8-%d0%bd%d0%b0-%d0%bf%d0%bb%d0%b0%d0%b6%d0%b0-%d0%b0%d1%82%d0%bb%d0%b8%d0%bc%d0%b0%d0%bd-%d1%81%d0%b0-%d0%be/", "text": "Със сигурност  „, са от некропол. Има вероятност това да е част от некропола на Урдовиза. Така се нарича селището, което е съществувало на днешния Китенски полуостров, в залива Атлиман. „Този залив е свързан с една легенда за – Бяла Стана Урдовизка. Султанът я харесал за харема си. Тя се разплакала, но накрая се съгласила при едно условие. Препускайки с кон, Стана оградила част от Странджа около 17 села – зона освободена от данъци, благодарение на нея. Накрая конят издъхнал именно в тази местност и затова тя е кръстена така- „Атлиман“, което означава Конски залив“. Това заяви пред „Труд“ в петък историкът Атанас Орачев. Той изрази и недоумение защо полицията не е потърсила първоначално археолозите за консултация, както изисква законът. В четвъртък играещи деца на пясъка си копали тунел. На около метър дълбочина, те открили кости, за които ще се направи проучване дали са човешки и дали са от древен некропол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Откритите кости на плажа „Атлиман“ са от некропол"}
{"url": "https://trud.bg/%d1%83%d0%b4%d1%8a%d0%bb%d0%b6%d0%b0%d0%b2%d0%b0-%d1%81%d0%b5-%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be%d1%82%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%b2-%d1%80/", "text": "Удължава се бедственото положение в област Русе. Това съобщиха от пресцентъра на Областна администрация – Русе. Във връзка с обявеното бедствено положение в областта от 23 юли 2019 г. със Заповед № 0-95-00-514/26.07.2019 г. на Областния управител на Русе поради установени нови положителни проби на болестта африканска чума по свинете в свинекомплекс в с. Бръшлен, община Сливо поле, и при спазване изискванията на чл. 51 ал.2, т.2 от Закона за защита при бедствия, срокът на бедственото положение се удължава до 21 август 2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Удължава се бедственото положение в Русенско"}
{"url": "https://trud.bg/%d0%bd%d1%84%d1%81%d0%b1-%d1%81%d1%8a%d1%81-%d1%81%d0%b8%d0%b3%d0%bd%d0%b0%d0%bb-%d0%b4%d0%be-%d0%b3%d0%bb%d0%b0%d0%b2%d0%bd%d0%b8%d1%8f-%d0%bf%d1%80%d0%be%d0%ba%d1%83%d1%80%d0%be%d1%80-%d1%81-%d0%ba/", "text": "Лидерът на НФСБ Валери Симеонов и народните представители от патриотичната формация Валентин Касабов и Христиан Митев внесоха сигнал до главния прокурор Сотир Цацаров във връзка с продължаващото нарушаване на изборното законодателство и купуването и продаването на гласове. Сигналът е в резултат на ангажиментите, поети по време на среща между депутатите от НФСБ, главния прокурор и вътрешния министър, провела се във вторник в Народното събрание, съобщиха от пресцентъра на партията. Посочени са над 15 случая от последните избори за членове на Европейския парламент, като са дадени конкретни имена, адреси и схеми за разпространение на суми срещу купуване на гласове за ДПС. Така например, в село Бутан, община Козлодуй, област Враца по данни на кмета на село Бутан е извършено масово организирано заплащане срещу гласуване в полза на ДПС. Това е ставало в магазин за хранителни стоки, се посочва в сигнала. Посочват се и случаи за купуване на гласове в Дупница като са дадени конкретните места и имена. „Настояваме да извършите проверка и в населените места в Северна България, изброени по-долу, тъй като е впечатляващо масовото гласуване за листата за евродепутати на ПП ДПС в избирателни секции, обслужващи райони и махали с доминиращо циганско население“, посочват авторите на сигнала и цитират врачанските села Малорад, Галиче, Бутан, Лесура, както и плевенското село Буковлък. Валери Симеонов и народните представители от НФСБ настояват за проверка на изнесените данни и ако се установи извършването на престъпление – да бъде образувано наказателно производство срещу виновните лица. НФСБ разчита на организирането и провеждането на мащабна кампания преди и по време на изборите за местни органи на властта, така че да се постигне ограничаване на разпространяващата се като чума практика за влизане в политиката чрез купуване на гласове.", "date": "2019.07.26", "title": " НФСБ със сигнал до главния прокурор с конкретни случаи за купуване на гласове"}
{"url": "https://trud.bg/%d0%bc%d0%b0%d0%bb%d0%ba%d0%b8%d1%82%d0%b5-%d0%b4%d0%b5%d1%82%d0%b0%d0%b9%d0%bb%d0%b8-%d0%bd%d0%b0-%d0%b3%d0%be%d0%bb%d1%8f%d0%bc%d0%b0%d1%82%d0%b0-%d0%b7%d0%b0%d0%b3%d1%83%d0%b1%d0%b0/", "text": "Тежка загуба с 0:3 инкасира „Левски“ в Лига Европа при визитата си на АЕК (Ларнака). Резултатът стряска, но само онези, които не са гледали двубоя. Останалите знаят колко неправда има в него. Но във футбола това не е прецедент, няма и да бъде. В крайна сметка и това е част от играта.  „Сините“ могат да извадят много изводи от 90-те минути в Кипър и най-вероятно ще го направят. След последния съдийски сигнал Петър Хубчев остана реалист, не потърси оправдания, каквито със сигурност можеха да се намерят.  „Максимално откровен съм, не съм се заблуждавал – призна бившият селекционер след първото си поражение начело на „сините“. – Не съм се заблуждавал, че на всяка цена ще влезем в групите на Лига Европа или ще станем шампиони. Ясно е, че резултатите в тази професия определят много от нещата.“ Бившият селекционер все пак призна кое е било камъчето, преобърнало събитията: „За мен повратния момент беше червеният картон. Не съм го гледал, имам си мое мнение, но ще го запазя за разговора ми с Живко Миланов. До първия гол в 60-ата минута се държахме добре, дори и с 10 човека. През първата част пък създадохме по-чистите положения. Шансовете? Ако трябва да бъдем реалисти, ще бъде много тежко.“  Същото показва и статистиката. Напук на очакванията, че АЕК едва ли не ще скрие топката на „сините“, това далеч не се случи, докато на терена бяха единайсет на единайсет. Единствените положения бяха пред вратата на домакините – тези на Дени Алар, Янис Каргас и Хали Тиам. Ъгловите удари бяха равни (3:3), а същото важи и за процента на владеене на топка (51 на 49). В крайна сметка прав се оказа Иманол Идиакес, наставникът на „пазителите“. Испанецът призна преди двубоя, че малките детайли ще решат мача. Но има и една подробност – неговият отбор създаде предпоставките за тях. И то далеч не е от футболно естество. Първо с насрочването на двубоя за 18.30 часа, за да може на „сините“ да им бъде максимално трудно в горещото време. А когато дори при температури от 34-35 градуса „Левски“ не се пречупи, АЕК включи в действие и втория си жокер – провокациите. На терена и по трибуните. И благодарение на тях Миланов бе изгонен пресилено. И това обаче е част от играта. По-лошото бе, че на резервната скамейка нямаше адекватна алтернатива за позицията на изгонения капитан. А детайлите можеше да са в полза на българския тим, ако Дени Алар бе вкарал в самото начало. Защото друг дребен детайл бе, че АЕК не бе допускал гол в Европа, когато е играл на своя нов стадион и не се знае как и каква щеше да е реакцията на домакините при един такъв развой…", "date": "2019.07.26", "title": " Малките детайли на голямата загуба"}
{"url": "https://trud.bg/%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0%d1%82%d0%b0-%d1%87%d1%83%d0%bc%d0%b0-%d0%bf%d0%be%d1%80%d0%b0%d0%b7%d0%b8-%d1%82%d1%80%d0%b5%d1%82%d0%b0-%d0%b8%d0%bd%d0%b4%d1%83%d1%81/", "text": "Българската агенция по безопасност на храните констатира ново огнище на Африканска чума по свинете (АЧС) в индустриална ферма в село Голямо Враново, община Сливо поле, област Русе. Това съобщиха от пресслужбата на БАБХ. Положителните проби бяха лабораторно потвърдени днес, 26 юли 2019 г., от Националната референтна лаборатория в Националния диагностичен научноизследователски ветеринарномедицински институт в София. Засегнатият свинекомплекс е със затворен производствен цикъл, а в него се отглеждат около 30 000 животни. Това е третият случай на потвърдено огнище със заболяването АЧС в индустриална ферма в областта. Свинекомплексът в село Голямо Враново попада в надзорната зона около обявеното огнище в свинекомплекса в село Бръшлен. Предприети са мерките за контрол и ликвидиране на заболяването съгласно правилата на европейското и националното законодателство и Плана за спешни действия при контрол на АЧС. Предстои принудителното убиване по хуманен начин и обезвреждането на всички заразени и контактни свине в засегнатия обект, както и на свинете в рисковата зона с неясен здравен статус и произход, при спазване на изискванията на националното и европейско законодателство. Създадени са зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС. БАБХ напомня, че АЧС е опасно и бързо разпространяващо се заболяване. Превенцията му изисква отговорност, стриктност в прилагане на правилата за биосигурност и последователност на мерките. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Африканската чума порази трета индустриална ферма в област Русе"}
{"url": "https://trud.bg/%d0%b1%d1%81%d0%bf-%d0%b8%d0%bc%d0%b0-%d0%be%d1%89%d0%b5-5-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8-%d0%b7%d0%b0-%d1%80%d0%b0%d0%b9%d0%be%d0%bd%d0%bd%d0%b8-%d0%ba%d0%bc%d0%b5%d1%82%d0%be/", "text": "Организациите на БСП в столичните райони „Младост“, „Нови Искър“, „Подуяне“, „Сердика“ и „Панчарево“ определиха кандидатите си за кметове, съобщиха от пресслужбата на БСП-София. В „Младост“ БСП ще подкрепи кандидатурата на арх. Стефан Стефанов. Той е номиниран от инициативен комитет. Стефанов е главен архитект на района, работил е като проектант обществено и жилищно строителство. На 44 години е. Социалистите в „Нови Искър“ издигат председателя на районната организация Милко Панов. Той е на 50 години и има дългогодишен стаж в сферата на транспорта. БСП – Подуяне залага на 44-годишния юрист Веселин Жечев, който се занимава с търговия. Кандидатът за кмет на район „Сердика“ ще бъде Янко Янков. 63-годишният магистър по военно дело, транспортно строителство и публична администрация има управленски опит в областта на транспортното стрителство. Янков е бил член на надзорния и управителния съвет на „Локомотив София“ и началник щаб на спортната школа на клуба. В „Панчарево“ БСП застава зад независимия кандидат за районен кмет Радко Петров. Той е строителен инженер и е управител на строителна фирма. На 72 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " БСП има още 5 кандидати за районни кметове в София"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0%d1%80%d0%b8%d1%82%d0%b5-%d0%b2-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bf%d1%80%d0%b8%d0%b5%d1%85%d0%b0-%d0%b1%d0%b8%d0%b7%d0%bd/", "text": "Общинският съвет в Благоевград прие с мнозинство бизнес плана за развитието на ОФК „Пирин”, предложен от „Емирейтс Фъндс Ексчейндж” ЕООД. Той се състои от две основни фази. Първата е за придобиване на управленско участие в дружеството, а втората е свързана с инвестиционната схема за предоставяне на финансиране на футболния клуб, съобщиха от Община Благоевград. Дружеството ще придобие 75% от капитала, останалите 25% остават на общината. С решението си днес общинските съветници възложиха на управителя Венко Попов да направи необходимото за изпълнение на първата част от бизнес плана, а на кмета д-р Атанас Камбитов – да направи необходимото за реализацията на втората фаза. „Искам да благодаря на Община Благоевград и на кмета д-р Атанас Камбитов, че ни приеха за свои партньори. Тази наша инвестиция е в подкрепа на обществеността в този красив град. Всички ние сме обединени от идеята да направим силен отбор, който да печели и да сме горди с успехите му. Ще направим всичко възможно това да се случи”, заяви Павел Белогоур, собственик на „Емирейтс Фъндс Ексчейндж” ЕООД. Кметът Камбитов благодари на инвеститора за решението му да подкрепи финансово и в дългосрочен план емблемата на града – ОФК „Пирин”. „В бъдещото управление на клуба инвеститорът ще има 75% дялово участие, а общината – 25%, като наше задължение ще е да осигурим 0,5% от целия годишен бюджет за издръжката на клуба. Това прави около 350 000 лв. на година, при настоящия Бюджет, а в предишни години сме давали много по-големи суми, като сме стигали и до 1 милион лева на година”, подчерта кметът д-р Атанас Камбитов. Бизнес планът на новия инвеститор предвижда да бъде назначен втори управител в дружеството, както и да има контрольор, който да следи за финансовата дейност в клуба. Ще се разкрият и поддържат, с цел осигуряване на по-голяма прозрачност, отделни банкови сметки – за Детско-юношеската школа и финансирането й, за постъпленията от рекламодатели и за бюджета, който „Емирейтс Фъндс Ексчейндж” ЕООД ще осигурява за период от 6 месеца до 1 година напред. Всеки мсец до 14-то число дружеството ще прави публичен отчет на разходваните средства. Няколко години основната издръжка на футболния клуб се осигуряваше от община Благоевград заради липсата на сериозен инвеститор. Партньорството между Общината и инвеститорите от „Емирейтс Фъндс Ексчейндж” е гаранция за по-доброто бъдеще на клуба и за безпроблемното му финансиране в преследване на по-високи цели.", "date": "2019.07.26", "title": " Общинарите в Благоевград приеха бизнес плана за развитието на ОФК „Пирин”"}
{"url": "https://trud.bg/%d0%b7%d0%b0-%d0%ba%d0%be%d0%b6%d0%b0%d1%82%d0%b0-%d0%bd%d0%b0-%d0%b5%d0%b4%d0%b8%d0%bd-%d0%bf%d1%80%d0%be%d0%ba%d1%83%d1%80%d0%be%d1%80/", "text": "Партиен протест пред „правителството“ на съдебната власт, половин дузина интервюта, десетки коментари с идентично съдържание, стотици постове в социалните мрежи. Така би изглеждал отчетът за седмицата на Христо Иванов във времената, когато се е прехранвал като активист на неправителствени организации, изготвящи досиета на българските следователи, прокурори и съдии. С този отчет Иванов щеше да оправдае досегашното си финансиране и да се надява на бъдещо такова. И макар това да е било факт в недалечното минало, ситуацията сега се различава единствено по начина на придобиване на субсидиите. Иванов отдавна вече не е „любимецът“ на бюрократите от Европейската комисия и на голяма част от западния дипломатически естаблишмънт у нас. По-скоро е досаден проблем, който на всичкото отгоре многократно вече ги е излагал, успоредно с това е демонстрирал и своята неефективност. Все още обаче е полезен за тези кръгове, които генно модифицираха политическия проект „Да, България“ и се грижат за неговите финансови инжекции. За тях Иванов е последната надежда да не изгубят войната, която водят срещу българската прокуратура вече над две десетилетия. За Иванов „калната битка“ около избора на следващия главен прокурор също е последна възможност, последен шанс да „хване влака“ преди окончателно да се е претърколил на следващите избори в бунището на политическите трупове. Още преди Прокурорската колегия на Висшия съдебен съвет единодушно да номинира заместник-главния прокурор Иван Гешев за поста на „обвинител №1“, Иванов стартира със спекулациите около кандидатурата. Това той прави от една година. „Отстрелваше“ при всяка възможност имената на шефа на КПКОНПИ Пламен Георгиев, на евродепутата Емил Радев, разбира се на самия Иван Гешев и въобще на всеки потенциален кандидат, който би се явил заплаха за спонсорите на неговото пребиваване в обществения живот. Но в последните дни поведението на Иванов издава голяма доза несигурност, което може да се забележи в цялата кампания, очаквано развила се, след като Гешев официално бе номиниран. Без значение дали заместникът на Сотир Цацаров бе дал изпреварващото интервю пред обществената телевизия, в което директно назова кръговете, които се страхуват от издигането му – „мутри“, „олигарси“ и техните марионетки, виртуалният хейт и рехавият политически митинг на професионалните протестъри щяха да се случат. Залогът наистина е голям – от една страна имаме държавен обвинител, показал, че има амбиции и качества да атакува престъпността, а от друга – интереси на криминални босове и „бели якички“, корумпирани чиновници и политици, т.е. интереси за милиарди. Но докато мнозина се хранят от езика на омразата, който в последните дни се лее срещу един български прокурор, то скрити остават редица факти, които ясно показват, че изборът на Иван Гешев за главен прокурор би бил напълно логичен и правилен. Нещо повече, Христо Иванов е този, който (ще) направи Иван Гешев главен прокурор или поне негова е основната заслуга кандидатурата да изглежда безалтернативна. От години се говори и пише за „опорни точки“, малцина са тези, които са ги виждали. Те могат да бъдат разпознати в поредицата текстове, които се появиха по адрес на Иван Гешев. Като започнем от постингите/статии на Иванов, минем през дежурното мнение на политкомисаря и класически болшевик Евгений Дайнов, хоноруваните автори в „Дойче веле“, част от които пи-ар-ствали за „Да, България“ и стигнем до пропадналите кандидати за всевъзможни постове от въпросната партия. Да атакуваш Иван Гешев, защото е получил дипломата за завършено юридическо образование от Висшия институт за подготовка на офицери и научно изследователска дейност на МВР, е преди всичко признак на тежки комплекси. Най-малкото, защото Гешев завършва настоящата Полицейска академия, когато там се е влизало изключително трудно, както впрочем продължава да бъде и сега, а и във времена, в които преподавателите по юридическите специалности са били известни професори и доценти от Юридическия факултет на Софийския университет „Св. Климент Охридски“. И какво трябва да рече „завършил Магнаурската школа“, както тумба неолиберасти драскат из фейсбуците си? Нима е срамно да искаш да се образоваш и да работиш за сигурността на държавата? Същите тези комплексирани болшевики ще са първите, които ще писнат до небесата, ако някой им удари шамар на улицата и ще питат истерично къде е полицията. За разлика от тези, които го атакуват, професионалната биография на Иван Гешев е изцяло свързана с работата в полицията, следствието и държавното обвинение. Факт е, че първото работно място на Христо Иванов извън хранилката на неправителствените организации, проводници на чужди интереси, бе Министерството на правосъдието. Това, освен всичко друго, обяснява и хаоса, който настъпи в управлението на институцията, макар и в краткия период на пребиваването му в нея. Даже най-добре е Христо Иванов да спре да твърди, че партията му е „най-компетентна“ по отношение на дигиталните технологии. Ако беше така, като министър нямаше да сложи за изпълнителен директор на Агенцията по вписванията Елена Маркова, приятелка от детството на Атанас Атанасов – настоящ лидер от ДСБ, така щото всички действия по оптимизация на системите да се окажат безвъзвратно закъснели, а оттам и да се стигне до срива на Търговския регистър. Всъщност, когато говорим за професионални качества и образование, някак обидно за юридическата общност звучи хора като Иванов да смятат себе си за носители на експертиза в правната област. Най-малкото, защото когато стана министър през август 2014 г., Иванов трябваше да обясни защо е изпаднал до състояние, че да бъде заличен от адвокатския регистър заради неплатени такси, а НПО-то, което доскоро беше ръководил, не бе подавало отчети за своята дейност. Ситуацията се повтори и преди няколко месеца с липсата на платените задължителни здравни осигуровки от страна на Иванов. Тъжна реалност, заглушаваща мнението на едно от най-известните имена в правната наука в наши дни – проф. Огнян Герджиков, който вече даде положителна оценка на номинацията на Иван Гешев. Освен че идва от средите на държавното обвинение, преминал през всичките стъпала на кариерата, нещо, което в най-новата история при избора на главен прокурор е прецедент, Иван Гешев получи подкрепа и на колегите в лицето на двете съсловни организации – Асоциацията на прокурорите и Камарата на следователите. Това в голяма степен се дължи и на позицията на Иван Гешев за запазване на независимостта на прокуратурата като част от съдебната власт. Това няма как да се харесва на онези политико-икономически и адвокатски кръгове, които повече от 20 години целят точно обратното – тотално неглижиране на ролята на държавното обвинение и изхвърлянето му от „третата власт“. Когато преди две десетилетия Иван Костов залага на преподавателя по право, бивш зам.-министър на правосъдието и бивш съдия Никола Филчев, той се надява, че през него това ще се случи. Уви, проваля се, а Филчев влиза в историята като главния прокурор, успял да гарантира и по конституционен път независимостта на държавното обвинение. Преподавателят и настоящ председател на Конституционния съд Борис Велчев, макар и да е по-либерален, също не допуска ролята на прокуратурата да бъде принизена. Независимо, че идва в държавното обвинение като съдия, Сотир Цацаров запазва независимостта на прокурорите, точно когато напъните пак са големи – при последните промени в Конституцията от 2015 г. Това, че в понеделник може да се окаже, че Иван Гешев няма конкурент за поста, не е същественото, защото той е най-разпознаваемият кандидат за главен прокурор в новата история. Безспорен аргумент за наличието на пълна прозрачност на процедурата. В началото на прехода не бяха много тези, които добре познаваха Иван Татарчев, а и тогава все още „грантовата демокрация“ не беше позната. За мнозина името на проф. Никола Филчев също не бе широко известно, за разлика от това на Бойко Рашков, който първоначално бе избран за „обвинител №1“, но по указания на Иван Костов тогавашният президент Петър Стоянов не подписа указа, ВСС бе сменен и близкият до БСП Рашков така и не стана главен прокурор. Проф. Борис Велчев пое прокуратурата след професионални ангажименти, свързани с тогавашния президент Георги Първанов, чийто секретар по юридическите въпроси беше преподавателят от Алма Матер. Сотир Цацаров бе известен като добър съдия от Пловдив, чиито съдебни актове обичайно се потвърждават от върховната инстанция, но не бе широко познат в юридическите среди в София. В този смисъл, особено през последните две години, Иван Гешев всеки ден е пред погледа на обществото. При това в буквалния смисъл. Резултатите от неговата работа са видими – арести на знакови имена от годините на Прехода, обвинения за корупция, първи осъдителни присъди за същото, притиснати с обвинения и пратени на съд олигарси, чиито медии сега са в основата на атаката срещу номинацията. Същественото до момента е, че Иван Гешев е тази нужна алтернатива на атакуващите неговите професионални постижения. Те са фенове на румънския антикорупционен прокурор Лаура Кьовеши, но се страхуват, че българският ù прототип ще ги прати в ареста и ще ги изправи на подсъдимата скамейка. Те лъжат, че са за върховенство на закона, защото всъщност са противници на ефективните действия на прокуратурата. Това е и най-сериозният резултат от началото на „калната война“, която ще ескалира в следващите три месеца. Но тук битката не е просто за това кой ще е главен прокурор, а е много по-голяма. Ако има начин да бъде представена по най-разбираем начин ситуацията, то трябва да е ясно, че Гешев е на страната на тези, които искат силна държава, охранявани граници, твърд удар срещу престъпността – от най-високите етажи на властта, през далавераджиите на средно ниво в държавната администрация и местните феодали, и се стигне до рекетьори, джебчии и телефонни измамници. Срещу него са защитниците на легализирането на марихуаната, привържениците на еднополовите бракове и лобистите на местни и чуждестранни икономически и политически интереси, тези, които не искат въздаването на справедливост за престъпленията на прехода, които са им осигурили нужните финанси, с които днес водят войната срещу държавата.", "date": "2019.07.26", "title": " За кожата на един прокурор\t"}
{"url": "https://trud.bg/%d0%b7%d0%b0%d1%89%d0%be-%d0%b2%d1%8a%d0%bf%d1%80%d0%be%d1%81%d1%8a%d1%82-%d0%b7%d0%b0%d1%89%d0%be-%d0%b5-%d0%b2%d0%b0%d0%b6%d0%b5%d0%bd-%d0%b7%d0%b0-%d0%b4%d0%b5%d0%bc%d0%be%d0%ba/", "text": "Защо въпросът „Защо?“ е важен за демокрацията има един много прост отговор – защото демокрацията е неизгоден и унизителен мирен договор на управляващите с народа, в който те се съгласяват да бъдат контролирани. Разбира се, в България тази формула е силно извратена. Правителството контролира горе долу всички по веригата, макар да дава свидни жертви под формата на на бушони. Въпросите „Защо?“ трябва да се задават навсякъде и постоянно, но единствено в парламента е мястото, където отговорите се превръщат в реална политика. По повод ветото на президента Радев за сделката с Ф-16, лично за мен десетки въпроси „Защо?“ останаха без отговор. Нека да оставим настрана кудкудякането на говорене на политическите евангелисти (и от двете страни) и кремоподобните лобисти. Нека изключим клетвите от сорта „Мотивите [на президента] са легални, но легитимни“, на финансовия министър, защото са сериозни, но несериозни. Нормално е управляващите и техните придатъци да бламират президент, избран от опозицията и да не допускат дебат, който може да повиши рейтинга му. След време, като се обърне палачинката и, примерно, новата политическа звезда на властта, обобщението на ГЕРБ – Данаил Кирилов, стане президент, също би могъл да бъде бламиран от евентуалните следващи управляващи. Така, както президентът Росен Плевнелиев беше в сериозен сблъсък с коалиция „Златен пръст“ на Орешарски. Сделки от мащабите на тези за придобиване на изтребители Ф-16, АЕЦ „Белене“, „Южен поток“, „Турски поток“, ТЕЦ, енергийни дружества, заслужават много, много повече прозрачност, а въпросите „Защо?“ така и не намират отговор. Защо президентът Георги Първанов си позволи да договаря „големия шлем“ на българската енергетика? Дали имаме нужда от допълнителни стратегически проекти? Да, най-вероятно да. Имаше ли той мандат от Народното събрание да ги договаря? Имаше ли официална стратегия, одобрена от народните представители? Разчети, планове, анализи? Не. Резултатът е, че нищо не се случи, а парите на данъкоплатците изтекоха в пясъка. Защо се оказва така, че плащаме за толкова много неща, без да имаме положителен резултат за обществото? Да, тецовете в „Марица изток“ са модернизирани по най-новите технологии, но вместо да печелим от това, ние доплащаме. Защо? Тези наелектризирани от празни думи дебати между управляващи и опозиция са най-скъпото риалити шоу, за което обществото плаща с милиарди. Защо Валентин Радев смята, че Ф-16 е най-доброто, което можем да си позволим с парите, които имаме? С парите които имаме, ние не можем да си позволим нищо, защото пари за Ф-16 нямаме. Ние тепърва ще теглим кредит – за първата ескадрила, за инфраструктура, за такси, за обучение, за всичко, което ще достигне до предполагаемата цифра от над 3 милиарда лева. Не съм прав? Защо не ми покажете точните разчети? Няма тайна в парите, които ще заявим като кредити – ние ще ги плащаме. А ние тепърва ще теглим и втори кредит най-късно до 2021 година за втората ескадрила от осем изтребителя. Ако ние притежавахме тези милиарди, правителството щеше да ги е вкарало в Бюджет 2019 още при неговото планиране. Вместо това ние влизаме с непредвидени около два процента дефицит. Е, имаме ли ги тези пари? Защо в дебата не ни покажат една много проста екселска таблица, без ситния шрифт, с точна разбивка на средствата по години и накрая да видим крайната сума, с ДДС, с такси, с лихви. Нещо сложно ли има? Публичните разходи не могат да се крият от работодателя на правителството – народа. Прозрачността означава да бъдат предложени точните оферти на всички производители. Така всеки един българин ще придобие точна представа кое колко струва и какво ще получим срещу цената. Защо не видяхме подобна прозрачност? Защо не чухме мнението на експертите, които са прегледали офертите и дали техническото становище? Защо ни пробутват рефрена, че Ф-16 са най-добрите в света? Те могат да бъдат най-добрите в света, само ако под изтребителите има най-добрата армия и съответно най-добрата икономика в света. Без това отдолу, отгоре ще има патки за отстрел. В ХХI век изтребителите по технически параметри са съпоставими. Ако не беше така, Китай нямаше да развива своята програма, нито Турция щеше да започне своя проект за боен самолет. Разликата между Ф-16, „Грипен“ и „Юрофайтер“ е като между „Шевролет“, „Волво“ и „Фолксваген“ – на единия автомобил таблото свети в зелено, на другия е в 3D, а третият – има тъчскрийн, но и трите автомобила са съвременни и вършат една и съща работа. Човек избира според бюджета си. Какво, ако имаш болид за Ф-1, ако нямаш писта да тренираш, нямаш пари за консумативи, гориво и в бокса вместо 12 души имаш 3-ма, които на състезание да дозареждат и сменят гумите според промените на времето? Защо се твърди, че понеже достатъчно сме инвестирали в европейската икономика, е време да инвестираме в американската, защото „САЩ са лидера на НАТО“. Ако това е незаобиколим мотив за решение, защо за проекта за Сухопътни войски няма поканен американски производител? Как така изведнъж американците станаха ненужни? Може би защото проектите и за ВМС, и за Сухопътни войски може да се планират, поемат от бюджета и защото те ще отворят работни места в България, така както трябваше да бъде и с ВВС. Дебат за тази сделка не се състоя. Имаше говорене като в банята и затова опозицията също има вина. Със заклинания не става. В отговорите на „Защо?“ – е силата на истината. Затова те са неудобни, така както е неудобен договорът между власт и народ.   Да пестиш от шлемове Почти комичното обяснение, че пестим от пилотски каски с вградения прицел, защото са прекалено скъпи и ще вземем само десет (цитирам по памет), буди съжаление. Представете си двамата пилоти – Румен Радев и Константин Попов да си разменят един и същи шлем. Единият е с по-голяма глава, другият би се самоприключил, дори само ако се докосне до потта на първия. Всеки пилот трябва да има собствен костюм и собствен шлем. Дарт Вейдър може да обясни защо.", "date": "2019.07.26", "title": " Защо въпросът “Защо?” е важен за демокрацията\t"}
{"url": "https://trud.bg/%d0%bc%d0%b0%d1%80%d0%b8%d1%86%d0%b0-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%bb%d0%be%d0%ba%d0%be-%d0%bf%d0%b4-%d0%b7%d0%b0-%d1%82%d1%80/", "text": "Ръководството на „Марица“ показа как клубните пристрастия трябва да се загърбват, когато родните отбори играят в Европа. Третодивизионният тим поздрави градския съперник за отличния резултат в четвъртък.  „Локомотив“ победи с 2:0 „Спартак“ (Търнава) в първа среща от предварителния кръг в Лига Европа и то в деня, в който клубът празнува 93 години от основаването си. Поздравяваме всички фенове на „Локомотив“, както и самия клуб, за днешния успех, както и за празника, който честват!“  Щастлив след успеха бе и собственикът на „смърфовете“ Христо Крушарски. В типичен стил, бизнесменът коментира победата, дошла пред пълни трибуни на „Лаута“.  „Ще бъде доволен, когато спечелим втория мач – обяви боса на „черно-белите“. – Ще победим с 4:0 в реванша. Целта е да влезем в групите на Лига Европа. Тогава кметът е обещал, че ще плаща пътя на нашите фенове. Вие какво си мислите? Аз освен глупости, мога да говоря и сериозни неща. Всичко, което съм казал, е ставало. На нашия стадион ще има още повече фенове, когато си оправим съоръжението.“", "date": "2019.07.26", "title": " „Марица“ поздрави „Локо“ (Пд“) за триумфа"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%bd%d0%b0-%d0%bc%d0%be%d0%bd-%d1%81%d1%8a%d0%b1%d0%b8%d1%80%d0%b0%d1%82-%d0%b4%d0%b5%d1%86%d0%b0-%d0%be%d1%82-%d0%b4%d0%be%d0%bc%d0%be%d0%b2%d0%b5/", "text": "От следващата учебна година започва още по-активна работа за привличането и включването на децата и учениците в образователната система, съобщават от пресцентъра на МОН. За целта детските градини и училищата в страната ще сформират постоянни екипи за превенция на отсъствията без уважителни причини. В тях могат да влизат и учителите, които се грижат за приобщаването на деца към системата. При необходимост новите екипи ще функционират всекидневно, предвиждат промени в работата по Механизма, предложени за обществено обсъждане от Министерството на образованието и науката. Експертите ще посещават домовете на отсъстващите по неуважителни причини деца и ученици, като обходите ще се правят още след регистрирането на отсъствията. Предвижда се и активна работа с родителите.", "date": "2019.07.26", "title": " Експерти на МОН събират деца от домовете им"}
{"url": "https://trud.bg/%d0%b5%d0%b2%d1%80%d0%be%d0%ba%d0%be%d0%bc%d0%b8%d1%81%d0%b0%d1%80-%d0%b0%d0%bd%d0%b4%d1%80%d1%8e%d0%ba%d0%b0%d0%b9%d1%82%d0%b8%d1%81-%d0%b7%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81/", "text": "Инфектираните с африканска чума прасета от дворове и малки ферми няма как да бъдат отделени от здравите и е наложително всички животни в риск да бъдат убити, за да се спре разпространението на заразата. В противен случай тя ще обхване цялата територия на България и ще унищожи напълно отрасъла. Това подчерта пред   ресорният еврокомисар Витянис Андрюкайтис. „Има само един начин – сега да се използват много засилени мерки от страна на полицията, на митничарите, официален контрол, местна администрация, кметове и медии, които да разпространяват точни съобщения, защото сега може да се сблъскате с много конспиративни теории, много различни гледни точки. Сега е много болезнено да обясниш на хората, че ние трябва да отделим инфектираните животни“, подчерта Андрюкайтис. Той посочи, че в момента властите правят много и има експерти от „Еувет“ на терен, но призна, че е очевидно, че е бил пропуснат решаващият момент за реакция преди стъпването на болестта у нас в тези огромни мащаби. „Ако сега имате нашествие на заразата, то това означава, че някой е неглижирал защитните мерки, някой не си е свършил работата внимателно. Имате човешки фактор и трябва да анализирате всички дейности, за да видите къде са слабостите ви“, подчерта еврокомисарят. Той припомни, че е имало срещи по темата още след пламването на заразата в Румъния с набелязани мерки за намаляване на популацията на дивата свиня, която минава през границата. В същото време, той подчерта, че гъбари, ловци и туристи могат да разнасят вируса в населените места, а трудно се контролира и гледането на прасета по дворовете и продажбата на месо от тях след това. Затова и той не пожела да назове конкретен виновник. Андрюкайтис отбеляза, че в Белгия е имало подобна епидемия – вероятно пренесена от международни шофьори, пътували в Източна Европа. След решителна намеса на властите, заразата била изкоренена, а стопаните на хиляди евтаназирани животни – компенсирани. По същия начин станало и в Чехия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Еврокомисар Андрюкайтис за африканската чума: Някой е неглижирал защитните мерки"}
{"url": "https://trud.bg/%d0%ba%d0%bc%d0%b5%d1%82%d0%be%d0%b2%d0%b5-%d0%b1%d0%be%d0%b9%d0%ba%d0%be%d1%82%d0%b8%d1%80%d0%b0%d0%bb%d0%b8-%d0%ba%d0%b0%d0%bc%d0%bf%d0%b0%d0%bd%d0%b8%d1%8f%d1%82%d0%b0-%d1%81%d1%80%d0%b5%d1%89/", "text": "Някои кметове в страната не си вършат задължението да информират собствениците на свине в стопанства тип „заден двор“, че е по-добре да ги заколят здрави, за да ограничат риска от африканска чума. Причината е, че се страхуват да не загубят местните избори наесен. Това съобщи доц. д-р Чавдар Филипов от Лесотехническия университет на среща с фермери от Варненска област. В региона още няма огнище на заразата, но миналата година тук бе регистриран първия случай за България в с. Тутраканци. Прасетата в селото бяха евтаназирани. След като се съвзеха от мъката, повечето стопани си купиха нови, някои дори ги регистрираха и сега не искат да ги колят. „Тогава свинекомплексите ни обещаваха, че ще ни дадат животни с ушна марка и по 60 лв., но нищо такова не се случи“, поясни Добрин Добрев от Тутраканци. Негови колеги, които гледат прасета от източнобалканската порода, алармираха, че добитъкът им ще умре не от чума, а от глад. Породата е пасищна, а животните вече година стоят затворени. Трябва да ядат фураж, но той е скъп и никой не ни помага, оплакаха се фермерите. „Ще сезирам МЗХ за случая, за да получите подкрепа“, ангажира се доц. Филипов, който е член на консултативния съвет към министерството по въпросите на африканската чума по свинете. Експертът поясни, че заразата може да се овладее, ако за 1-2 г. се забрани отглеждането на прасета в стопанства „заден двор“, а собствениците им да получат компенсации от свинекомплексите и от държавата. Във Варненско големи производители вече предлагат такива бонуси и дребните стопани масово колят свинете си. „В 3-километровата зона около комплекса в с. Слънчево вече няма прасета в задните дворове“, информира след заседание на областната епизоотична комисия д-р Златина Димова, шеф на Областната дирекция по безопасност на храните. Ловни дружинки разчистват целево периметъра и от диви свине, но край другите големи комплекси в Брестак, Игнатиево и Любен Каравелово превенцията още не е приключила. „Все още няма решение на комисията, което да задължи стопаните на прасета без марки да ги заколят, но апелирам всички да го сторят и да приберат годното месо във фризерите“, каза д-р Димова. „Не крийте болни животни, защото ако заразата се разпростре още, може да остави без работа над 20 000 души“, призова доц. Филипов. Фермери настояха пред него, за да има ефективен контрол държавата да възстанови контакта между животновъдите и ветеринарните лекари. „Преди те обхождаха редовно всяко стопанство и маркираха животните, но след 2006 г. заради ниското заплащане остана по един лекар на 12-13 селища. В нашето село дори известно време събирахме по 20 лв. за доктора, само и само да го задържим“, поясни Стефан Димитров от Старо Оряхово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Кметове бойкотирали кампанията срещу африканската чума заради изборите\t"}
{"url": "https://trud.bg/%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%bf%d0%be%d0%bb%d0%ba-%d0%b8%d0%b2%d0%b0%d0%bd-%d0%bc%d0%b0%d0%bb%d0%b0%d0%bc%d0%be%d0%b2-%d0%b7%d0%b0-%d1%80%d0%b5%d0%ba%d1%82%d0%be%d1%80/", "text": "Полк. Иван Маламов е предложен за ректор на НВУ „Васил Левски”. Това съобщи във Велико Търново вицепремиерът и министър на отбраната Красимир Каракачанов. Съгласно процедурата той предлага кандидатура, а назначението става с указ на президента. Ако полк. Иван Маламов бъде одобрен от държавния глава, той ще смени на тази длъжност бригаден генерал Пламен Богданов, който подаде оставка. Полк. Маламов в момента е командир на 110-и логистичен полк в Пловдив. „Идеята ми е да се промени досегашната практика във военния университет да изпращат хора, които са на края на кариерата си, или хора, от които искаха да се отърват по някакъв начин. Искам  да изпращаме офицери в средата на кариерата им – да дойдат тук и да покажат, че могат да възпитават младите български офицери и това да бъде трамплин за кариерата им или провал”, каза Каракачанов. Очаква се указът да излезе до 15 август.", "date": "2019.07.26", "title": " Предлагат полк. Иван Маламов за ректор на НВУ „Васил Левски”"}
{"url": "https://trud.bg/%d0%bf%d0%b0%d0%ba-%d1%89%d0%b5-%d0%bf%d1%80%d0%be%d0%bc%d0%b5%d0%bd%d1%8f%d1%82-%d0%bf%d1%80%d0%b0%d0%b2%d0%b8%d0%bb%d0%b0%d1%82%d0%b0-%d0%b2-%d0%b1%d0%be%d1%80%d0%b1%d0%b0%d1%82%d0%b0/", "text": "След олимпиадата Токио 2020 отново гласят промени в правилата на борбата, за да може спортът да стане още по-атрактивен. Измененията касаят най-вече класическия стил. „Едно от предложенията е да не се начисляват точки за пасивност и предупреждение, а само за технически изпълнения – разкри Цено Ценов, президент на Европейската федерация по борба и член на Изпълкома на Световната централа. – Защото в момента наблюдаваме ситуации, в които противникът не е направил никаква хватка, а повежда в резултата. Ако има пасивност, следва предупреждение и при второ се дисквалифицира.“  Предложенията ще бъдат разгледани от Техническата комисия на Международната федерация (UWW) в София, която пристига на световното за кадети в „Арена Армеец“. Схватките са от 29 юли до 4 август. А гост на първенството ще бъде и президeнтът на UWW Ненад Лалович (Сърбия).  На тепиха ще излязат над 650 състезатели от 53 държави. Най-големите ни надежди за отличие са свързани с Едмонд Назарян. Тази година двукратният еврошампион и трети от Мондиал 2018, се състезава в по-горната категория до 51 кг на класическия стил. Схватките започват в понеделник от 10,30 часа. Входът за зрителите е свободен.  По време на шампионата комисия ще инспектира готовността на „Арена Армеец“ за домакин на олимпийската квалификация догодина. Пресявката е в края на април и е последен шанс са спечелване на квоти за игрите Токио 2020. Преди това съоръжението два пъти е било домакин на големи форуми в борбата – световното за юноши през 2013-а и олимпийската квалификация за Лондон 2012.", "date": "2019.07.26", "title": " Пак ще променят правилата в борбата"}
{"url": "https://trud.bg/%d1%80%d1%83%d1%81%d0%ba%d0%b8%d1%8f%d1%82-%d0%b5%d0%bd%d0%b5%d1%80%d0%b3%d0%b8%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d1%82%d0%b2%d1%8a%d1%80%d0%b4%d0%b8-%d1%87/", "text": "Второто разклонение на газопровода „Турски поток“ ще премине през територията на България, а не през Гърция, заяви днес пред журналисти руският енергиен министър Александър Новак в кулоарите на заседание на руско-турска междуправителствена комисия в Анталия, съобщава  . Новак обясни, че „второто разклонение на „Турски поток“ ще мине през България, Сърбия и Унгария. Прз България директно“. Руският енергиен министър припомни, че тръбата до Турция ще заработи от 1 януари 2020 г. Що се отнася до второто разклонение на газопровода, то ще влезе в употреба, в зависимост от съпътстващата газотранспортна инфраструктура на европейските страни. Всяка една от тръбите на „Турски поток“ ще доставя 15,75 млрд.куб.м. газ на година. По-рано   писа, че „Газпром“ може да снабдява с газ от „Турски поток“ България, Унгария, Сърбия и Словакия. В зависимост от това кога ще бъдат поставени тръбите първите доставки на руски газ у нас може да пристигнат още през 2020 г. В Унгария това трябва да се случи през 2021 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Руският енергиен министър потвърди, че „Турски поток“ ще минава през България"}
{"url": "https://trud.bg/%d0%bf%d0%be%d0%b2%d0%b5%d1%87%d0%b5-%d0%be%d1%82-70-%d0%b4%d0%b5%d1%86%d0%b0-%d0%b2-%d0%be%d0%b1%d0%bb%d0%b0%d1%81%d1%82-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2/", "text": "По инициатива на областния управител проф. д-р Любомира Попова, днес се проведе работна среща на Областен координационен център за функциониране на Механизъм за съвместна работа на институциите по обхващане и включване в образователната система на деца и ученици в задължителна предучилищна и училищна възраст. На срещата присъстваха началникът на Регионалното управление по образование Розалия Личева, представители на общините от област Велико Търново, експерти, председатели на екипите за обхват, представители на ОД на МВР-Велико Търново и на РДСП-Велико Търново. Областният управител откри срещата и каза, че институциите ангажирани с прилагането на механизма работят много добре и резултатите не закъсняват. От предоставените данни от Регионалното управление по образование стана ясно, че само за последната година върнатите в образователната система ученици са 28, а за последните две те са 50. „За изминалата година заминали за чужбина са 46 ученици, като част от тях са поискали удостоверение за преместване, а друга – не. В информационната система има данни за учениците от предходните години. Общо записаните в училищата са 50 – до миналата година, няма информация за 31, в риск от предходните години са 16, а заминалите ученици за чужбина са 2175. Отпаднали до началото на тази учебна година са 9, като двама не са открити и за двама няма информация“, съобщи инж. Личева. Екипите са обходили общо домовете на 63 семейства, като 15 от тях са върнати в класните стаи. Предстои да бъдат проверени още 21 адреса. По време на срещата бяха коментирани и новите момент, които се въвеждат с ПМС № 100 от 2018 г. за създаване и функциониране на Механизъм за съвместна работа на институциите по обхващане и включване в образователната система на деца и ученици в задължителна предучилищна и училищна възраст. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Повече от 70 деца в област Велико Търново са върнати в образователната система за две години"}
{"url": "https://trud.bg/%d0%bd%d0%b0-%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5-%d0%b2-%d0%b1%d0%be%d0%bb%d0%bd%d0%b8%d1%87%d0%bd%d0%b0-%d1%81%d1%82%d0%b0%d1%8f-%d1%89%d0%b5-%d1%80%d0%b5%d1%88%d0%b0%d0%b2%d0%b0/", "text": "На заседание в болнична стая в събота ще решават каква да е мярката за неотклонение на ало- измамника Тодор Дражев. Той е един от петимата задържани за нагли телефонни измами на възрастни хора. Дражев обаче получмил криза и е настанен в болницата. Затова за неговия арест ще се решава в стаята, в която лежи в здравното заведение. Бургаският съд гледа мерките на останалите четирима ало- измамници от русенското село Ветово и морския грпад, задържани от полицията в петък. Те ужилили две възрастни жени със сумата от 2600 лева. Измамените са пенсионерки на 97 и 77 години. Мошениците ги заблудили по традиционната схема- да помагат на полицаи в разкриване на телефонни измами. Както вече бе съобщено, измамниците направили връзка помежду си чрез обява за работа във вестник.", "date": "2019.07.26", "title": " На заседание в болнична стая ще решава за арест на ало-измамник"}
{"url": "https://trud.bg/%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%b5%d0%bd-%d0%b2%d0%b0%d0%bd%d0%b4%d0%b0%d0%bb-%d0%bf%d0%be%d1%82%d1%80%d0%be%d1%88%d0%b8-%d0%ba%d0%be%d0%bb%d0%b0%d1%82%d0%b0-%d0%bd%d0%b0-%d0%b3/", "text": "Неизвестен вандал потроши колата на габровка. Около 03:10 часа на 25 юли в РУ-Габрово е получен сигнал от гражданка на града, за нанесени материални щети по личният ѝ автомобил, паркиран в близост до жилището на заявителката. При извършване на огледа, криминалистите са установили, че всички панорамни стъкла, фарове, стопове и огледала на моторното превозно средство са счупени. Констатирани са и множества нанесени удари, с неустановен към момента предмет по предния и заден капак на автомобила. Започнато е разследване под надзора на прокуратурата в Габрово за изясняване на случая. Оперативно- издирвателните мероприятия за разкриване на извършителят продължават.", "date": "2019.07.26", "title": " Неизвестен вандал потроши колата на габровка\t"}
{"url": "https://trud.bg/%d0%b3%d0%be%d1%80%d0%b5%d1%89%d0%b8%d0%bd%d0%b8%d1%82%d0%b5-%d0%b2%d0%b7%d0%b5%d1%85%d0%b0-%d0%bf%d1%8a%d1%80%d0%b2%d0%b0-%d0%b6%d0%b5%d1%80%d1%82%d0%b2%d0%b0-%d0%b2-%d0%b1%d0%b5%d0%bb%d0%b3%d0%b8/", "text": "Белгия регистрира първи смъртен случай, предизвикан от рекордните горещини, предаде Асошиейтед прес. Жена на 66 години е била намерена мъртва близо до караваната си в Миделкерке край морето. Тя е била открита от съсед вчера привечер, след като очевидно се е пекла на слънце на белгийското крайбрежие, където температурата надхвърли 40 градуса по Целзий. Според полицията смъртта на жената явно е свързана с горещините. Вчера Белгия, подобно на други места в Западна Европа, преживя най-горещия си ден, откакто се води статистика – в Бегейнендейк на 30 километра източно от Брюксел температурата достигна 41,8 градуса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Горещините взеха първа жертва в Белгия"}
{"url": "https://trud.bg/%d0%b8%d1%81%d1%82%d0%be%d1%80%d0%b8%d1%8f%d1%82%d0%b0-%d0%b8-%d1%81%d1%82%d0%be%d0%b8%d1%87%d0%ba%d0%be%d0%b2-%d0%bd%d0%b0-%d0%ba%d0%be%d0%bb%d0%b5%d0%b4%d0%b5%d0%bd-%d1%82%d1%83/", "text": "Каварна се превърна в един от най-екзалтираните градове, посрещнали Христо Стоичков и неговата биография „Историята“. Повече от 1300 души, от които поне 300 деца, чакаха часове наред за автограф и снимка със „Златната топка“ и нейния български кавалер на градския стадион. Именно там най-големият ни футболист обяви новина – след летния тур ще има и коледен. Поне пет града ще станат част от декемврийската обиколка на „Историята“, написана в съавторство с Владимир Памуков и издадена от „Софтпрес“. Все още конкретни имена не се казват, защото всичко е в процес на преговори. Нина Ставрева, кметът на Каварна, връчи на Стоичков статуетка на Хан Аспарух, първия български цар. Градоначалничката се оказа един от най-големите фенове на Камата. Заедно с него Ставрева обсъди как може да се възроди футбола в Каварна. Игралият в елита „Калиакра“ вече не съществува и на негово място се създават два нови отбора. Два дни поред Стоичков използва визитата си в крайморския град, за да покаже на местните и голф умения. Легендата стана страстен почитател на този спорт, след като спря да играе футбол. В същото време „Софтпрес“ и Стоичков обявиха дарението за борещата се с левкемия Камелия. От продажбата на книги в Стара Загора се събраха 11 175 лева. Сумата вече е преведена по сметка на борещата се за живот 32-годишна Камелия. Идеята за помощта към Камелия дойде от Стоичков и кмета Живко Тодоров. В петък вечер турът на Стоичков продължи в Плевен. На галавечеря на търг ще се продават различни предмети от кариерата на Камата, както и на негови приятели от футболния терен. Финалът на турнето ще бъде в неделя вечер в Русе. Очаква се гости в „Булстрад Арена“ да бъдат големите приятели и легенди в спорта ни Валентин Йорданов, Любо Ганев, Анелия Нунева и други.", "date": "2019.07.26", "title": " „Историята“ и Стоичков на коледен тур"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b2%d1%8a%d0%be%d1%80%d1%8a%d0%b6%d0%b5%d0%bd-%d0%b3%d1%80%d0%b0%d0%b1%d0%b8%d1%82%d0%b5%d0%bb-%d0%be%d1%82%d0%bc%d1%8a%d0%ba%d0%bd%d0%b0%d0%bb/", "text": "25-годишен столичанин преспа в ареста във Варна и стана клиент на Районната прокуратура, след като ограби денонощен магазин за хранителни стоки. Призори на 25 юли мъжът влязъл в обекта в кв. Чайка, заплашил продавачката с нож и опразнил касата, в която имало 690 лв. Няколко часа по-късно криминалистите влезли в дирите му и го арестували. Грабителят е криминално проявен, уточниха от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Заловиха въоръжен грабител, отмъкнал оборота на денонощен магазин"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba%d0%b0-%d0%bd%d0%b0-%d1%82%d0%b0%d0%b4-%d0%b3%d1%80%d1%83%d0%bf-%d0%be%d0%b1%d0%b2/", "text": "Собственикът на „Тад груп“ Иван Тодоров е пуснат за издирване в шенгенското пространство, съобщава Нова телевизия. Тодоров е с  . В ексклузивно интервю за Нова телевизия Тодоров заяви, че не може да каже със сигурност дали случващото се е плод на атака от страна на конкуренцията. „Ние сме фирма за киберсигурност. Не сме кибертерористи. Не мога да коментирам дали е удар от конкуренция или не. Адвокатите бяха убедени, че всичко е нагласено, но нямам представа“, заяви Тодоров. Той бе категоричен, че не се опитва да се скрие от властите. „Не се страхувам от нищо. Моята идея е, когато се прибера – във вторник, да отида при органите, които искат някакво съдействие от мен“, заяви шефът на компанията, който в момента е в Канада. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Издирват собственика на „Тад груп“, обвинен за атаката срещу НАП, в шенгенското пространство"}
{"url": "https://trud.bg/%d0%b4%d0%be%d0%b1%d1%80%d0%be%d0%b2%d0%be%d0%bb%d1%86%d0%b8-%d0%bd%d0%b0%d0%bf%d1%80%d0%b0%d0%b2%d0%b8%d1%85%d0%b0-%d0%ba%d1%8a%d1%82-%d1%81%d0%bb%d0%b0%d0%b4%d0%ba%d0%b0-%d0%bf%d0%be%d1%87%d0%b8/", "text": "Кът за отдих с беседка, барбекю и пейки до чешма за питейна вода бе създаден на Хамам баир край Сливен, на около 600 метра от главния път на входа на града. Това стана възможно благодарение на сдружение „Активен гражданин“, съдействието на институции и доброволци, съобщиха от сдружението. „Сладка почивка“ е името на къта, разположен по маршрута на туристите към върха на хълма. Следващата цел на сдружението „Активен гражданин“ е ремонтът на обществената чешма в местността Дюлева река в Сливен, съобщи председателят на сдружението Георги Божев. Чешмата е съградена в памет на Георги Данчев, емблематичен за града управленец от миналото, благодарение на когото Сливен има язовир за питейна вода, тролейбусен транспорт, висше учебно заведение, много пътища. От „Активен гражданин“ ще реставрират възпоменателната плоча, ще ремонтират пространството около не и ще поставят две пейки за почивка.  За да текне отново чешмата, ще се търсят специалисти от „В и К“. На снимките: „Кът „Сладка почивка“ и чешмата в памет на Георги Данчев, която предстои да бъде реставрирана.", "date": "2019.07.26", "title": " Доброволци направиха кът „Сладка почивка“ край Сливен"}
{"url": "https://trud.bg/%d1%81%d0%b4%d1%81-%d0%be%d0%b3%d0%be%d1%80%d1%87%d0%b5%d0%bd%d0%b8-%d0%be%d1%82-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b0%d1%82%d0%b0-%d1%84%d0%be%d0%bd%d0%b4%d0%b0%d1%86/", "text": "СДС изразява огорчението си от решението на американската фондацията „Гети“ да предостави 185 000 долара за проучвания, технически обследвания и лабораторни анализи за състоянието на монумента – символ на комунизма, издигнат на връх Хаджи Димитър. Това се казва в позиция, разпространена от пресцентъра на партия. На този връх-светиня за освободителната ни борба от турско робство, където костите си остави Хаджи Димитър, а подвигът му възпя Ботев, днес се издига паметник на един режим, който е антипод на всичко, за което се бориха нашите национални герои. Нещо повече, този режим натрапваше своя монумент като най-значимия символ на върха и успя да насади в съзнанието на поколения българи старото име – Бузлуджа, за да бъде свързвано не с Хаджи Димитър, а с Димитър Благоев и социалистическото движение, посочват от СДС. С решението на фондация „Гети“ този процес ще продължи и ще помогне за героизирането на един режим, който силово налагаше идеологията си и се разправяше жестоко с тези, които отказваха да я приемат. Идеология и политика, за които историята произнесе своята присъда и ги заклейми като антихуманни, а нашият парламент прие през 2000 г. Закона за обявяване на комунистическия режим в България за престъпен, се казва още в текста. От СДС смятаме, че дори и да бъде реставриран монументът, той няма да разказва обективната истина за тези най-черни страници от историята ни, а ще бъде използван за реабилитиране на мракобесния комунистически режим. Ние, като партия на демократичните промени, не можем и няма да оставим истината да бъде подменяна, както в учебниците, така и чрез паметниците ни. Допускаме, че фондацията, основана от Джон Пол Гети, е била подведена за културно-историческата значимост на паметника. Затова се обръщаме към тях с предложение да помогнат на някой друг от стотиците обекти в България от различни епохи, които наистина допринасят за световното историческо наследство, подчертават от СДС.", "date": "2019.07.26", "title": " СДС огорчени от американската фондация, която дава 185 000 долара за Бузлуджа\t"}
{"url": "https://trud.bg/%d1%89%d0%b5-%d1%81%d0%b5-%d0%b2%d0%bf%d0%b8%d1%88%d0%b5-%d0%bb%d0%b8-%d1%83%d1%81%d0%bf%d0%b5%d1%88%d0%bd%d0%be-%d0%b6%d0%be%d1%80%d0%b4%d0%b0%d0%bd-%d0%b2%d0%b5%d1%80%d0%b5%d1%82%d1%83-%d0%b2-%d0%bd/", "text": "Определено изминалия сезон бе далеч от успешен за тима на Рома. Вълците отпаднаха още в осминафиналната фаза на Шампионска Лига, бяха посрамени от Фиорентина за купата на Италия, а за капак завършиха шести в Серия А. Всичко това наложи сериозни промени в отбора, като концептията на клуба явно е състава да бъде променен почти изцяло, започвайки нов проект. Начело на този проект естествено е новия наставник на тима Пауло Фонсека и новия спортен директор Джанлука Петраки. И съвсем логично предвид обстоятелствата, щаба на Рома не губи никакво време в привличането на нови футболисти. Така в тима пристигнаха цели пет нови попълнения до средата на Юли, като последното от тях е поредния халф в редиците на тима от италианската столица. Разбира се става дума за Жордан Верету,   от вълците. Първоначално те ще заплатят един милион евро за едногодишен наем на халфа, а след това още 16 милиона за пълното му закупуване и евентуално още 2 милиона под формата на бонуси. Самия Верету пък е добре запознат със футбола в Серия А, тъй като той носеше екипа на Фиорентина в продължение на два сезона. Известен със сякаш неизчерпаемата си енергия и умение да покрива голяма част от терена, французина не малко пъти е сравняван с един вече бивш играч на Рома, а именно Раджа Наинголан. Нинджата, както е известен още белгиеца прекара цели четири сезона в италианската столица и бе известен със своя хъс, борбеност и страхотен изстел от дистанция. И ако изключим прилика в ръста между двамата, то наистина има допирни точки в стила им на игра. Естествено, рано е да се каже дали Верету ще достигне до нивото, на което Наинголан бе в Рим, преди да бъде продаден на Интер. Но е факт, че тима на Рома има нужда от много по-концентрирана и енергична халфова линия през този сезон ако те наистина искат да се върнат в топ 4 на шампионата. А поглеждайки към съответните   относно шанса на Рома да завърши предстоящия сезон в топ 4, виждаме, че шанса на вълците е оценен на 3.20, което ги поставя веднага зад отборите на Ювентус, Интер, Наполи и Милан. <iframe width=“645″ height=“363″ src=“https://www.youtube.com/embed/sVc_6-g2ZMc“ frameborder=“0″ allow=“accelerometer; autoplay; encrypted-media; gyroscope; picture-in-picture“ allowfullscreen></iframe> Именно партньорството в средата на терена между Жордан Верету и другото ново попълнение в халфовата линия на Рома, Амаду Диавара би трябвало да бъде ключов елемент във формацията на Фонсека. Ако приемем, че те двамата ще са в центъра на терена, то би следвало французина да използва своята експлозивност и умение да преследва опонентите си в средата в пълен ефект. Също така не е изключено и да го видим в малко по-дефанзивна роля, тъй като пред него и Диавара би следвало да виждаме Лоренцо Пелегрини в ролята на атакуващ халф. Няма съмнение, че през сезон 2018/2019 станахме свидетели на много вяла игра от полузащитата на Рома, като изключим някои проблясъци на Стивън Нзонзи и Браян Кристанте. А след   на вълците Даниеле де Роси, тима от италианската столица има крещяща нужда от повече класа в центъра на терена. Това е и една от причините Петраки и компания да се спрат на Жордан Верету, който има не леката задача да върне увереността в халфовата линия на отбора. Дали обаче французина ще се превърне в любимец за тифозите и неизменна част от новото ядро на вълците? Предстои да разберем. Но първо ще трябва да видим полузащитните в действие по време на официалните мачове на отбора, където ще си проличи до колко той наистина е годен за тактическата схема на Пауло Фонсека. Следвайте в  :  ", "date": "2019.07.26", "title": " Ще се впише ли успешно Жордан Верету в новия проект на Рома?"}
{"url": "https://trud.bg/%d1%80%d0%b0%d0%b9%d0%be%d0%bd%d0%bd%d0%b8%d1%82%d0%b5-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b8-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%b8-%d0%bf%d0%bb%d0%be/", "text": "Прокурорите и служителите от районните прокуратури във Варна и Пловдив също застанаха зад кандидатурата на Иван Гешев за нов главен прокурор. В свое становище варненските магистрати написаха: Във връзка със състоялия се протест пред сградата на ВСС на 25 юли 2019 г. прокурорите и служителите от Районна прокуратура – Варна изразяваме категоричното си становище, с което осъждаме всеки опит за натиск и вмешателство в процедурата за избор на главен прокурор на Република България. Висшият съдебен съвет е легитимният орган, който следва да проведе процедурата за избор на главен прокурор съобразно Конституцията на Република България и Закона за съдебната власт. Оказването на уличен натиск на Висшия съдебен съвет при вземане на решения е неприемлив и е грубо вмешателство в неговата дейност при осъществяване на правомощията на Съвета, предоставени му по силата на Конституцията на Република България и Закона за съдебната власт. Колегите им от Пловдив също изразиха негодуванието си от протеста пред сградата на ВСС. Те добавят и че „Г-н Гешев бе предложен за длъжността от членовете на съвета, които мотивираха своето предложение и същото бе подкрепено единодушно от всички членове на прокурорската колегия при стриктно спазване на конституционно и законово уредената процедура за избор на Главен прокурор.“. Прокурорите и служителите на Районна прокуратура-Пловдив изразиха и притеснението и възмущението си от „организираните от ПП „Да България!“ безпрецедентни по своя интензитет политически нападки срещу номинацията на г-н Иван Гешев“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Районните прокуратури във Варна и Пловдив също застанаха зад Иван Гешев"}
{"url": "https://trud.bg/%d0%b8%d1%81%d1%82%d0%b8%d0%bd%d1%81%d0%ba%d0%b8%d1%82%d0%b5-%d0%b2%d1%8a%d0%b7%d0%bb%d0%be%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d1%85%d0%b0%d0%ba%d0%b5%d1%80%d1%81%d0%ba%d0%b0%d1%82/", "text": "Няколко дни след пробива в системата на НАП, вече се очерта ясно кръгът на извършителите. Хакерът Кристиян Бойков, който въпреки своите двадесет години вече има стаж в незаконите прониквания в чужди информационни системи, беше първият задържан по случая. Бойков е служител на фирма „ТАД Груп“, която въпреки мантрата „клон на американска фирма“, всъщност са оказа еднолична собственост на българина Иван Тодоров и явно се е специализирала в провеждането на хакерски атаки. Впоследствие беше арестуван и мениджърът Георги Янков, а за издирване беше обявен и собственикът, изведнъж заминал за участие в семинар в Канада. От кога, кой ги е поръчвал и с каква цел, и колко са жертвите на тези атаки, тепърва прокуратурата ще установява.Тепърва ще се анализира и информацията от иззетите компютри и какво съдържа тя, включително има ли сред пострадалите дружества банки, или пък фирми с голяма клиентска мрежа и защитена информация – и на тези въпроси ще се търсят съответните отговори в хода на разследването. Индикация за мащабите на хакерската дейност, освен разбира се изтеклите данни от НАП, е и публично обявеното от прокуратурата, че е пробит сървър на популярна българска пощенска кутия, откъдето са източени над 500 000 имейл акаунта, със съответните пароли. Едно обаче е сигурно – ако се поразрови дейността на никому неизвестната до днес фирма „ТАД Груп“, то със сигурност ще излязат наяве още куп чудовищни факти. Във всяка европейска държава, въобще във всяка държава с що годе развита демокрация, пробивът в системата на данъчните й органи се третира като престъпление срещу националната сигурност. Сиреч – престъпление срещу държавата. И изпълнителите не са „вълшебници“, а нагли престъпници, които трябва да понесат отговорност с цялата строгост на закона. В случая разбира се е добре, че и българското държавното обвинение се ориентира правилно в ситуацията, стартирайки с обвиненията за кибертероризъм. Следващият важен за обществото ни въпрос е дали хакерът Бойков и неговите ментори, който и да са те, щяха да получат такава медийна подкрепа във Франция или в Германия, ако бяха хакнали френската или немската данъчни системи и бяха извадили на показ личните данни на милиони французи или германци? Едва ли. Щяха отдавна да търкат наровете в арестите, защото когато става въпрос на национална сигурност, компромиси не може да има. Това е нормалното, в нормалните държави. В България обаче „нормалното“ е друго. В България има медии, за които хакерът Бойков е добро момче, което не е извършило атаката, а лошата прокуратура, начело с тази „бухалка в човешки образ“ Гешев (както същите медии наричат зам. главния прокурор) манипулирала доказателствата и го нарочила за „жертва“. Та чак стигат до небивалицата, че прокуратурата сама е „инсталирала“ в компютъра на Бойков изтеклата база данни на НАП. Да, трябва да си много заинтересован или много уплашен от случващото се, за да разпространяваш такава елементарна дезинформация. Тук логично възниква и въпросът, защо медиите на Прокопиев – „Капитал“ и „Дневник“, сайтът „Фрог“ (финансиран от подсъдимия банкер Цветан Василев), както и известните медийни рекетьори от сайта „Биволъ“, които се индетифицират с познатата у нас протестърско – соросоидната общност от псевдо политици и общественици, и грантово зависими НПО-та, се хвърлиха като един в яростна защита на извършителите на хакерския пробив. Отговорът може да е само един – защото са заинтересовани и ги е страх. А ги е страх, защото са замесени. И защото планът им въобще не е предвиждал изпълнителите да бъдат установени и задържани от органите на реда. Какво всъщност са целели? Естествено, да предизвикат огромен скандал с изтичането на личните данни на четирите милиона български граждани, с което да дестабилизират държавата. Да се покаже слабостта на управлението и да последват оставки на министри. Апропо, оставките бяха поискани веднага от протежето на Прокопиев и председател на „Да, България“ Христо Иванов. С една дума – поредният план за натиск върху държавното управление, точно по методите на соросоидите, на които сме свидетели не само у нас, но и в други държави от Източна Европа. Инспирира се публичен скандал (колкото по-голям, толкова по-добре), поставя се правителството в ъгъла на ринга и след това му се извиват ръцете. А и изпълнителите са добре подбрани, очевидни специалисти в хакерските атаки. Планът е предвиждал да се вкара и „руската“ връзка за вмешателство във вътрешните работи на страната ни, чрез анонимния „руски хакер“, който уж бил пуснал пробитите данни в интернет. Несъмнено добре подготвен план, чиято реализация е предвиждала постепенна ескалация на скандала и месеци наред компромати в интернет за този или онзи неудобен на прокопиевото задкулисие политик или бизнесмен. Но планът им се обърка. Хакерът „специалист“ бе хванат и конспирацията разплетена от прокуратурата. И лъсна истината, за кого всъщност „доброто момче“ Кристиян Бойков, е събирал информация. Папката „за бивол“ ясно показва и междинното звено в хакерската атака, а колкото повече този факт се отрича публично от псевдожурналистите от сайта „Биволъ“, толкова същите затъват. Да, търсенето в бази данни по името на главния прокурор, премиера и депутата Пеевски, не е „запазена марка“ само за Атанас Чобанов и Асен Йорданов. Но когато става дума за умишлено източени файлове от държавна институция, очевидно съдържащи информация за точно определени лица, обекти на множество фалшификати и инсинуации на страниците на сайта „Биволь“, събирането им в нарочна папка с наименованието „за бивол“, и то от никому непознат доскоро хакер на 20 години, не може да има друго логично обяснение, освен че тази информация е била предназначена именно за дуета Чобанов-Йорданов. Защо това съвпада с пробива в системата на НАП – можем сами да си отговорим. Защото хакерът си има поръчители. По делата им ще ги познаете.", "date": "2019.07.26", "title": " Истинските възложители на хакерската атака в НАП\t"}
{"url": "https://trud.bg/%d0%bc%d0%b2%d0%bd%d1%80-%d0%bd%d0%b0-%d1%80%d1%83%d0%bc%d1%8a%d0%bd%d0%b8%d1%8f-%d0%b1%d0%bb%d0%be%d0%ba%d0%b8%d1%80%d0%b0-%d0%b4%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0/", "text": "Румъния отказа да издаде разрешително за транзит по река Дунав на руски оръжия, насочени към Сърбия, поради санкциите, наложени от Европейския съюз във връзка със ситуацията в Украйна. Това съобщиха пред TACC от Министерството на външните работи в Букурещ. „За издаване на лиценз за транзит за превоз на военни материали (според закона лицензът може да бъде издаден само на румънски оператор) трябва да бъдат изпълнени редица условия“, обясниха от МВнР. „Едно от тях е, че услугите на румънския оператор, предоставени въз основа на транзитен лиценз, не трябва пряко или косвено да отговарят на интересите на физическо или юридическо лице, институция или организация от Руската федерация или да бъдат предназначени за използване в Руската федерация (в съответствие с Решение на Съвета на ЕС 2014/512/PESC за ограничителни мерки, като се вземат предвид действията на Руската федерация за дестабилизиране на положението в Украйна, което е част от вътрешното законодателство на Румъния)“. „Това условие не беше изпълнено в тази ситуация, така че съответният лиценз не може да бъде предоставен от компетентните румънски органи“, поясниха от румънското външно министерство. Според местния телевизионен канал Digi 24 става въпрос за 30 танка и 30 бронетранспортьора, изпратени въз основа на договор между Белград и Москва. „Румънските власти обаче задържаха транспорта и конфискуваха оръжията“, предаде телевизията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " МВнР на Румъния блокира доставката на руска военна техника и оръжия за Сърбия"}
{"url": "https://trud.bg/%d1%86%d0%b5%d1%86%d0%b8-%d0%ba%d1%80%d0%b0%d1%81%d0%b8%d0%bc%d0%b8%d1%80%d0%be%d0%b2%d0%b0-%d1%81%d1%82%d0%b0%d0%bd%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%ba%d0%b0/", "text": "Цеци Красимирова се е сдобила с американско гражданство и ще заживее в САЩ заедно със съпруга си – мултимилионера Майкъл Струмейтис. В момента младоженците са на Карибите на меден месец, след което ще отпътуват към Лос Анджелис, където мъжът на нашата хубавица управлява своята бизнес империя. В Града на ангелите Майкъл има луксозно имение, което, според щатски медии, е построено срещу 16 милиона долара. То е на няколко нива, разполага с басейн, СПА център и всякакви други екстри. Засега Цеци няма да продава баровската си къща в Барселона, която Майкъл й купи преди години, когато тя и дъщеря й Джудит се установиха в Испания. Там остава да живее само Джудит. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Цеци Красимирова стана американка"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%ba%d0%be%d0%bd%d1%84%d0%b8%d1%81%d0%ba%d1%83%d0%b2%d0%b0-%d0%bc%d1%83%d0%b7%d0%b8%d0%ba%d0%b0%d1%82%d0%b0-%d0%bd%d0%b0-%d0%b8%d1%81%d1%83/", "text": "Служители на МВР прибраха музикална уредба на млад мъж от ромския квартал във Вършец, който подлудил цялата махала и околностите с буйни ритми. Разправията на органите на реда с любителя на гръмовната музика започнала в сряда вечерта. При обход на циганския квартал „Изток” в курортния град към 21.10 часа екип на МВР бил разтърсен заедно с патрулката от мощни напеви, разнасящи се от улица”Четвърта”. Униформените се опитали да разговарят с надулия на макс уредбата си 24 годишен Исус Г., но той демонстративно се заключил в дома си и отказал да излезе. Чак на следващия ден полицаите спипали Исус и му съставили два акта и предупредителен протокол. За да мирне махалата, пазителите на реда конфискувала музикалната техника на младия мъж и я предали с протокол в общинската управа. В четвъртък вечерта в квартал „Изток” във Вършец се разразил и масов бой, казаха от полицията. На същата улица „Четвърта” половин час преди полунощ вероятно след гуляй С. Б. /28 г./, С. Б. /26 г./, К. Б. /56 г./, С. Б./36 г./ и К. Б./33 г./ се скарали и сбили. В мелето захвърчали дървета, камъни, бутилки и буркани, потрошени били прозорци и врати. Униформените задържали петимата побойници за 24 часа. Лекар установил, че въпреки зрелищната битка никой не е пострадал. По случая е образувана преписка.", "date": "2019.07.26", "title": " Полицията конфискува музиката на Исус във Вършец"}
{"url": "https://trud.bg/%d0%bb%d0%b5%d0%b9%d1%82%d0%b5%d0%bd%d0%b0%d0%bd%d1%82-%d0%bc%d0%b8%d1%85%d0%b0%d0%b5%d0%bb-%d0%bf%d0%b0%d0%b2%d0%bb%d0%be%d0%b2-%d0%b5-%d0%bd%d0%be%d1%81%d0%b8%d1%82%d0%b5%d0%bb-%d0%bd%d0%b0-%d0%bf/", "text": "В петък бе връчена първата  награда „Сава Муткуров”. Тя се дава на най-добрия випускник на Националния военен университет „Васил Левски”, който е от Велико Търново. Премиерното отличие е за лейтенант Михаел Павлов. Той получи от председателя на комитет „Сава Муткуров” проф. Георги Камарашев статуетка на първия български генерал, изработена от скулптора Денислав Сираков, грамота и паричната награда от 1000 лв., осигурени от основния спонсор на приза ЗАД „Армеец”.  В словото си проф. Камарашев припомни колко значима фигура в нашата история е генерал Сава Муткуров. Участник в Руско-Турската война 1877 -78 г., деец и защитник на Съединението, командир в Сръбско-българската война, регент и министър на княжество България.", "date": "2019.07.26", "title": " Лейтенант Михаел Павлов е носител на първата награда „Сава Муткуров“"}
{"url": "https://trud.bg/%d0%b2%d0%be%d0%b4%d0%b5%d1%89%d0%b8-%d1%85%d0%be%d1%80%d0%b5%d0%be%d0%b3%d1%80%d0%b0%d1%84%d0%b8-%d1%89%d0%b5-%d0%be%d0%b1%d1%83%d1%87%d0%b0%d0%b2%d0%b0%d1%82-%d0%bb%d1%8e%d0%b1%d0%b8%d1%82%d0%b5/", "text": "Танцова работилница по български фолклор ще се проведе от 2 до 4 август във Варненския свободен университет „Черноризец Храбър“. Водещи хореографи от едноименната специалност в университета ще обучават любители на българските ритми от цялата страна на нови стъпки и комбинации. Занятията ще водят д-р Ивайло Иванов – хореограф на Академичния танцов театър на ВСУ, и доц. д-р Катя Кайрякова – главен художествен ръководител на ансамбъл „Шумен“. В упражненията ще се включи и Марио Егов – директор на професионалния фолклорен ансамбъл „Странджа“. Всеки от преподавателите ще покаже традиционни, но непопулярни хора, с които клубовете да обогатят репертоара си. В последния ден от работилницата ВСУ дава възможност на желаещите да повишат квалификацията си на професионално ниво да се явят на изпит за бакалавърската специалност „Хореография“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Водещи хореографи ще обучават любители на българския фолклор"}
{"url": "https://trud.bg/136-%d0%ba%d1%83%d1%80%d1%81%d0%b0%d0%bd%d1%82%d0%b8-%d0%be%d1%82-%d0%bd%d0%b2%d1%83-%d0%bf%d0%be%d0%bb%d1%83%d1%87%d0%b8%d1%85%d0%b0-%d0%bf%d1%8a%d1%80%d0%b2%d0%be-%d0%be%d1%84%d0%b8%d1%86%d0%b5/", "text": "Министърът на отбраната Красимир Каракачанов и заместник-началникът на отбраната генерал-лейтенант Димитър Илиев  присъстваха на церемонията по присвояване на първо офицерско звание на курсантите от Националния военен университет „Васил Левски“ и връчването на свидетелствата на кадетите от Професионалния сержантски колеж. Ритуалът  се състоя пред Музикално-драматичния театър „Константин Кисимов” във Велико Търново. 136 курсанти, обучавани по 18 военни специализации, завършват випуска и вече са разпределени във военните поделения в страната. Първенец на „Княз Александър І” е лейтенант Иван Пърчев. Той завършва  специализация „Ядрена, химическа и биологична защита и екология” със среден успех от курса на обучение Отличен 5.72 и с Отличен 6,00 от държавните изпити. 30  випускниците от Професионалния сержантски колеж получиха свидетелства за професионална квалификация. Те са обучавани в секция „Сухопътни войски” във Велико Търново и в секция „Военновъздушни сили” в Долна Митрополия. Първенец на випуска е младши сержант Димитър Андонов от специалност „Командване на войскови единици до взвод”. Андонов завършва с успех Отличен 5.97.  Първенец на секция „Сухопътни войски” е младши сержант Диана  Бонева, специалност „Експлоатация и ремонт на инженерна, химическа и специална техника“, а на секция „Военновъздушни сили” – младши сержант Мая Димитрова, специалност „Експлоатация и ремонт на авиационна и навигационна техника”. „Укрепвайте и защитавайте честта на родината по примера на великите ни предци. Опирайте се на офицерските  и сержантските традиции и заветите, които те са ни оставили. Ползвайте се от уроците на историята за благото на обществото, държавата и Българската армия”, каза в приветствието си началникът на НВУ бригаден генерал Пламен Богданов. „Благодарен съм ви, че преди пет години избрахте пътя на българските офицери. Службата е тежка, в някои случаи и опасна, но тя е благородна. Тя е служба в защита на българската нация и държава”, подчерта в словото си министърът на отбраната Красимир Каракачанов. В обръщението си към офицерите кметът Даниел Панов им завеща да помнят, че българската войска и православната вяра винаги са били опорните стълбове и заедно с просветата и културата са сред изключително здравите колони, съграждащи българската държавност. На ритуала присъстваха представители на държавната и местната власт, близки и роднини на випускниците. Благослов за здраве отслужи митрополит Григорий.", "date": "2019.07.26", "title": " 136 курсанти от НВУ получиха първо офицерско звание\t"}
{"url": "https://trud.bg/%d0%bd%d1%81-%d1%80%d0%b5%d1%88%d0%b8-%d1%86%d0%b8%d0%b2%d0%b8%d0%bb%d0%b5%d0%bd-%d0%bc%d0%be%d0%b6%d0%b5-%d0%b4%d0%b0-%d0%be%d0%b3%d0%bb%d0%b0%d0%b2%d0%b8-%d0%b2%d0%be%d0%b5%d0%bd%d0%bd%d0%b0/", "text": "Военен и цивилен ще може да заема длъжността директор на служба „Военна информация“. Това решиха депутатите, които приеха на второ четене промените в Закона за военното разузнаване, предаде БНТ. Освен тази възможност депутатите приеха и възможността в случай на придобиване на право на пенсия от военнослужещ, той да може да довърши своя мандат. Законопроектът предвиждаше директорът на служба „Военна информация“, която е най-старата българска разузнавателна служба, да може да бъде цивилно лице. При първото четене в пленарна зала управляващите бяха остро критикувани, че преправят закона за конкретно лице. Срещу решението се обяви и президентът Румен Радев, който защитаваше тезата, че шефът на военното разузнаване задължително трябва да бъде военен и да разполага с необходимата експертиза, опит и професионална подготовка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " НС реши: Цивилен може да оглави „Военна информация“"}
{"url": "https://trud.bg/%d0%bd%d0%be%d0%b2%d0%be%d0%bd%d0%b0%d0%b7%d0%bd%d0%b0%d1%87%d0%b5%d0%bd%d0%b8-%d0%b2%d0%be%d0%b5%d0%bd%d0%bd%d0%be%d1%81%d0%bb%d1%83%d0%b6%d0%b5%d1%89%d0%b8-%d0%bf%d0%be%d0%bb%d0%be%d0%b6%d0%b8%d1%85/", "text": "В тържествена обстановка днес, 26 юли, 15 новоназначени военнослужещи положиха военна клетва в 101-ви алпийски полк – Смолян. С приветствие към тях се обърна заместник-командирът по логистичното осигуряване подполковник Стефан Събински, съобщиха от МО. Той им пожела здраве, увереност в собствените сили и успех в службата. „Следвайте примера на военнослужещите от 101-ви алпийски полк и не забравяйте, че сте наследници на славния 21-ви Средногорски полк”, призова подполковник Събински. Поздравления бяха получени от кмета на община Смолян Николай Мелемов и от областния управител на област Смолян Недялко Славов. След тържествения ритуал подполковник Събински се срещна с присъстващите на ритуала родители и близки на положилите военна клетва, за да отговори на въпроси, свързани с предстоящите етапи на тяхното обучение и служба.", "date": "2019.07.26", "title": " Новоназначени военнослужещи положиха военна клетва в 101-ви алпийски полк – Смолян"}
{"url": "https://trud.bg/%d0%b1%d1%81%d0%bf-%d0%bf%d0%be%d0%b8%d1%81%d0%ba%d0%b0-%d0%be%d1%81%d1%82%d0%b0%d0%b2%d0%ba%d0%b8%d1%82%d0%b5-%d0%bd%d0%b0-%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87/", "text": "„Управляващите са на път да създадат системна криза, икономическа и екологична катастрофа с африканската чума по свинете. Дончев, като ръководител на Националния епизоотичен съвет, не направи нищо и трябва да си подаде оставката. Директорът на БАБХ трябва да бъде освободен от премиера Борисов веднага. Тъй като министърът на земеделието говори неистини и бе опровергана от ЕК, оставката й вече трябваше да бъде депозирана“. Това заяви народният представител от ПГ на „БСП за България“ Стоян Мирчев. Той обясни, че в отглеждането на свине и месообработването са инвестирани над 2 млрд. лв., които сега са под риск, а  20 000 човека може да останат без работа. По думите му само при избиването на 57 хил. глави става въпрос за 4 млн. кг. месо. Той подчерта, че министър Танева все още говори за превенция от заболяването. „Преди повече от 2 години започнахме да следим как се приближава заразата към България и нееднократно сме алармирали и през парламентарен контрол, и в комисията. Тогава беше времето за превенция. Да кажете, че от 3 седмици оценявате рисковете, е абсурдно. Рисковете сме ги оценили преди 2 години“, заяви социалистът. Мирчев подчерта, че миналата година бившият министър на земеделието е заявил, че има неблагоприятна картина на разпространение на болестта у нас, а на въпрос за ситуацията, отговаря, че България може да се превърне в „масово гробище“, но не е имало никаква реакция. По думите му вместо това са закрити участъковите ветеринари, закрити са и екарисажите, управляващите са излъгали, че площадките са готови, но от басейнова дирекция не са излезли с решение. „Не е ясно какво ще се случи с подпочвените води и дали заразата ще може да бъде овладяна“, каза още той. Депутатът подчерта, че миналата година е трябвало да бъде разрешено на ловците да влязат в района на границата с Румъния, за да помогнат за депопулацията на дивите свине, носещи заразата, но вместо това ловуването е било изцяло забранено. Той подчерта, че в Португалия и Испания е доказано, че кръвопиещите насекоми също могат да разнасят заразата, а отново благодарение на бездействието на управляващите, ситуацията с комарите по течението на река Дунав също е тежка. „Не беше направена никаква профилактика и превенция, а само замазване на очите на българските граждани“, обясни той. Мирчев призова всички потърпевши да бъдат обезщетение на пазарни цени.", "date": "2019.07.26", "title": " БСП поиска оставките на Томислав Дончев и Десислава Танева"}
{"url": "https://trud.bg/%d1%81%d1%8a%d0%b4%d1%8a%d1%82-%d0%b2%d1%8a%d1%80%d0%bd%d0%b0-%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-%d1%88%d0%be%d1%84%d1%8c%d0%be%d1%80%d1%81%d0%ba%d0%b0%d1%82%d0%b0/", "text": "Окръжният съд в Кърджали върна за втори път шофьорската книжка на Лютви Местан, като отмени постановлението на прокуратурата, с което временно бе отнето свидетелството за управление на моторно-превозно средство на лидера на ДОСТ, предаде dir.bg. Местан е обвиняем за тежката катастрофа, станала на 14 април т.г. на главния път Кърджали-ГКПП „Маказа“, при която загина 6-месечно момиченце, а родителите му и по-голямото му братче бяха ранени. Няколко часа след инцидента лидерът на ДОСТ беше задържан от полицията и му беше повдигнато обвинение за причиняване на смърт при непредпазливост. След инцидента прокуратурата отне шофьорската книжка на Местан, но два дни по-късно окръжните магистрати в Кърджали  , като отмениха мярката на държавното обвинение с аргумента, че лидерът на ДОСТ не е обществено опасен. От прокуратурата обаче отново отнеха свидетелството му за управление на МПС, като обявиха, че политикът не е бил изряден шофьор – от 2013 г. до момента той имал издадени едно наказателно постановление, един акт и 13 фиша – всичките за превишена скорост. След поредното обжалване, Окръжният съд в Кърджали за втори път отмени постановлението на Окръжната прокуратура. Според магистратите разследваното деяние не се отличавало с по-висока от типичната за този тип престъпления обществена опасност. Съдът е определил мярката, наложена от прокуратурата като „необоснована“ и „незаконосъобразна“. Настоящето решение на магистратите е окончателно и не подлежи на обжалване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Съдът върна окончателно шофьорската книжка на Лютви Местан"}
{"url": "https://trud.bg/%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%be%d1%82%d0%be-%d1%81%d1%80%d0%b5%d0%b4%d0%b8%d1%89%d0%bd%d0%be-%d1%83%d1%87%d0%b8%d0%bb%d0%b8%d1%89%d0%b5-%d0%b2%d1%8a%d0%b2-%d0%b2%d0%b0/", "text": "Целодневно обучение и топъл обяд ще предлага от тази есен на възпитаниците си единственото средищно училище във Варна – СУ „Димчо Дебелянов“, стана ясно на заседание на комисията „Наука и образование“ към общинския съвет. Екстрите станаха възможни след основния ремонт на учебното заведение, финансиран с подкрепата на ОП „Региони в растеж“. В модерната база освен варненчета ще се обучават 26 деца от с. Звездица и 6 – от с. Казашко, тъй като в тези села няма училища. Транспортът за тях ще е безплатен, решиха съветниците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Единственото средищно училище във Варна ще предлага целодневно обучение и топъл обяд"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%be%d1%80%d0%b8-%d0%be%d1%82-%d1%86%d1%8f%d0%bb%d0%b0%d1%82%d0%b0-%d1%81%d1%82%d1%80%d0%b0%d0%bd%d0%b0-%d0%bf%d0%be%d0%b4%d0%ba%d1%80%d0%b5%d0%bf%d1%8f%d1%82/", "text": "След като магистратите от    и колегите им от   застанаха зад кандидатурата на Иван Гешев за главен прокурор, това направиха и прокурори от още няколко районни прокуратури в страната. Магистратите от Бургас, Видин, Стара Загора и Разградско изпратиха свои становища до Висшия съдебен съвет. В позицията си бургаските прокурори пишат:  „Убедени сме в нравствените и моралните качества на прокурор Гешев и в това, че той ще бъде гарант за независимостта на съдебната система, в частност на Прокуратурата на РБ“. Колегите им от Видин допълват:  „През годините г-н Гешев е доказал професионалните си качества като магистрат с дългогодишния си опита в Прокуратурата на Република България – преминал е през почти всички нива – от следовател и прокурор, административен опит като ръководител на Специализираната прокуратура, до заместник главен прокурор. Бил е наблюдаващ прокурор по множество дела с фактическа и правна сложност, приключили с осъдителни присъди“. С декларация излязоха магистратите и служителите от Районна прокуратура – Стара Загора. „Прави силно впечатление засилената негативна кампания, подета и ръководена от политически и други субекти, насочена не само към предотвратяване избора на г-н Гешев, но и към пряко въздействие върху членовете на ВСС в тази насока“, изтъкват старозагорските прокурори. „Ето защо, уважаеми членове на ВСС, Ви призоваваме да не се подавате по никакъв начин на оказвания вече върху вас външен натиск и да вземете своето решение при избора на бъдещия главен прокурор единствено въз основа на личното си вътрешно убеждение и след като се съобразите с професионалните и нравствени качества на предложените кандидати и изискванията на закона“, призовават те. В становището си прокурорите и съдебните служители от Разград, Исперих и Кубрат подчертават, че процедурата по избор на главен прокурор следва да бъде проведена при стриктно спазване на механизма, описан в Конституцията и Закона за съдебната власт.", "date": "2019.07.26", "title": " Прокурори от цялата страна подкрепят кандидатурата на Иван Гешев"}
{"url": "https://trud.bg/%d0%bc%d1%83%d0%b7%d0%b8%d0%ba%d0%b0%d0%bb%d0%bd%d0%b8-%d0%b2%d0%b8%d1%80%d1%82%d1%83%d0%be%d0%b7%d0%b8-%d0%bf%d0%bb%d0%b5%d0%bd%d1%8f%d0%b2%d0%b0%d1%82-%d1%81%d0%bb%d1%8a%d0%bd%d1%87%d0%b5%d0%b2/", "text": "Слънчев бряг ще бъде домакин на първия по рода си HOUSE CLASSICS LIVE. Това е събитие инспирирано от световните тенденции, при които класически и емблематични произведения, се изпълняват на живо в хаус клубове. Едни от най-големите български, музикални виртуози ще се съберат заедно на една сцена, за да представят колоритния проект. Това са артисти от различни стилове, които са обединени от една обща идея – да придадат ново звучене на вечните класически хитове. На 3 август (събота), за първи път в Bedroom Beach в Слънчев бряг, ще се състои премиерата на HOUSE CLASSIC LIVE. Зад това име се крият 5 артиста: DJ Dimo BG; MC Vera Russo; Стойко Милев (ел. и синт. Бас); Никола Джоков – (китара) и Ивайло Стайков (синтезатори). Идеята им се заражда още в началото на 2019, а всички заедно репетират вече близо 4 месеца. Самото шоу продължава над 1 час и по време на него, гостите на партито, ще станат свидетели на уникални аранжименти на свои любими хитове като: „U got to show me love“ на Robin S; House of Glass – Disco Down; “Touch me” на Dj Rui Da Silva. Премиерата на иновативния проект е в 23:30 часа. Едно от главните действащи лица на сцената ще бъде MC Vera Russo, която не крие вълнението си от премиерата на шоуто. „С годините, клубната сцена в България достигна нови измерения. Днес, със сигурност мога да кажа, че тя се доближава максимално до световните тенденции и стандарти. Проектът „HOUSE CLASSIC LIVE“ е поредното доказателство затова. Още в самото начало, харесах идеята и неусетно се превърнах в мотора на тази артистична инициатива, която имаме амбицията да превърнем в хит на Балканите. Сигурна съм, че всички гости на събитието ще останат меко казано изненадани от това, което предстои да видят и чуят на живо. Аз самата го определям, като музикален екстаз, като връх на летните емоции. В репертоара сме подготвили вечни класики и хитове, които всеки асоциира със свой спомен. В този ред на мисли, гостите предстои да съприживеят любими моменти и емоции под въздействието на музиката.“ Иначе още от този уикенд започва истински клубен маратон с Dj Mascota и Crazibiza. На 26 юли (петък), ще се състои култовото парти „Inmotion Day&Night“. Зад това име стоят – Dj Mascota, D-trax, Milen Yanev, MC P и MC MICKEY. През деня, те ще пускат над 2 часа музика, от 16:00 до 18:00 часа, а началният час на вечерното събитие е 23:00 часа. Crazibiza ще бъдат зад пулта в събота вечер, като ще продължат, да пускат музика и на дневното парти в неделя, на 28 юли.", "date": "2019.07.26", "title": " Музикални виртуози пленяват Слънчев бряг\t"}
{"url": "https://trud.bg/%d0%bc%d1%8a%d0%b6-%d0%bf%d1%80%d0%be%d1%81%d1%82%d1%80%d0%b5%d0%bb%d1%8f-%d0%bc%d0%bb%d0%b0%d0%b4%d0%b5%d0%b6-%d0%be%d1%82-%d0%b1%d0%b0%d0%bb%d0%ba%d0%be%d0%bd%d0%b0-%d1%81%d0%b8-%d0%b2-%d0%bc%d0%be/", "text": "Младеж е прострелян в гърдите в Монтана, това съобщиха от пресслужбата на МВР в областния град. На 24 юли около 12 часа в полицията е постъпил сигнал за прострелян мъж. Случката се разиграла на улица „Подполковник Богдан Илиев“ в града. 24- годишният Н. Л. се прибирал към дома си, когато непознато за него лице го простреляло в гърдите. След стрелбата, момчето само се обадило в полицията и съобщило за случилото се. След проведени оперативно-издирвателни мероприятия е установен и задържан извършителят на деянието – Р. П., местен жител. Мъжът е произвел изстрела по преминаващия на улицата Н. Л. от балкона на жилището си с пневматично оръжие. По случая е образувано досъдебно производство и разследването продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Мъж простреля младеж от балкона си в Монтана"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0-%d1%87%d1%83%d0%bc%d0%b0-%d0%bf%d1%80%d0%b8-%d0%b4%d0%be%d0%bc%d0%b0%d1%88%d0%bd%d0%b8-%d1%81/", "text": "Българската агенция по безопасност на храните (БАБХ) констатира  огнище в лични стопанства в село Климентово, община Полски Тръмбеш, област Велико Търново. Взетите проби са потвърдени като положителни за вируса на африканска чума по свинете (АЧС) от Националната референтна лаборатория в Националния диагностичен научноизследователски ветеринарномедицински институт в София. Жителите на Климентово са започнали масово да колят домашните си прасета, потвърдиха самите те за „Труд”. Повечето са потърсили съвет от ветеринарни лекари дали месото е годно за консумация. Това е втори случай на болестта в област Велико Търново, след като в свищовското село Ореш бе открито мъртво прасе, чиято проба потвърди наличието на африканска чума.", "date": "2019.07.26", "title": " Откриха африканска чума при домашни свине в полскотръмбешкото с. Климентово\t"}
{"url": "https://trud.bg/%d0%b8%d1%81%d0%bf%d0%b0%d0%bd%d0%b8%d1%8f-%d0%be%d1%81%d1%82%d0%b0%d0%b2%d0%b0-%d0%b1%d0%b5%d0%b7-%d0%bf%d1%80%d0%b5%d0%bc%d0%b8%d0%b5%d1%80/", "text": "Испанският крал Фелипе VІ реши да не започва нов кръг от консултации с лидерите на политическите партии за съставянето на правителство, след вторият пореден неуспех за седмица на лидерът на социалистите Педро Санчес да получи подкрепата на парламента на страната, предаде БТА. Това се казва в разпространено в петък съобщение на кралския двор за резултатите от срещата на монарха с председателката на Конгреса на депутатите (долната палата на парламента) Меричел Батет. Отбелязва се, че по този начин държавният глава дава на политическите сили време да се опитат да постигнат споразумение относно избирането на бъдещия премиер. В четвъртък Конгресът на депутатите не можа да утвърди при повторно гласуване кандидатурата на и.д. шефа на правителството, лидера на Социалистическата партия Педро Санчес за премиер. Сега представените в парламента политически сили имат два месеца, за да се опитат да постигнат съгласие по този въпрос. През този период лидерът на социалистите може отново да се опита да получи доверие в Конгреса. Ако в установения срок така и не бъде утвърден премиер, двете камари на парламента ще бъдат разпуснати и ще бъдат свикани извънредни избори, които може да се състоят през ноември.", "date": "2019.07.26", "title": " Испания остава без премиер"}
{"url": "https://trud.bg/%d0%b4%d0%be-30-%d1%82%d0%b8-%d1%8e%d0%bb%d0%b8-%d0%b5-%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd%d0%be-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bf/", "text": "От днес до 18 ч. на 30 юли е ограничено движението по път II-86 Средногорци – Рудозем за извършването на взривни работи. Те ще са в участък, който е в средата на трасето между двете населени места, съобщиха от АПИ. Обходният маршрут е по направлението: Средногорци – Смолян (кв. „Устово“ – кв. „Райково“) – Рудозем и обратно. В момента по Програмата за трансгранично сътрудничество „ИНТЕРРЕГ V-A Гърция – България 2014-2020 г.“, финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. Строителните работи включват подмяна на асфалтовата настилка, подобряване на отводняването, ремонт на подпорни стени и мостово съоръжение, обрушване на скалните откоси и на необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Основно ремонтираният път ще бъде с нови ограничителни системи, знаци и хоризонтална маркировка.", "date": "2019.07.26", "title": " До 30-ти юли е ограничено движението по пътя Средногорци – Рудозем"}
{"url": "https://trud.bg/%d0%b1%d1%81%d0%bf-%d1%81%d0%be%d1%86%d0%b8%d0%b0%d0%bb%d0%b8%d1%81%d1%82%d0%b8-%d0%be%d1%82-%d1%86%d1%8f%d0%bb%d0%b0%d1%82%d0%b0-%d1%81%d1%82%d1%80%d0%b0%d0%bd%d0%b0-%d1%81%d0%b5-%d1%81%d1%8a%d0%b1/", "text": "На 27 юли социалисти от цялата страна се събират в местността Историческа поляна под връх Бузлуджа, за да присъстват  на традиционния събор на левицата, който ще отбележи 128 години организирано социалистическо движение в България, съобщиха от партийния пресцентър. В 10.45 часа, ще бъде дадено началото на първата художествена част от програмата с изпълнителите “Щурчета“ и  духов оркестър „Виво Монтана“ . Преди това, в 10:30 часа, ще бъдат поднесени венци и цветя на паметника на Хаджи Димитър, на барелефа на основоположниците на партията и на паметника на партизаните от Габровско-севлиевския отряд. В 11.30 часа, на сцената на Историческата поляна, председателят на НС на БСП Корнелия Нинова ще произнесе слово. Художествената част ще продължи в 12:30 часа с концерт на Николина Чакърдъкова и Неврокопския танцов ансамбъл. В 13:30 часа, на поляната над хижа  „Малка Бузлуджа”, ще се проведе младежка дискусия „Оставам в Българя! Променям своята община!”, в която ще участва и председателят на левицата Корнелия Нинова. В 14.00 часа, на Историческата поляна, ще се проведат срещи на членове на ИБ на НС на БСП и народни представители с участници в Националния събор от общините и областите.", "date": "2019.07.26", "title": " БСП: Социалисти от цялата страна се събират на Бузлуджа в събота"}
{"url": "https://trud.bg/%d1%81%d0%bc%d0%b5%d0%bd%d0%b5%d1%82%d0%b5-%d0%bf%d0%b0%d1%80%d0%be%d0%bb%d0%b8%d1%82%d0%b5-%d1%81%d0%b8-%d1%81%d1%8a%d0%b2%d0%b5%d1%82%d0%b2%d0%b0%d1%82-%d0%b5%d0%ba%d1%81%d0%bf%d0%b5%d1%80%d1%82/", "text": "Не се налага вадене на нови лични карти Хората е добре да сменят паролите на електронните си пощи и персоналния си идентификационен код (ПИК) за ползване на услугите на НАП заради откраднатите лични данни, посъветваха от приходната агенция. Това е само превантивна мярка, няма нито една заплаха за имуществото на гражданите или пък, че някой може да вземе кредити от тяхно име, заяви шефът на дирекция “Комуникации” в НАП Росен Бъчваров. Няма причина за паника, допълни той. Но е добре хората да бъдат по-предпазливи, ако някой се свърже с тях и им иска данни за банкови карти или банкови сметки. Такава чувствителна информация не бива да се дава без значение за кого се представя човекът, свързал се с тях. Хората е добре да предупредят и близките и роднините си да не предприемат нищо с финансови последици, преди да се свържат лично с тях. Например, ако човек получи мейл от роднина с молба “изпрати ми пари по тази сметка”, по-добре да не го прави. Не се налага смяна на личните карти заради източените данни, заявиха от НАП. Това са потвърдили и от Агенцията по вписванията, Нотариалната камара и Асоциацията за отговорно небанково кредитиране (АОНК), в която членуват фирми за бързи кредити. Компаниите за потребителско кредитиране са предприели мерки за идентифициране на клиентите си и те не включват само лични данни, които са източени, заяви адвокат Николай Цветанов от името на АОНК. При отпускането на кредит винаги има момент, в който служител на компанията идентифицира клиента като се среща лице в лице с него и проверява личната му карта, допълни той. Открадването на лични данни не е достатъчно за получаване на бърз кредит с тях. С откраднатите лични данни не може да бъде продадено имущество на гражданите, като кола или апартамент. Такива сделки стават при нотариус, с нотариална заверка на подписите. Всеки нотариус има достъп в реално време до данните за личните карти и е длъжен да се увери, че купувачът и продавачът, явили се при него, са същите от представените лични карти. Не се налага личните си карти да сменят дори и 187-те граждани, чиито пълни лични данни са били източени – имена, ЕГН и номер на личната карта. Но рискът при тях е по-голям и затова трябва да бъдат по-внимателни. От НАП вече са се свързали с половината от тях и са ги посъветвали да сменят паролите на имейлите си. Очакват се нови арести за аферата Възможно е да има още задържани и обвинени служителите на фирма “Тад груп”, в която е работел уличеният за атаката срещу НАП Кристиян Бойков. Това обяви вчера заместник-главният прокурор Иван Гешев. В четвъртък спецпрокуратурата повдигна обвинение на Бойков за кибертероризъм. Същото обвинение е повдигнато и на собственика на “Тад груп” Иван Тодоров и на търговския директор Георги Янков. Иван Тодоров в момента е в Канада и е обявен за издирване. По телефона той заяви, че се прибира следващата седмица в България и отрича да е кибертерорист. След акцията на ГДБОП в офиса на фирмата бяха иззети всички компютри. След това голяма част от служителите подали молби за напускане.  Проверяват още компютри “Всеки един, който е бил доскоро служител на фирмата, ще бъде разпитван. След декриптиране на компютрите им, ако се съберат доказателства за извършено престъпление, ще бъдат привлечени към наказателна отговорност”, обясни Гешев. Той отново напомни, че в един от иззетите компютрите били открити 500 000 имейла с пароли на популярен сайт за електронна поща. “Тези неща ни дават основание да мислим, че има две направления на дейността на фирмата. Едното е осъществяване на киберрекет, а втората насока е, че тези технически възможности за този киберрекет са използвани и надградени за осъществяване на кибертероризъм”, добави заместник-главният прокурор пред Нова телевизия. Хакерите в България са получили достъп и до данни за борба с ДДС-измамите на ЕС “Юрофиск”, писа вчера брюкселското електронно издание Euractiv. Европейската комисия е потвърдила, че следи ситуацията.", "date": "2019.07.26", "title": " Сменете паролите си, съветват експерти от НАП\t"}
{"url": "https://trud.bg/%d0%be%d1%89%d0%b5-%d0%b5%d0%b4%d0%b8%d0%bd-%d0%bf%d1%80%d0%be%d1%84%d0%b8%d0%b1%d0%be%d0%ba%d1%81%d1%8c%d0%be%d1%80-%d0%bf%d0%be%d1%87%d0%b8%d0%bd%d0%b0-%d1%81%d0%bb%d0%b5%d0%b4-%d0%bc%d0%b0%d1%87/", "text": "Само за седмица още един професионален боксьор почина от травмите си след мач. 23-годишният аржентинец Уго Сантилян получил тежки наранявания в главата след боя с Едуард Абреу (Уругвай) на 20 юли в Буенос Айрес. 10-рундовата битка приключила с равенство. Но след последния гонг Уго се почувствал зле и бил откаран в болница. Там лекарите установили, че той има тежки кръвонасядания в мозъка. Последвала операция, но и тя не могла да спаси младия боксьор.  Преди 3 дни почина и руснакът Максим Дадашев след бой със Субриел Матиас (Пуерто Рико) в САЩ. В 11-ия рунд спортистът се почувствал зле и от неговия щаб прекратили мача. По-късно руснакът е откаран в критично състояние в болница, където лекарите установяват тежък оток в мозъка. А след тези два случая особено се заговори за сериозен проблем в профибокса, в който състезатели крият за здравословното си състояние, дори подправят документи.  Дадашев, например, изобщо е трябвало да забрави ринга. Преди години той лежи в реанимация, заради болки в главата, а лекарите му забраняват да боксира. Но за това знаели само близките му. В битката с Матиас руснакът пропуска 319 удара в 11-те рунда. От тях 266 са били силови. А самият Максим стоварва 157 удара, от тях 120 силови. Някои анализатори правят още по-любопитен анализ. За целия мач пуерториканецът нанася 1204 удара или на всеки три секунди по един. За сравнение Мани Пакяо(Филипини), пласира на Кит Турман (САЩ) два пъти по-малко удари в 12-рундовия им сблъсък – 686.", "date": "2019.07.26", "title": " Още един профибоксьор  почина след мач"}
{"url": "https://trud.bg/%d0%b1%d1%80%d0%b0%d0%ba%d0%be%d0%bd%d0%b8%d0%b5%d1%80%d0%b8-%d0%bf%d1%80%d0%b5%d0%b1%d0%b8%d1%85%d0%b0-%d0%b3%d0%be%d1%80%d1%81%d0%ba%d0%b8-%d1%81%d1%82%d1%80%d0%b0%d0%b6%d0%b0%d1%80-%d0%b2-%d1%88/", "text": "Нагли бракониери пребиха горски стражар в Държавното ловно стопанство-Шерба, съобщиха оттам. Грозната случка се разиграла посред бял ден в петък. При обход четирима служители на стопанството чули шум от моторни резачки в район от гората, който в момента е забранен за сеч. Отишли на мястото и видели няколко души да товарят в автомобили незаконно отрязани дърва. Горските се заели да им пишат актове, но в това време крадците извикали по телефона подкрепления. Пристигнали техни роднини и приятели и тумбата нападнала служителите на стопанството. Един от тях бил ранен в главата и ръцете при опит да се предпази. Останалите успели да се спасят и да подадат сигнал на тел. 112. Пострадалият горски е закаран в болница, за да му бъде оказана медицинска помощ, допълниха от ДЛС-Шерба. От ОДМВР-Варна уточниха, че сигналът за нападението е получен в 13 ч. На мястото веднага са били пратени униформени, които се заели да изясняват обстоятелствата и участниците в мелето. По случая е образувано досъдебно производство под надзора на Районната прокуратура.", "date": "2019.07.26", "title": " Бракониери пребиха горски стражар в Шерба"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%b5%d1%86-%d1%81%d1%87%d1%83%d0%bf%d0%b8-10-%d0%b3%d0%be%d0%b4%d0%b8%d1%88%d0%b5%d0%bd-%d1%80%d0%b5%d0%ba%d0%be%d1%80%d0%b4-%d0%bd%d0%b0-%d1%84%d0%b5/", "text": "Американецът Калеб Дресел счупи 10-годишен рекорд на Майкъл Фелпс на първенството по плуване в Кванджу (Република Корея). На 100 м бътерфлай той фиксира 49,50 сек, с което спечели полуфиналната серия. Предишното върхово постижение бе на 23-кратния олимпийски шампион от мондиала в Рим – 49,82. В същата дисциплина бе заявен и Антъни Иванов, който обаче отказа участие заради болки в ушите. Преди това българинът не успя да спечели преплуването с Тамаш Кендереши (Унгария) за влизане на финал на 200 м бътерфлай, след като и двамата дадоха равни времена в полуфиналите. Ново преплуване се наложи да направи и Габриела Георгиева за влизане на полуфиналите на 200 м гръб. В пресявките и двете дадоха равно време – 2:11,16 мин. Резултатът е личен рекорд за нашето момиче, което максимално се доближи до норматив „А“ за олимпиадата Токио 2020 (2:10,39). В прекия дуел обаче българката загуби от опитната Петра Лена Габровски (Австрия), съответно 2:14,02 мин срещу 2:10,79 мин. В същата дисциплина американката Реган Смит подобри световния рекорд. 17-годишната плувкиня фиксира 2:03,35 мин. Досегашното върхово постижение бе на сънародничката й Миси Франклин (2:04,06) от олимпийските игри Лондон 2012. Финалите и в тази дисциплина са днес.  А Светлозар Николов ще завърши българското участие на първенството със старт в неделя на 400 м съчетано.", "date": "2019.07.26", "title": " Американец счупи 10-годишен рекорд на Фелпс"}
{"url": "https://trud.bg/%d0%b1%d0%b0%d1%89%d0%b0-%d0%b1%d0%b8%d0%b5-%d0%b8-%d0%bd%d0%b0%d1%81%d0%b8%d0%bb%d0%b2%d0%b0-15-%d0%b3%d0%be%d0%b4%d0%b8%d1%88%d0%bd%d0%b0%d1%82%d0%b0-%d1%81%d0%b8-%d0%b4%d1%8a%d1%89%d0%b5%d1%80/", "text": "54-годишен мъж е бил привлечен като обвиняем от Районната прокуратура в Разград за сексуално насилие над дъщеря си, извършено като продължавано престъпление, както и за причиняване на лека телесна повреда при условията на домашно насилие. Това съобщиха от държавното обвинение. Миналата нощ, след като употребил алкохол, 54-годишният Е. Г. нанесъл побой над 15-годишната си дъщеря. При разпита пострадалото дете разказало, че от декември миналата година досега е било насилено от баща си четири пъти чрез сила и заплахи – продължавано престъпление по член 152, ал. 2, т. 1 и 2 от НК. Деянието се наказва с лишаване от свобода от 3 до 10 години. За причиняване на леката телесна повреда в условията на домашно насилие Районната прокуратура в Разград го обвинява и в престъпление по член 131, ал. 1, т. 5а от НК, което също се наказва с лишаване от свобода. Въпреки че Е.Г. не е осъждан, прокуратурата иска да му бъде взета мярка за неотклонение „Задържане под стража“, тъй като ако е на свобода, обвиняемият може да се укрие и да извърши престъпление. Събраните до момента доказателства по делото водят до обосновано предположение, че той е извършил престъпленията, за които е привлечен като обвиняем.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Баща бие и насилва 15-годишната си дъщеря в Разград, прокуратурата иска постоянен арест"}
{"url": "https://trud.bg/35-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%be%d1%82%d0%ba%d1%80%d0%b0%d0%b4%d0%bd%d0%b0-700-%d0%bb%d0%b5%d0%b2%d0%b0-%d0%be%d1%82-%d1%86%d1%8a%d1%80%d0%ba%d0%b2%d0%b0-%d0%b2/", "text": "35-годишен мъж открадна 700 лева от църквата „Света Петка” в Пазарджик. Кражбата е станала в сряда, предаде БГНЕС. Парите са били от продажбата на свещи. При опит да бъде спрян, крадецът е извадил нож и така е успял да се измъкне. В рамките на няколко часа е установен и задържан от полицейски служители от участъка в кв. „Изток”. Извършителят ще бъде съден. Според отец Димитър това не е първо посегателство в тази църква. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " 35-годишен мъж открадна 700 лева от църква в Пазарджик"}
{"url": "https://trud.bg/%d1%81%d1%82%d0%b0%d1%82%d0%b8%d1%81%d1%82%d0%b8%d0%ba%d0%b0%d1%82%d0%b0-%d0%b2-%d1%82%d1%83%d1%80%d0%bd%d0%b8%d1%80%d0%b0-%d0%bf%d0%be%d0%ba%d0%b0%d0%b7%d0%b2%d0%b0-%d1%86%d1%81%d0%ba%d0%b0-%d0%bd/", "text": "Статистиката в турнира показва Армейците продължават след „суха мрежа“ у дома ЦСКА задължително продължава напред, когато стигне до „суха мрежа“ в първия мач на свой терен в Лига Европа (преди Купата на УЕФА). Десет пъти в историята „червените“ не са допускали гол у дома и след това са се поздравявали с краен успех. Само три пъти мачовете в София са завършвали 0:0 – срещу „Парма“, „Хайдук“ (Кула) и „Динамо“ (Москва). В първите два случая един гол на чужд терен бе достатъчен, а в руската столица ЦСКА спечели дори с 2:1. След „суха мрежа“ у дома най-успелият български клуб отстрани още  „Арарат“ (3:0), „Портадаун“ (3:0), „Шахтьор“ (Донецк) (3:0), „Дери Сити“ (1:0), „Рига“ (1:0), „Адмира Вакер“ (3:0) и „Титоград“ (4:0). В последните два сезона след завръщането на ЦСКА в Европа жребият решава всички дуели да започват първо на българска земя. Така бе срещу „Рига“, „Адмира Вакер“ и „Копенхаген“ преди година, а сега срещу „Титоград“ и „Осиек“, евентуално и срещу „Зоря“.", "date": "2019.07.26", "title": " Статистиката в турнира показва – ЦСКА напред след „суха мрежа“ у дома"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%b2%d0%b5%d1%82%d0%be%d1%82%d0%be-%d0%bd%d0%b0-%d1%80%d0%b0%d0%b4%d0%b5%d0%b2/", "text": "“За” повторно приемане на ратификацията гласуваха 128 депутати, “против” бяха 73-ма  Патриотите гласуваха шарено Парламентът отхвърли президентското вето върху международните договори за Ф-16 блок 70. “За” повторното приемане на ратификацията гласуваха 128 народни представители, “против” – 73 и “въздържали се” – 3, с което ветото бе преодоляно. “За” ратификацията бяха 91 депутати от ГЕРБ, 11 от “Обединени патриоти”, 24 от ДПС, двама независими. “Против” договорите се обявиха 73-ма депутати, от които 61 от БСП, 6 от “Воля” и 6 от “Обединени патриоти”.Въздържаха се трима от патриотите. Според правилника Народното събрание приема повторно закона с мнозинство от повече от половината от всички народни представители, което означава, че ветото е преодоляно. Дебатите по ветото бяха оспорвани, с размяна на язвителни реплики и изпъстрени с метафори (виж карето). Държавният глава наложи вето на договорите, като мотивите му бяха, че е липсвало обществено съгласие по темата, както и че ратификацията е трябвало да измине цялостния път по Конституция и да бъде разгледана и приета на две гласувания в отделни заседания на Народното събрание. Ратификацията бе приета на първо и второ четене на 19 юли. В дебатите по ветото на четирите договора за покупката на изтребители, оборудване и услуги, от БСП ги определиха като договори на “безусловна капитулация”, неизгодни, акцентирайки в аргументите си предимно върху цената. В аргументите си “срещу” Румен Гечев направи сравнение с аналогични сделки – сделката с Бахрейн е за малко над 146 млн. долара за самолет, докато България плаща с малко над 53 млн. долара повече за същия самолет и комплект. Депутатът цитира и свое проучване за Ф-35, което показва, че в момента се подготвя серийното му производство при цени между 97-122 млн. долара и на тези цени ще ги купят ВВС на САЩ. ГЕРБ, ДПС и ВМРО защитиха сделката, като правилен избор за националната сигурност и въпрос на стратегически избор.   Кафеварки, щъркели и арменски поп Особено активен и образен в дебатите бе червеният депутат Румен Гечев. “Гаранциите ще отлетят като щъркелите наесен. В сделката няма никакви гаранции – при покупката на една кафеварка има повече.”, разпалено обяви той. Според него не е отбелязан само арменският поп. На него можело да се ожалим, ако не сме доволни от сделката. По думите му с договорите се отказваме от национален суверенитет и не можем да гъкнем. Валери Симеонов от НФСБ пък обвини кабинетът, че два пъти е унизил НС- като е прехвърлил отговорността за решението върху парламента и се е подиграл с Италия и Швеция, като е променил условията на търга. Цвета Караянчева от ГЕРБ пък попита Таско Ерменков от БСП дали може да вдига самолета, а той поиска тя да се извини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Парламентът отхвърли ветото на Радев за Ф-16 (обзор)"}
{"url": "https://trud.bg/%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d1%85%d0%b0-%d0%b5%d0%b4%d0%b8%d0%bd-%d0%be%d1%82-%d0%bd%d0%b0%d0%b9-%d0%b3%d0%be%d1%80%d0%b5%d1%89%d0%b8%d1%82%d0%b5-%d0%b4%d0%bd%d0%b8/", "text": "Хората се плискаха във фонтаните, скачаха в езера и канали и джапаха в морето, за да търсят прохлада в един от най-горещите дни, регистрирани някога в Европа, предаде Асошиейтед прес. Докато температурите неспирно се покачваха вчера и чупеха рекорди в много държави, хората окупираха всеки водоизточник, до който можеха да се доберат. В Париж фонтаните под площад „Трокадеро“ срещу Айфеловата кула станаха новият градски център. Местни семейства, гимназисти във ваканция, туристи от Бразилия, Холандия, Чикаго и къде ли не имаха една и съща мисъл. Някои захвърляха само обувките си, други се събличаха по бельо – при температури от 42,6 градуса по Целзий благоприличието е последна грижа. Купища хора превзеха плажовете на Белгия, където бе отбелязан исторически рекорд от 40,7 градуса. Пълни бяха също плажовете на Барселона, както и откритите басейни в Англия, където беше отчетена температура от 38,1 градуса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Регистрираха един от най-горещите дни в Европа, хората търсят прохлада във фонтани и езера"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%82%d1%83%d1%80%d1%86%d0%b8%d1%8f-%d0%bc%d0%be%d0%b6%d0%b5-%d0%b4%d0%b0-%d1%81%d0%b5-%d0%be%d1%82%d0%ba%d0%b0%d0%b6%d0%b5-%d0%be%d1%82-%d0%bf%d0%be%d0%ba/", "text": "Турските власти може да се откажат от покупката на самолети на американската компания „Боинг“ в контекста на напрежението в отношенията със САЩ, обяви днес турският президент Реджеп Тайип Ердоган, цитиран от ТАСС. „Казах (на президента на САЩ Доналд) Тръмп (на срещата на върха на Г-20) в Осака: дори и Турция да не купи (американски зенитно-ракетни системи) Пейтриът, ще се сдобием с Боинг“, цитира думите на Ердоган агенция Блумбърг. „Ние сме добри клиенти. Но ако (кризата в отношенията) продължи и в бъдеще, ще ни се наложи да преразгледаме този въпрос“, добави той. Турция понастоящем очаква доставките на летателни апарати „Боинг“ на стойност 10 млрд. долара, отбелязва Блумбърг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Ердоган: Турция може да се откаже от покупката на „Боинг“"}
{"url": "https://trud.bg/%d0%b3%d0%b5%d0%bd-%d0%bf%d0%be%d0%bf%d0%be%d0%b2-%d0%b7%d0%b0-%d0%b7%d0%b0%d0%ba%d1%83%d0%bf%d1%83%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%84-16-%d0%bf%d0%be%d0%bb%d0%b8%d1%82%d0%b8/", "text": "„Днес направихме нещо наистина значимо за България“ – така председателя на комисията по отбрана ген. Константин Попов определи отхвърлянето на президентско вето и поредната стъпка към финализирането на договора за закупуването на самолетите F-16. Експертът обясни пред БТВ, че у нас за първи път се купува подобна бойна техника и високи технологии. Той обясни, че за пръв се говори за сигурност и самочувствие за държавата. Попов заяви, че днес е „хубав ден за българската авиация“. Според него все още не се осъзнава колко важна стъпка прави страната ни в посока модернизация на военновъздушните ни сили. По отношение на ветото на президента Румен Радев, председателя на комисията подчерта, че е имало широк дебат за изтребителите, а днешния вот в парламента показва, че има сериозно мнозинство, което работи за нашето място в Европа и региона. Експертът обясни, че по време на дискусиите за F-16 политическата класа у нас не е била на ниво. „Политическите пристрастия взеха превес над националноотговорната позиция“, подчерта Попов. По думите му България купува съвременен и модерен самолет с пълния му комплект възможности. „Само допреди няколко години дори не се надявахме, че ще имаме подобни възможности“, допълни той. Той изтъкна, че американския конгрес е гласувал възможността на страната ни да купува въоръжение по всяко време, а самите изисквания могат да се намерят на уеб страницата на Пентагона. „Каквото е за нас, това е и за всички останали. САЩ никога няма да си позволят за един да бъде едно, а за друг – друго. Десетки държави купуват от най-големия производител“, подчерта летецът. Според него американската система работи и е доказана във времето. Ген. Попов каза, че 12 български пилоти ще бъдат обучени в САЩ. Продължителността на обучение ще е в зависимост от различните програми. Освен това ще има и двама инструктори, така че самостоятелно да подготвяме летци след време. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Ген. Попов за закупуването на Ф-16: Политическите пристрастия взеха превес над националноотговорната позиция"}
{"url": "https://trud.bg/%d0%b1%d0%b5%d0%b7-%d1%81%d0%b2%d0%b8%d0%bd%d1%81%d0%ba%d0%be-%d0%bd%d0%b0-%d1%88%d0%b2%d0%b5%d0%b4%d1%81%d0%ba%d0%b8%d1%82%d0%b5-%d0%bc%d0%b0%d1%81%d0%b8-%d0%b2-%d1%85%d0%be%d1%82%d0%b5%d0%bb%d0%b8/", "text": "Предлагат скариди вместо краставици в „ол инклузива”, защото са по-евтини С втората реколта зеленчуците ще поевтинеят Без свинско, краставици и домати ще останат туристите, които изберат да почиват в „ол инклузив” хотел у нас през лятото. Заради поскъпването на тези хранителни продукти през последната година, хотелиерите вече нямат сметка да ги предлагат на шведската маса и ще ги заменят с по-езкотични продукти като скариди или с доста по-вредните пасти и торти, обясниха от бранша пред „Труд”. Последствията от епидемията с африканска чума по свинете все още не са се отразили на доставните цени за хотелите, макар че очакванията са месото да поскъпне с 20 до 40 на сто. Но още преди да се появят огнищата на чумата мръвките вече бяха по-скъпи спрямо миналото лято, категорични са от бизнеса. Най-необяснимо според хотелиерите обаче е поскъпването на краставиците и доматите. И докато при доматите повишението на цената за килограм спрямо миналата година е с 30-40 ст., то при краставиците разликата е много по-драстична. През юли миналата година купувахме краставиците на цени от 85 ст. до левче за кг., сега същият зеленчук се продава за 2,20-2,50 лв./кг, обясниха хотелиери. Вече ми е много по-изгодно да купувам десерти и дори по-нетипични за България продукти като скариди, вместо да предлагам салати на шведската маса, обясни бизнесмен пред „Труд”. В социалните мрежи пък се появиха снимки на скъпи краставици в магазините, като коментарите на потребителите са, че е по-евтино да се ядат пържоли вместо шопска салата. Според председателя на Българската асоциация на производителите на оранжерийна продукция Атанас Кънчев причината за моментното поскъпване е „мъртвият период” между първата и втората реколта в парниковото производство на краставици. След около 10 дни цената им ще спадне, след като излезе втората реколта на големите оранжерии, обясни той. И припомни, че през тази година са подпомогнати 10 хил. декара нови площи с полски краставици. Според председателя на Съюза на градинарите Слави Трифонов основната причина за на пръв поглед необоснованото и необичайно за настоящия сезон поскъпване на краставиците е зависимостта на пазара от вносителите. В подобни случаи е лесно да се спекулира, заяви той. Причините за тази ситуация са много, като сред най-главните са липсата на работна ръка и спекула от страна на търговците, което отказва от бизнеса земеделските фирми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Без свинско на шведските маси в хотелите\t"}
{"url": "https://trud.bg/%d1%81%d0%b5%d0%bc-%d1%83%d1%82%d0%b2%d1%8a%d1%80%d0%b4%d0%b8-%d0%bd%d0%be%d0%b2%d0%b8%d1%82%d0%b5-%d1%88%d0%b5%d1%84%d0%be%d0%b2%d0%b5-%d0%bd%d0%b0-%d0%b1%d0%bd%d1%80/", "text": "С четири гласа “за” и един “въздържал се” членовете на Съвета за електронни медии утвърдиха новия Управителен съвет на Българското национално радио, предложен от новоизбрания генерален директор на БНР Светослав Костов. В него влизат юристите Галя Тренчева и Димитър Димитров и журналистите Стефан Ташев и Мария Маркова. В заседанието на СЕМ за първи път участва и новоизбраният член Галина Георгиева.", "date": "2019.07.26", "title": " СЕМ утвърди новите шефове на БНР\t"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%bc%d1%8a%d0%b6%d0%b0-%d0%bf%d1%80%d0%b5%d0%b1%d0%b8%d0%bb-14-%d0%b3%d0%be%d0%b4%d0%b8%d1%88%d0%bd/", "text": "Състав на Провадийския районен съд уважи искането на Районната прокуратура и определи мярка за неотклонение „Задържане под стража“ на   за причиняване на тежка и средна телесна повреда на 14-годишно момче. Това съобщиха от пресслужбата на държавното обвинение. 38-годишният Добромир Д. бе привлечен към наказателна отговорност за престъпление по член 128, ал. 2, във връзка с ал. 1 от НК, след като на 23 юли тази година около 22 часа произвел два изстрела с газов пистолет. След това с дръжката на оръжието нанесъл удари в главата на 14-годишното момче. Заедно с него били и други деца, които след изстрелите се разбягали. Пострадалото момче е настанено в болница с голям епидурален кръвоизлив, разкъсно-контузна рана в челната област и счупване на черепния покрив. До инцидента се стигнало, след като вечерта на 23 юли в беседка в кв. „Север“ в Провадия   от момчета и момичета. Към тях се присъединили и приятелите на пострадалото дете. Действията на обвиняемия били изненадващи за разпитаните по досъдебното производство деца. Днес в съдебно заседание Добромир изказа съжаление на случилото се. Определението на Провадийския районен съд подлежи на обжалване пред Варненския окръжен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Оставиха в ареста мъжа, пребил 14-годишно момче в Провадия"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%ba%d0%be%d0%bd%d0%ba%d1%83%d1%80%d0%b5%d0%bd%d1%86%d0%b8%d1%8f%d1%82%d0%b0-%d0%b5-%d0%bf%d1%80%d0%b8%d1%87%d0%b8%d0%bd%d0%b0-%d0%b7%d0%b0/", "text": "Конкуренцията за туристите от близки държави и субсидирането на туризма в тях е причина за спада на посещенията в курортите ни това лято. Това заяви министърът на туризма Николина Ангелкова пред  . Спадът в посещенията на курортите не е изненада за Ангелкова и Министерство на туризма: „Сезонът не е провален и никога не сме казвали, че очакваме да бъде провален. Още от началото на годината сме казали, че ни очаква един труден сезон.“ Според Ангелкова навсякъде по Черноморието е пълно с туристи. Въпреки това тя определи юни като много труден месец за българския туризъм. „Очакваме между 3% и 6% спад в сравнение с миналата рекордна година“, каза тя. Министърът на туризма каза, че спадът на туристи от пазари като Германия и Русия е бил очакван. Като причини за спада тя посочи конкуренцията в региона от държави като Турция, Тунис и Египет. „Затова и от началото на годината ние анонсирахме, че работим в посока допълнителна мярка, свързана с нашата реклама, и най-вече насърчаване на организирания туризъм за крилата на сезона – юни, септември, май“, заяви министърът. Като основен проблем в сектора Ангелкова посочи кадрите. Затова преди две години е съставен съвет за кадрите в туризма. За персонала по курортите тя каза: „Има и квалифициран, има и добре платен, има и такъв, който не отговаря на изискванията. Има от всичко. Затова са необходими тези усилия, защото секторът е на 100% частен.“ Ангелкова каза, че най-големият процент туристи, които идват в България, посещават страната ни с цел семеен туризъм. „Когато Министерство на туризма беше създадено през 2014 година бе приета стратегия за туристическото райониране на България и разделянето на 9 района. За да може по някакъв начин да бъдат използвани европейски средства за развитие на сектора, едно от условията бе създаването на тези туристически райони“, обясни министърът. Така тя аргументира нуждата от разработване на Стратегията за развитие на туристическите райони. За високата цена на шезлонзите в някои курорти Ангелкова каза, че на сайта на Министерство на туризма са определени тези цени, а където има разминаване в договорите за концесиите, се пристъпва към неустойки, а ако нарушението е повторно – и към прекратяване на концесията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Ангелкова: Конкуренцията е причина за спада в туризма"}
{"url": "https://trud.bg/%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%b5%d0%bd-%d1%82%d1%80%d0%b0%d1%84%d0%b8%d0%ba-%d0%bf%d0%be-%d0%b3%d1%80%d0%b0%d0%bd%d0%b8%d1%86%d0%b8%d1%82%d0%b5-%d0%bd%d0%b0-%d1%81%d1%82%d1%80-3/", "text": "Трафикът на ГКПП „Калотина“ на българо-сръбската граница и ГКПП „Кулата“ на българо-гръцката е интензивен на вход и изход за леки автомобили, а на ГКПП „Маказа“ – на вход, по данни към 18.00 часа. Това съобщиха от пресслужбата на ГД „Гранична полиция“. На ГКПП „Капитан Андреево“ и ГКПП „Лесово“ на границата с Турция трафикът е интензивен на изход за товарни и леки автомобили. На ГКПП „Дунав мост-Русе“ на българо-румънската граница трафикът е интензивен на изход, а на ГКПП „Дунав мост-Видин“ – на вход за товарни автомобили. Ремонтът на пътното платно от румънска страна е преустановен в периода до 28 юли и ще бъде подновен на 29 юли с полагане на асфалтово покритие върху платното в посока България-Румъния. На българо-македонската граница трафикът е нормален на всички контролно-пропускателни пунктове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Интензивен трафик по границите на страната"}
{"url": "https://trud.bg/%d0%b3%d0%b5%d1%80%d0%b1-%d0%bf%d1%80%d0%b5%d0%b7-2010-%d0%b3-%d0%b5-%d0%bf%d1%80%d0%b5%d0%ba%d1%80%d0%b0%d1%82%d0%b5%d0%bd%d0%be-%d1%87%d0%bb%d0%b5%d0%bd%d1%81%d1%82%d0%b2%d0%be%d1%82%d0%be-%d0%bd/", "text": "Собственикът на „ТАД груп“ Иван Тодоров е бил член и учредител на ПП ГЕРБ от 2008 г. от район „Приморски“ в град Варна. От 2010 г. обаче Тодоров не е заплащал членския си внос и поради тази причина в съответствие с устава на ПП ГЕРБ – членството му в партията е прекратено. Това информират в съобщението до медиите от пресслужбата на ГЕРБ. „Имаме над 96 000 членове в цялата страна. В тази връзка призоваваме да не се правят спекулации с членството в партията, което е доброволен акт, съобщават още от ПП ГЕРБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " ГЕРБ: През 2010 г. е прекратено членството на собственика на „ТАД груп“ Иван Тодоров"}
{"url": "https://trud.bg/%d0%bc%d0%b8%d0%b3%d1%80%d0%b0%d0%bd%d1%82-%d1%83%d0%b1%d0%b8-%d0%bf%d0%be%d0%bb%d0%b8%d1%86%d0%b0%d0%b9-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%80%d0%b8%d0%bc/", "text": "Италиански полицай беше прободен смъртоносно с нож в центъра на Рим, а заподозрян за престъплението е мигрант, съобщи днес службата на карабинерите, цитирана от ДПА. 35-годишният Марио Черчиело Рега е бил нападнат снощи в централния квартал Прати, недалече от Ватикана от двама крадци, които му поискали 100 евро. В изявление на карабинерите се казва, че убиецът „вероятно е африканец“. Вътрешният министър Матео Салвини написа в Туитър, че в столицата протича акция за арест на извършителя, когото нарече „негодник“. „Сигурен съм, че ще го заловят и че ще си плати сурово за това нападение с принудителен труд в затвора, докато е жив“, написа крайнодесният политик. В Италия няма законови разпоредби за принудителен труд в затворите, отбелязва ДПА. Карабинерите написаха във Фейсбук, че Черчиело Рега е бил женен от малко повече месец и изразиха „дълбоката си скръб от загубата, засягаща (всички) 110 000 негови колеги. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Мигрант уби полицай в центъра на Рим"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%bd%d0%b0%d0%b5%d0%bc%d0%b0-%d0%bd%d0%be%d0%b2%d0%b8-20-000-%d0%bf%d0%be%d0%bb%d0%b8%d1%86%d0%b0%d0%b8/", "text": "В момента са 122 000 в Англия и Уелс Новият британски премиер Борис Джонсън обяви планове за наемане на допълнителни 20 000 полицаи през идните седмици в опит да успокои тревогите на обществото от нарастващата престъпност. Така той ще преобърне тенденцията за съкращения в полицията, направени от предишните правителства, предаде БТА, като цитира Ройтерс. “Моята работа като премиер е да направя нашите улици по-сигурни”, каза Джонсън. “Хората искат да виждат повече полицаи в кварталите си, които да защитават обществото и да намаляват престъпността”, допълни той. Според независимия Институт за фискални проучвания допълнителните полицейски служители ще струват на държавата 1,1 милиарда паунда на година. Заради мерките за икономии, предприети от последните две консервативни правителства, в полицията бяха извършени бюджетни и щатни съкращения.  Джонсън наследява задачата да се справи с ръста на убийствата и нападенията с нож, които подкопаха репутацията на консерваторите, че са партия на закона и реда. В момента в Англия и Уелс има 122 000 полицаи, в сравнение с 2010 г., когато Консервативната партия взе властта и те са били 143 000.", "date": "2019.07.26", "title": " Борис Джонсън наема нови 20 000 полицаи"}
{"url": "https://trud.bg/%d0%b8%d1%82%d0%b0%d0%bb%d0%b8%d1%8f-%d0%b8%d1%81%d0%ba%d0%b0-%d1%80%d0%b0%d0%b7%d0%bf%d1%80%d0%b5%d0%b4%d0%b5%d0%bb%d1%8f%d0%bd%d0%b5-%d0%b2-%d0%b4%d1%80%d1%83%d0%b3%d0%b8-%d0%b4%d1%8a%d1%80%d0%b6/", "text": "Италианското правителство иска другите държави от ЕС да се ангажират с приемането на около 135 спасени снощи мигранти, преди да им позволи да слязат по бреговете на Италия, предаде ДПА. Преди Италия да получи „официален отговор“ от Европейската комисия, корабът няма да има достъп до нито една точка на италианския бряг, за да стовари мигрантите, казаха източници от италианското министерство на вътрешните работи. Вчера мигрантите първо бяха спасени от италиански рибарски плавателен съд на около 90 км от бреговете на Малта и след това бяха прехвърлени на кораб на италианската гранична полиция.  Вътрешният министър и вицепремиер на Италия Матео Салвини често заплашва да държи мигрантите в открито море като начин да притиска европейските си партньори да се съгласят на споразумения за споделяне на бремето, отбелязва ДПА. Този въпрос отдавна предизвиква търкания между европейските столици. Поредните опити за решаването му през последните няколко седмици останаха безплодни. Салвини обикновено отказва на кораби на благотворителни организации да оставят мигранти на брега . Доста необичайно е за него да прилага същата тактика по отношение на италианско полицейско подразделение, отбелязва ДПА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " Италия иска разпределяне в други държави от ЕС на 135 мигранти, спасени снощи"}
{"url": "https://trud.bg/%d1%81%d0%b4%d0%b2%d1%80-%d0%b3%d0%bb%d0%be%d0%b1%d0%b8%d1%82%d0%b5-%d0%b7%d0%b0-%d0%bf%d0%b0%d1%80%d0%ba%d0%b8%d1%80%d0%b0%d0%bd%d0%b5-%d0%b2-%d1%81%d0%be%d1%84%d0%b8%d1%8f-%d1%81%d0%b5-%d0%bf%d0%bb/", "text": "Наложените глоби по Закона за движение по пътищата се заплащат по банкова сметка на Столична община, а не по сметка на „Пътна полиция“. Това обявиха на фейсбук страницата си от софийската дирекция на МВР, като уточняват, че това се касае основно за неправилното паркиране в столицата. Публикацията е във връзка с постъпили многократни сигнали от граждани за заплатени суми за наложени глоби с фиш по Закона за движене по пътищата. Те са превели сумите по сметка на „Пътна полиция“, а се оказва, че парите е трябвало да постъпят по IBAN-a на „Общинска полиция“, тъй като повечето санкции се налагали от испектори от ЦГМ при Столична община. Глобите се заплащат по разплащателна сметка на Столична община, която е : BG98SOMB91303113442901 – „ОБЩИНСКА БАНКА“ АД БАНКОВ КОД (BIC): SOMB BGSF. За повече подробности тук:   ", "date": "2019.07.26", "title": " СДВР: Глобите за паркиране в София се плащат в общината, не в КАТ"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-30/", "text": "Тази събота и неделя: Триша Хелфър: Не харесвам латино любовници Разцъфнах на 17-годишна възраст.           Д-р Кръстьо Кръстев: Има ли у нас обществено мнение? Ако тия хора, когато са на власт, са такива, то е затова, защото сами ний сме такива. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.26", "title": " „Труд Уикенд“ – един вестник за два дни"}
