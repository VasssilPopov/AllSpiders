{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b5-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd-%d0%bf%d1%80%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%82%d0%b5-%d1%81/", "text": "Български шофьор на камион е бил задържан при вчерашните протести във Франция срещу поскъпването на горивата. Според електронното издание „Ендепандан”, това станало на пункт за събиране на тол-такси, блокиран от демонстранти, информира БТВ. Шофьорът се опитал да пробие блокадата, като за малко не ударил с камиона двама полицаи. Ден след масовите протести, в които взеха участие близо 300 хиляди души, а една жена загина, ситуацията във Франция днес е спокойна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Българин е арестуван при протестите срещу цените на горивата във Франция"}
{"url": "https://trud.bg/%d0%b2%d0%bd%d0%b0%d1%81%d1%8f%d0%bc%d0%b5-2000-%d1%88%d0%be%d1%84%d1%8c%d0%be%d1%80%d0%b8-%d0%be%d1%82-%d1%83%d0%ba%d1%80%d0%b0%d0%b9%d0%bd%d0%b0-%d0%b8-%d0%bc%d0%be%d0%bb%d0%b4%d0%be%d0%b2%d0%b0/", "text": "България ще внесе 2000 шофьори от Молдова и Украйна. Това ще стане с подписването на спогодба с Украйна, обясни заместник-министърът на транспорта Ангел Попов по време на общото събрание на Съюза на международните превозвачи у нас. Фирмите изпитват сериозен недостиг на международни шофьори, като в момента има свободни между 2000 и 3000 работни места за тираджии. Липсата на кадри ще доведе до загуби за икономиката в размер на близо 2,2 млрд. лева през 2019 г., показва изследване, поръчано от бранша. Според него заплатите на международните шофьори са между 1800 и 4400 лева, но интерес към професията няма. Затова бизнесът настоява държавата да вземе спешни мерки за внос на работници. “Говорим за бесарабски българи от Украйна, Молдова. Просто трябва да вкараме поне две-три хиляди шофьори, които да поемат”, каза Йордан Арабаджиев от съюза. Утре се очаква решението на Върховния административен съд по жалбата на превозвачите срещу събирането на продуктова такса за камионите. Ако налогът не отпадане, от бранша не изключват и протести. Общото събрание излезе и с декларация за стопиране на т.нар. пакет “Мобилност 1”, който според българския бизнес ще доведе до фалит на фирми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.11.18", "title": " Внасяме 2000 шофьори от Украйна и Молдова\t\t\t"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%b5%d0%b2%d1%80%d0%be%d0%bf%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d1%82%d0%b0%d0%bd%d0%b5-%d0%bf%d0%be-%d1%81%d0%b8%d0%bb%d0%bd%d0%b0/", "text": "Френският президент Еманюел Макрон каза днес в Берлин, че Европа трябва да стане по-силна и по-суверенна, за да предотврати затъването на света в хаос, предаде Франс прес. „Европа и френско-германската двойка са длъжни да не оставят света да затъне в хаос и да го подкрепят по пътя към мира“, каза Макрон пред германския парламент. „Затова Европа трябва да бъде по-силна, по-суверенна“. В речта си пред Бундестага Макрон посочи, че Европа е водила натиска към „зелена енергия“ и срещу климатичните промени и сега се стреми към многостранен подход в търговията, сигурността, миграцията и политиките за защита на околната среда Френският президент призова за по-силно европейско единство и самоувереност, за да се посрещнат бъдещи предизвикателства. Макрон каза, че Европа не трябва „да стане играчка на великите сили, а трябва да поеме по-големи отговорности за своята сигурност и отбрана и не трябва да приема подчинена роля в световната политика“. По-рано през деня френският президент заедно с германския си колега Франк-Валтер Щайнмайер и германския канцлер Ангела Меркел участваха в церемония по полагане на венци в мемориала Нойе Вахе в Берлин, издигнат за жертвите на войните и диктатурата. Преди това Макрон имаше среща с германски младежи, с които обсъди темата за мира. Той ги предупреди, че не трябва да се повтарят грешките от миналото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.18", "title": " Макрон: Европа трябва да стане по-силна и по-суверенна, за да предотврати затъването на света в хаос"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%be%d0%b1%d0%b5%d0%b4%d0%b8%d0%bd%d0%b5%d0%bd%d0%b8%d1%82%d0%b5-%d0%bf%d0%b0%d1%82%d1%80%d0%b8%d0%be%d1%82%d0%b8-%d0%be%d1%82/", "text": "„Още преди година и половина, когато се сформираше правителството заявих, че „Обединените патриоти“ нито са обединени, нито са патриоти, което вече ясно пролича от поредица техни действия и бездействия“. Това заяви в своя позиция председателят на АБВ Румен Петков, съобщават от партията. „Преди пет месеца, когато предупредих, че ако се съберат на едно място ще дадат жертви в „жива сила“, само два дни по-късно те се сбиха по между си в парламента. Сега заплахата жертвите да станат и още повече придобива все по-обективен характер, с оглед на предстоящото им заседание във вторник“, посочи още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Румен Петков: Обединените патриоти отдавна доказаха, че нито са обединени, нито патриоти"}
{"url": "https://trud.bg/%d0%ba%d0%b8%d1%82%d0%b0%d0%b9%d1%86%d0%b8-%d0%bf%d1%80%d0%b0%d0%b2%d1%8f%d1%82-%d0%b7%d0%b0%d0%b2%d0%be%d0%b4-%d0%b2-%d0%b3%d0%be%d1%86%d0%b5-%d0%b4%d0%b5%d0%bb%d1%87%d0%b5%d0%b2/", "text": "Китайски бизнесмени от Шанхай посетиха град Гоце Делчев, за да проучат възможностите за изграждане на предприятие за производство на пластмасови гранули от преработена твърда и мека отпадъчна пластмаса, която се генерира от разделното събиране на отпадъци. С реализация на инвестицията се очаква да се открият 150 нови работни места. Продукцията ще е предназначена както за страната ни, така и за износ в Западна Европа и Китай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.18", "title": " Китайци правят завод в Гоце Делчев\t\t\t"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%ba%d0%bd%d0%b8%d0%b3%d0%b0%d1%82%d0%b0-%d0%ba%d0%be%d0%bb%d0%b5%d0%bb%d0%be%d1%82%d0%be-%d0%bd%d0%b0-%d1%81%d1%8a%d0%b4%d0%b1/", "text": "В музей „Възраждане и Учредително събрание“ във Велико Търново на 21 ноември ще бъде представена книгата „Колелото на съдбата”, посветена на българското гурбетчийско градинарство. Неин автор е дългогодишният уредник в Регионален исторически музей-Велико Търново д-р Васил Мутафов, който за съжаление неотдавна напусна този свят. В своята книга д-р Мутафов разглежда производствените традиции на градинарството, като поминък от античността до средата на XX век. Описва и анализира традиционната структура на градинарските сдружения и дружества, както и установените в тях взаимоотношения между отделните членове, техните права и задължения. Авторът посочва конкретни статистически данни за броя на гурбетчиите-градинари в отделни периоди, селища и държави и коментира проблема за предпоставките и влиянието на гурбетчийското градинарство върху българската народна/национална култура. „Колелото на съдбата. Българското гурбетчийско градинарство /етнографски аспекти/” се издава от Изследователския институт на българите в Унгария, с който РИМ-Велико Търново си партнира в международния проект „По пътя на българските градинари”.Проектът цели да разкрие и популяризира историческите, стопанските и културните връзки, създадени от българските градинари-гурбетчии предимно в Унгария, но с поглед и към други европейски страни и народи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Представят книгата „Колелото на съдбата“, посветена на българското гурбетчийство и градинарство\t\t\t"}
{"url": "https://trud.bg/%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0-%d1%81%d0%bd%d0%b5%d0%b3%d0%be%d0%b2%d0%b0%d0%bb%d0%b5%d0%b6%d0%b8-%d0%b2-%d1%86%d1%8f%d0%bb%d0%b0%d1%82%d0%b0-%d1%81%d1%82%d1%80%d0%b0%d0%bd/", "text": "Жълт код за дъжд и снеговалежи е обявен за цялата страна на 19 ноември. Това съобщават от Националния институт по метеорология и хидрология (НИМХ). Снеговалежи ще има в областите Видин, Монтана, Враца, Плевен, Ловеч, Габрово, Велико Търново, София – град, София – област, Перник и Кюстендил, където количествата ще са между 10 и 30 л/кв. м., а снежна покривка в планинските райони – от 10 до 25 см. През втората половина от деня валежите от югозапад ще спират. В четири области – Благоевград, Пазарджик, Пловдив и Смолян, се очакват значителни валежи предимно от дъжд, а в планинските райони в нощните часове и от сняг. Количествата ще са между 20 и 30 л/кв. м. Снежна покривка в планината ще бъде до 10-20 см. Интензивни валежи от дъжд се очакват в областите Кърджали, Хасково, Сливен, Стара Загора, Ямбол, Търговище, Русе, Разград, Шумен, Добрич, Варна, Бургас и Силистра. Количествата ще са между 20 и 30 л/кв. м. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Жълт код за снеговалежи в цялата страна утре"}
{"url": "https://trud.bg/%d0%bd%d0%be%d0%b2%d0%be-%d0%b4%d1%8a%d0%bd%d0%be-%d0%b7%d0%b0-%d1%80%d0%b5%d0%b9%d1%82%d0%b8%d0%bd%d0%b3%d0%b0-%d0%bd%d0%b0-%d0%bc%d0%b0%d0%ba%d1%80%d0%be%d0%bd/", "text": "Екотакса води до повишението на дизела и бензина Популярността на Еманюел Макрон достигна една от най-ниските си точки, според ново проучване публикувано в неделя – ден след като мащабни протести в цяла Франция демонстрираха за пореден път нарастващото недоволство от президента на страната, предаде Ройтерс. Едва 25 на сто от близо 2000 анкетирани от института Ифоп между 9 и 17 ноември заявяват, че са удовлетворени от Макрон – с 4 пункта по-малко от миналия месец. Досега най-ниското ниво на популярност на държавния глава, който пое поста преди 18 месеца, е било 21%. Недоволството от кабинета му е заради реформи на пазара на труда и скандал с бившия му бодигард. А наложеното увеличение на цените на горивата – с 2,9 цента на бензина и с 6,5 на дизела от 1 януари 2019 г., изкара в събота на улиците в страната около 288 000 души. В сблъсъци с полицията пострадаха над 400 души, 14 от които сериозно. Една жена е загинала в пътно-транспортен инцидент по време на протест, съобщи вчера вътрешният министър Кристоф Кастанер. Над 150 души са задържаните. Освен увеличението на цените на петрола на световните пазари, повишаването на цените на горивата във Франция се дължи и на по-високия данък за борба с вредните емисии. “Нуждаем се от лостове за борба с климатичните промени”, защити решението екоминистърът Франсоа дьо Рюжи.", "date": "2018.11.18", "title": " Ново дъно за рейтинга на Макрон\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b7%d0%b0%d1%8f%d0%b2%d0%b8-%d1%87%d0%b5-%d1%80%d0%b0%d0%b7%d0%bf%d0%be%d0%bb%d0%b0%d0%b3%d0%b0-%d1%81%d1%8a%d1%81-%d0%b7%d0%b0%d0%bf%d0%b8%d1%81%d0%b0-%d0%be%d1%82/", "text": "Президентът на САЩ Доналд Тръмп заяви, че разполага със записа от убийството на саудитския журналист Джамал Хашоги, но не иска да го слуша, защото съдържанието му е много жестоко, предаде Франс прес. „Имаме записа, не искам да го слушам (. . .) защото това е запис на страдание“, изтъкна Тръмп по телевизия Фокс нюз (Fox News). „Бях запознат изцяло (със записа). Знам точно какво е станало (. . .) било е много жестоко, много перверзно и ужасно“, допълни той. Според „Вашингтон пост“ и „Ню Йорк таймс“ ЦРУ било стигнало до извода, че  Вчера обаче Държавният департамент на САЩ опроверга тези информации, изтъквайки, че още няма окончателно заключение на Съединените щати за това кой стои зад убийството на саудитския журналист дисидент Джамал Хашоги. На въпрос на Фокс нюз дали е възможно принцът, който отрича всякакво участие, да е излъгал президента на Съединените щати, Тръмп отговори: „Не знам. Кой може действително да знае?“ „Той ми каза, че няма нищо общо с това. Каза ми го може би пет пъти, по различни поводи, включително преди няколко дни“, допълни той. Саудитска Арабия многократно промени официалната си версия за случилото се с Джамал Хашоги след влизането му в саудитското консулство в Истанбул, отбелязва АФП. Припомняйки, че Съединените щати обявиха финансови санкции, насочени срещу конкретни саудитски ръководни лица, Доналд Тръмп изтъкна също така, че Саудитска Арабия е ценен съюзник.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Тръмп заяви, че разполага със записа от убийството на Хашоги, но не иска да го слуша"}
{"url": "https://trud.bg/%d0%bf%d0%b0%d1%82%d1%80%d0%b8%d0%be%d1%82%d0%b8%d1%82%d0%b5-%d1%81%d1%8a%d1%81-%d1%81%d1%8a%d0%b2%d0%b5%d1%82-%d0%be%d1%87%d0%b8-%d0%b2-%d0%be%d1%87%d0%b8/", "text": "Волен Сидеров предупреди своите, че вървят по пътя на реформаторите „Коалиционните въпроси не е редно, дори да са дискретни, творчески, да ги обсъждаме пред медиите. Все още нямаме официално насрочен Коалиционен съвет на „Обединени патриоти”, но ще настоявам във вторник лидерите от т.нар. „малка коалиция” да разговаряме директно, „очи в очи””. Това заяви пред „Труд” вицепремиерът Красимир Каракачанов по повод на оставката на лидера на НФСБ Валери Симеонов и последвалата реплика от страна на лидера на „Атака” Волен Сидеров, че и Каракачанов трябва да си подаде оставката от правителството. По-рано през деня Сидеров предупреди пред bTV, че коалицията „Обединени патриоти” върви по тътя на Реформаторския блок и е било грешка на лидерите й да излъчват двама вицепремиери в кабинета „Борисов 3”. След оставката на Валери Симеонов, от НФСБ се очаква да предложат ново име с номинация за поста. Това даде да се разбере и вицепремиерът Каракачанов, който пред БНР отбеляза: „Няма как ВМРО да има министър на отбраната, „Атака” – министър на икономиката, а за НФСБ да кажем: Имахте един пост, сега го закриваме и няма да имате нищо”.  Очаква се оставката на Валери Симеонов да бъде внесена в деловодството на парламента за гласуване заедно с новото предложение от страна на „Обединени патриоти”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.18", "title": " Патриотите със съвет „очи в очи“\t\t\t"}
{"url": "https://trud.bg/%d0%b2%d0%b5%d1%80%d0%b8%d0%b6%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d1%81%d0%b5%d0%b4%d0%b5%d0%bc-%d0%b0%d0%b2%d1%82%d0%be%d0%bc/", "text": "Към 18.00 часа е подаден сигнал за възникнала верижна катастрофа между 7 автомобила в района на с. Саранци. По първоначална информация има пострадали, съобщават от вътрешното министерство. На място са полицейски и медицински екипи. Движението се отклонява през Горна Малина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Верижна катастрофа между седем автомобила край село Саранци\t\t\t"}
{"url": "https://trud.bg/13-%d1%85%d0%b8%d0%bb-%d0%bd%d0%b0-%d0%bc%d0%b5%d1%81%d0%b5%d1%86-%d0%bf%d0%be%d0%bb%d0%b7%d0%b2%d0%b0%d1%82-%d0%bd%d0%be%d1%89%d0%b5%d0%bd-%d1%82%d1%80%d0%b0%d0%bd%d1%81%d0%bf%d0%be%d1%80%d1%82/", "text": "Най-натоварени са линиите към „Люлин” и „Студентски град” Досега няма нито едно нападение в автобусите между 00:00 и 04:00 ч. Около 12-13 хиляди билета на месец се продават за нощния градски транспорт в София, съобщиха пред “Труд” от столичния Център за градска мобилност. Оттам обясниха, че няма разлика в посещаемостта през лятото и тази през есента, всеки месец новата услуга се ползва от приблизително еднакъв брой хора. От пускането на нощния транспорт на 7 април до 26 септември са продадени около 73 хил. билета за пътуване от 2 лв., а до момента продажбите са над 90 хил. Засега няма взето решение дали след месец и половина Столичната община ще продължи услугата. Градската управа трябва да реши до края на годината дали експериментално пуснатият нов вид транспорт да стане постоянен. Нощните автобуси се движат по 4 линии, които работят от 00:00 до 04:00 ч. и се пресичат на пл. “А. Батемберг”. Линиите са от ж.к. “Люлин” 1 и 2 до жк. “Младост” 4, от кв. “Обеля” до кв. “Студентски град”, от ж.к. “Овча купел” 2 до Автостанция Изток и от ж.к. “Гоце Делчев” до ж.к. “Дружба 2”. Най-натоварени са автобусите по маршрута до кв. “Люлин”, а след тях се нареждат тези до кв. “Студентски град”. Автобусите са най-пълни в дните от петък до неделя, когато обикновено се ползват 700 души. Досега не е имало пътници, опитали да се возят без билет в нощния транспорт. Притесненията, че той ще бъде превзет от пияници не се оправдаха, увериха от ЦГМ. Досега не е имало нито един случай на нападение на контрольори или шофьори в автобусите, включени в тази услуга. Те са снабдени с камери, а с цел безопасност кабината на шофьорите е отделена от мястото за пътниците. Във всяко превозно средство има кондуктор, който продава билетите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " 13 хил. на месец ползват нощен транспорт\t\t\t"}
{"url": "https://trud.bg/%d0%b3%d0%bb-%d0%ba%d0%be%d0%bc%d0%b8%d1%81%d0%b0%d1%80-%d1%85%d1%80%d0%b8%d1%81%d1%82%d0%be-%d1%82%d0%b5%d1%80%d0%b7%d0%b8%d0%b9%d1%81%d0%ba%d0%b8-%d0%bd%d1%8f%d0%bc%d0%b0-%d1%81%d0%b5%d1%80%d0%b8/", "text": "Към настоящия момент няма сериозни инциденти на протестите, но има задържани лица. Това каза директорът на Главна дирекция „Национална полиция“ гл. комисар Христо Терзийски по време на брифинг. „Към настоящия момент продължават протестите във Велико Търново, Бургас, Каварна. Нямаме сериозни инциденти, не са допуснати сериозни нарушавания на обществения ред. На някои пътни участъци и магистрали бяха допуснати съвсем кратковременни запушвания на пътните артерии, но след преговори с протестиращите те бяха освободени. Най-дълго запушване на пътя беше осъществено в района на ГКПП „Кулата“. След предприемане на съответните полицейски действия, беше освободен пътят“, каза гл. комисар Терзийски. По думите му продължават протестите и към този час, но с много по-нисък интензитет. „В цялата страна на протест са излезли 1780 автомобила, около 3500 протестиращи. Към настоящия момент има задържани 4-5 лица. Най-сериозният е в СДВР“, каза още директорът на ГД „Национална полиция. На въпрос дали тази вечер ще бъде блокирана магистрала „Люлин“, той уточни, че е имало две групи граждани от Перник. „Бяха на пл. „Кн. Александър I Батенберг“ около 50-60 човека, които имат намерение да направят протестни действия в района на пътен възел “Драгичево“, но ние имаме достатъчно сили, така че да не допуснем запушването. В момента е доста сериозен трафикът от провинцията към София“, допълни още гл. комисар Терзийски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Гл. комисар Христо Терзийски: Няма сериозни инциденти на протестите, но има задържани лица"}
{"url": "https://trud.bg/%d0%b0%d1%82%d0%b0%d0%ba%d1%83%d0%b2%d0%b0%d0%bc%d0%b5-%d1%81%d0%bb%d0%be%d0%b2%d0%b5%d0%bd%d0%b8%d1%8f-%d1%81%d1%8a%d1%81-%d1%81%d0%bf%d0%b0%d1%81-%d0%b4%d0%b5%d0%bb%d0%b5%d0%b2/", "text": "България ще атакува Словения за победа с голяма разлика с най-ниския нападател. Спас Делев се очаква да води атаката ни в кръстопътния двубой от Лигата на нациите в понеделник вечер. „Турбо Делев“ ще смени Галин Иванов, който не е впечатлил достатъчно националния селекционер Петър Хубчев при равенството срещу Кипър – 1:1. Залогът за първото място в групата е и финансов. Победителят ще вземе около 2,2 милиона лева от УЕФА. В допълнение ще има шанс да участва във финалните полуфинали, от които може да се класира за Евро 2020 без квалификации. Освен това първото място означава и промоция във втора урна на Лигата на нациите и съответно мачове с по-сериозни съперници, които биха предизвикали и по-голям зрителски интерес.", "date": "2018.11.18", "title": " Атакуваме Словения със Спас Делев"}
{"url": "https://trud.bg/e%d0%bc%d0%b8%d0%bb%d0%b8-%d1%80%d0%b0%d1%82%d0%b0%d0%b9%d0%ba%d0%be%d0%b2%d1%81%d0%ba%d0%b8-%d0%be%d0%b1%d0%b8%d1%87%d0%b0%d0%b9%d1%82%d0%b5-%d1%82%d0%b5%d0%bb%d0%b0%d1%82%d0%b0-%d1%81%d0%b8/", "text": "Голотата е част от професията Дейвид Финчър е гениален режисьор По отношение на храната – аз съм месоядна. Наистина харесвам месото, жадувам за желязото, което се съдържа в хубавия стек. Не съм от хората, които ще видите да хапват салата Лично аз съм много против прахосването на пари за абсурдно скъпи стоки. Мога да дам определени пари за обувки, палто и чанта, но дотук. Няма как да извадя хиляда долара за пуловер, който ще облека два пъти. Актрисата и топ модел Eмили Ратайковски е скандално сексуално атрактивно британско бижу с излъчването на класно карнално изкушение. Тя притежава едно от най-горещите тела в шоубизнеса и в момента извършва плавен преход от модната индустрия към киното. Ратайковски продължава да бъде позната най-много с разкошните си фотосесии и с обстоятелството, че обожава да показва превъзходната си физика. Ратайковски се съблича редовно и няма проблеми с голотата. Тя има над 20 милиона последователи в социалната мрежа „Инстаграм“, а интересът на филмовите продуценти и студия към нея расте прогресивно. Емили се снима в реклами, музикални клипове, сериали и филми. Преди четири години тя получи възможност да се докаже с роля в световния трилър хит на големия Дейвид Финчър „Gone Girl“, където влезе в образа на по-младата и палава любовница на персонажа на Бен Афлек. Сега тя гледа напред и очаква нови сериозни предложения за качествени екранни изяви. До края на годината трябва да са готови още поне два проекта с нейно участие. -Емили, Вие имате огромно влияние в социалните мрежи – над 20 милиона последователи в „Инстаграм“. Как се отразяват новите технологии на шоубизнес динамиката в днешно време? -Социалните мрежи и глобалният достъп до Интернет промениха всичко. Бизнесът моделът е драматично различен. Всеки вече култивира своята онлайн персона, изгражда си виртуален образ. Аз също гледам да се възползвам от динамичните промени. Майсторка съм на селфитата. -Как реагирахте на световния успех на трилъра „Gone Girl“, в който получихте важна роля? -Беше невероятно преживяване – вълнуващо и сюрреалистично. Дейвид Финчър е гениален режисьор. Да се снимам при него за мен е равносилно на години уроци в кино университет. Той е изключителен майстор. Винаги ми е бил един от любимите режисьори – обожавам „Седем“, „Играта“ и „Боен клуб“. Когато получих възможност да участвам в „Gone Girl“ бях на седмото небе и дълго време не слязох от него. Много се надявам някой път пак да работя с него и с подобен екип като цяло. Всички хора от продукцията бяха връх на професионализма. Поради това и резултатите на филма изобщо не ме изненадаха, но все пак ме развълнуваха. -Какви партньори харесвате? -Привличат ме хора, които се чувстват сигурни в кожата си, уверени са в нещата, които вършат и говорят и не изпитват постоянната нужда да се извиняват и оправдават. -Вие се определяте като феминистка. Какво означава за Вас движението на жените в днешната му форма? -Всяка жена, независимо дали се чувства комфортно с термина „феминизъм“, най-вероятно иска да има равни права с мъжете. За мен това е феминизма – равноправие, а не превъзходство или доминация. -Вие обичате да изразявате свободно своята сексуалност и имате множество голи снимки и еротични сцени в киното и телевизията. Много други звезди не го правят и не участват във филми, които изискват от тях да се събличат. Кое Ви мотивира да се разкривате по-подобен начин? -За мен голотата е част от професията. Хората не трябва да се срамуват от телата си. Бих казала на всички: Обичайте телата си! Няма нищо по-естествено от голотата. Определението „секси“ не е лошо нещо. Да си секси е форма на себеизразяване, форма на красота. Женските тела трябва да бъдат празнувани от обществото, но е важно и да знаем къде е границата, отвъд която започва експлоатацията. Аз израснах в Сан Диего, Калифорния, където през лятото буквално живеех в банския си костюм. Постоянно бях на плажа. За мен банският беше ежедневен дрескод. Още оттогава се чувствам комфортно с малко дрехи или без дрехи. Също така съм модел от тийн годините си. Майка ми е професор по английски, интелектуалка и феминистка. Тя ми даде необходимата мотивация да бъда уверена по пътя на личното си себеизразяване и по отношение на собствената си сексуалност. Тя искаше да се чувствам добре в тялото си, да празнувам женствеността си без да се извинявам или срамувам. Мисля, че именно това нейно отношение се оказа ключово за моята кариера на модел. В света на киното може да бъде малко по-различно. Ако си секси актриса е по-трудно да получиш предложения за сериозни роли. Постоянно ти предлагтат едни и същи стереотипни сценарии. Хората в този бизнес понякога мислят като стадо овце. -Имате критични изказвания към консуматорското общество. Кое не Ви харесва в днешната шопинг култура? -Лично аз съм много против прахосването на пари за абсурдно скъпи стоки. Мога да дам определени пари за обувки, палто и чанта, но дотук. Няма как да извадя хиляда долара за пуловер, който ще облека два пъти. Но в Интернет и по магазините е пълно със скандално скъпи дрехи, които се купуват като топъл хляб. За мен това е абсурдно, никога няма да го разбера. -Как прекарвате свободното си време? -Обичам да си стоя сама вкъщи. Когато се върна от работа изморена просто са пльосвам на дивана и релаксирам, гледам през прозореца, пускам си „Игра на тронове“, качвам се на покрива или започвам приготовленията за вечеря. Понякога си пускам някаква музика за фон, обикновено поп песни, но след известно време те се изчерпват. Истината е, че нямаме особено хубави поп песни. -Имате ли някакви тайни за поддържането на страхотна физическа форма? -Спортувам много, разбира се, това е едно от най-важните неща – движението. Трябва да кажете не на застояването и постоянното взиране в екраните на телефони, таблети и телевизори. По отношение на храната – аз съм месоядна. Наистина харесвам месото, жадувам за желязото, което се съдържа в хубавия стек. Не съм от хората, които ще видите да хапват салата.      ", "date": "2018.11.18", "title": " Eмили Ратайковски: Обичайте телата си\t\t\t"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%be%d0%b1%d1%80%d0%b0%d1%82%d0%bd%d0%be%d1%82%d0%be-%d0%b1%d1%80%d0%be%d0%b5%d0%bd%d0%b5-%d0%b7%d0%b0-%d0%ba%d0%b0%d0%b1/", "text": "Обратното броене за Кабинета „Борисов 3“ започна, а ерозията ще се засилва. Това прогнозира председателят на БСП – София Калоян Паргов пред „Канал 3“. Според него в партия ГЕРБ вече се наблюдава процес на създаване на вътрешна опозиция, а центровете са два – единият е в Парламента, а другият – на „Дондуков“ №1. „Предсрочните парламентарни избори са неминуем и реалистичен край на това управление, категоричен е Калоян Паргов. – През следващата година, освен европейски и местни избори, очевидно, че ще има още едни. Ще гласуваме три пъти за щастие. Натам отиват нещата. Единственият въпрос е дали ГЕРБ ще хвърли оставка или БСП ще свали ГЕРБ от власт“. Калоян Паргов добави, че няма сила, която да изкара хората на улицата да протестират, ако властта не ги е предизвикала със своите действия или бездействие. „Оставката на Валери Симеонов съвсем очевидно е закъсняла и няма да реши нито един проблем на управлението в момента, смята той. – ГЕРБ в момента са заложници на Обединени патриоти, а Обединени патриоти са заложници на властта. Още в началото на мандата на това управление казах, че Обединените патриоти не бива да се съмняват в едно – че ще ги сполети същата съдба като тази на Реформаторите и се оказах прав“. Председателят на БСП – София е категоричен, че липсата на доверие във властта и институциите означава само едно – това управление вече е нелегитимно. „Намираме се в състояние на политическа криза, която все повече се задълбочава, коментира Калоян Паргов. – Фактът, че майките ще продължат да протестират, докато оставката на Валери Симеонов не бъде гласувана в парламента, защото се страхуват да не бъдат излъгани, е много показателен. Това означава пълна липса на доверие във властта и институциите. Която пък напълно отнема легитимността на настоящото управление“. Според Калоян Паргов фактът, че в малката коалиция започнаха един на друг да си искат оставките, също е доказателство за засилващата се политическа криза в държавата. „Волен Сидеров искаше оставката на Валери Симеонов – получи я. Сега поиска и тази на Красимир Каракачанов. Сигурно и нея ще я получи…, коментира той. – Един от най-големите дефекти на управлението на партия ГЕРБ обаче е обезличаването на институциите чрез начина, по който консумира властта. Властта не бива да се търгува. Властта е ужасът на политика и всеки, който е минал през властта го е осъзнал. А най-големият дефект на властта на ГЕРБ е начинът, по който се разходват милиардните бюджетни излишъци – с постановления на Министерски съвет, а не по бюджетни политики. Използват тези средства, за да потушават огнищата на социални напрежения. А това е, меко казано, непрозрачна политика. Нужно ли е да изброявам повече дефекти?! По този начин институциите се обезличават, спират да работят, атрофират, гражданите губят доверие в тях и идва кризата“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Калоян Паргов: Обратното броене за Кабинета „Борисов 3“ започна, ерозията ще се засилва"}
{"url": "https://trud.bg/%d0%b2%d0%b5%d1%81%d0%b5%d0%bb%d0%b8%d0%bd-%d0%bc%d0%b0%d1%80%d0%b8%d0%bd%d0%be%d0%b2-%d1%84%d0%b5%d0%b9%d1%81%d0%b1%d1%83%d0%ba-%d0%b5-%d0%bd%d0%be%d0%b2%d0%b0%d1%82%d0%b0-%d0%b4%d1%8a%d1%80%d0%b6/", "text": "Не бива в попмузиката да има вулгаризми и псувни – Веско, предстои ти голям концерт в зала едно на НДК на 3-ти декември. Защо се реши да направиш отново коледен концерт след тригодишна пауза? – Много обичам Коледа и настроението през този месец – всички знаем, че тогава, дори най-прозаичните хора стават по-романтични, дори по-добри и много ценности се откриват в нас. Има и хора, които през цялата година са такива, но на мен ми се иска да виждам повече усмихнати, добре облечени и добронамерени лица както около Коледа. Веднъж чух по радиото, че преди този празник почти няма престъпност, дори тези хора, които правят лошите неща, като кражби и други бели, дори и те тогава не правят лошо. За България знам, че няма друг човек, който да е правил два коледни албума. Също така, всяка година с екипа ми правим коледни концерти из цялата страна в 5-6 града, като идеята за това дойде случайно от кмета на Велико Търново Даниел Панов. Това се превърна в традиция . – Вече няма билети за концерта. Защо не направи два, или дори три последователни както Лили Иванова? – Преди години правех повече коледни концерти в зала 1, но вече ги разредих през 3-4 години и с това си обяснявам и големия интерес – никога толкова бързо не се продавала залата, само за две седмици продадохме целия салон! Миналата година имах два концерта в НДК с албума “Представи си”, преди това и в “Арена Армеец”, но си помислих, че като концерта е коледен и ще бъде по-спокойно, но напротив – залата се напълни рекордно бързо от всички мои изяви досега и дори ме е яд, че нямахме възможност да направим два концерта. – Сигурно ти е трудно да преодолееш загубата на едни от най-близките ти хора – Евтим Евтимов и Тончо Русев? – Най-лошото от всичко е, че моят татко и Тончо умряха в един ден! В нашия бранш е известно, че аз се обръщах и към Тончо с татко, защото той и Евтим Евтимов бяха моите духовни родители. Бате Евтим си отиде няколко месеца по-рано и сега имам само една стара майка, за която се грижа и се старая да задържа колкото се може по-дълго, но това са естествени човешки неща… – На какво те научи Тончо Русев? – Не може да се разкаже с думи, много са нещата! Например гледам, че в момента всеки издава книги – футболисти, певци, дори хора на по 22-23 години, но аз лично все съм си повтарял Тончовите думи – Веско, започнеш ли книга, означава, че твоята крива на възхода вече слиза надолу и започваш да си правиш равносметка. Затова не съм смятал за нещо сериозно да пиша автобиография, въпреки, че са ме атакували от много издателства. – Колко песни на Тончо си изпял? Коя те вълнува до сълзи? – Повече от 80, скоро бях се захванал да ги изброя, като всяка една от тях е била частица от неговия гений и е свързана с много работа. Четири години, каних двамата с Евтим с мен на концертите ми и тримата сме имали уникални вечери и нощи след това в някоя кръчма. Аз попивах всичко от тях – случки, създаване на песни, любовните им истории като млади… толкова хубави неща, които ме направиха различен човек. Песента “Сватбата на мама” беше любима на Тончо от моите, като тя е по стихове на Борис Христов, гениален поет, издал една единствена стихосбирка, но пълна с гениални стихотворения. Тончо винаги ми пееше песните на пианото, преди да ми ги даде и си спомням, че за тази не му стигнаха три дена, за да я изпее, защото всеки път се разплакваше и не можеше да започне… Страшна песен! Мен също ме вълнуват много негови песни, но особено силно ме докосват едни тъжни балади, които почти никой не ги знае, дори има и една провокирана от мои идеи и разговори с Тончо – “Идвайте си” , която е песен за родителите, които си отиват. – Съжаляваш ли за нещо? – Сега, примерно ми се иска да бях станал популярен по-рано и да бях хванал социализма, защото тогава се подпомагаше българската музика и всичко се правеше за нея. До ден-днешен тези изпълнители, които тогава бяха популярни, живеят и работят добре с тези песни. Живият пример е Васил Найденов, всички знаем, че има две, или три песни, които са известни от демокрацията, а всичко останало са хитовете от преди това. Искаше ми се, но не хванах това време, при мен имаше много битовизми, следствие дори и от факта, че съм от провинцията. Тогава беше много трудно – жителства, истории… Много години отне налагането ми, да се запознаеш с точните хора, да свикнеш в средата. Едно време парите не бяха фактор, докато сега всичко е пари. – Ти си подложен на много атаки. Как успяваш да останеш позитивен? – На първо място – от 7 години успях да игнорирам интернет от живота си и това е най-важната, щастлива случка в моя живот! Имаше разни публикации и групи в интернет за мен, като – да спрем да се поти Веселин Маринов, какви ли не глупости слушах. В един момент тези неща те зомбират, фейсбук – това е новата Държавна Сигурност – там всеки пише къде е и какво прави, всеки знае къде си… Аз дори в един момент бях толкова отчаян, а сега съм толкова щастлив, защото вече не поглеждам интернет и не разбирам за всички тези лоши и необосновани писания, от разни неуспели хора, които само и единствено са научени да говорят лошо, да мразят и обиждат. Такъв е светът в момента и тази мрежа дава на такива хора дори пари да правят от това с тези жълти сайтове. Аз живея много по-добре без всичко това и съм щастлив, че нямам тази потребност, влизам в интернет само и единствено да потърся някоя рецепция на хотел в късна нощ например, или да споря с някой приятел кога е роден Йовков, или някой друг. Изолацията от това пространство е нещото, което ме съхранява и ме кара да анализирам само онова, което изживявам – концертите, претъпканите зали, добрите продажби, думите на хората след концерт или по улиците. Тези срещи ме карат да работя и и да се чувствам добре. – На какво се дължи според теб тази злоба? – Това е част от българския характер, затова и животът не ни върви, затова сме и на опашката на демокрацията. Защото ние сме такива като хора, че можем състрадателно да си дадем ризата на някого, но да признаем успеха на друг – това е почти невъзможно! Все още си мисля, че България трябва малко по-авторитарно да се управлява, чрез типично демократичните методи е трудно да се разбият тези неща, защото всеки дърпа нанякъде, а трябва някой да поеме пълната отговорност. – Каква е твоята най-голяма болка за България? – Липсата на уважение към българския език. Аз съм един от хората, защитници на литературния ни език и виждам, че в момента има абсолютното безконтролие. Не може в популярния жанр вулгаризмите, ориентализмите и дори псувните да бъдат приоритет! – Ти и Лили Иванова сте сред изпълнителите с най-строг режим… – Няма как! От няколко месеца ставам в 4, 25 часа сутринта, защото не ми стига времето, за да изляза в 8 и 30 и да успея да направя всичко и да се подготвя. Животът ми в Германия ме е формирал до голяма степен, преди не бях такъв, но той доведе до пълна промяна в мен, дори като облекло, или начин на общуване. До ден-днешен вярвам в това, че работата ти никой не може да я свърши, вместо теб. – Не криеш, че има любима жена до теб. Мислиш ли за още едно дете? – Винаги съм искал много деца, но така се случи, че първата ми съпруга имаше големи проблеми още при раждането на дъщеря ни и не можа да се случи това да имаме второ дете, а вторият ми брак беше за много кратко. Сега вече ми се струва, че е малко късно… – Дъщеря ти в момента с какво се занимава? – Тя е едно зряло момиче, има своята работа, прекрасен колектив, като вече 5 години е юрист в едно предприятие и е наистина изграден човек. Щастлив съм за нейния житейски успех, а тя има и едно много добро момче за приятел. – Вярваш ли в силата на молитвата? – Вярвам в българската православна църква и в източното православие. Не правя молитви преди всеки концерт, но имам потребност по свой начин да се обръщам към Всевишния за важни неща. – Любима мисъл? – “Свободата, Санчо, се крепи на върха на бойното копие!” Открих я, когато гледах постановката “Дон Кихот”, въпреки че като ученик бях чел книгата, но тогава Наум Шопов каза тези прословути думи и те до такава степен ме обзеха, че чак се почувствах в безтегловно състояние! До ден-днешен тази фраза е водеща в живота и творчеството ми. Нашият гост  Веселин Маринов е един от най-обичаните родни изпълнители, а концертите му винаги са пълни с възторжени почитатели. Той започва да се занимава с музика още в седми клас, когато става барабанист на ученическа група, а след време и солист. По-късно е приет в Консерваторията и още докато следва, е поканен за вокал в група “Импулс”, като първата му песен с тях – “Среднощна музика” е в стил прогресив рок. Творческия му път е неразривно свързан с имената на Тончо Русев и Евтим Евтимов, които са автори на повечето негови хитове. Тончо забелязва таланта, след като през 1994 г., Веселин печели “Златния Орфей” и му предлага да запише три негови песни – “Ти си любовта”, “Горчиво вино” и “За теб, Българийо”, които стават емблематични.  ", "date": "2018.11.18", "title": " Веселин Маринов: Фейсбук е новата Държавна сигурност\t\t\t"}
{"url": "https://trud.bg/%d0%b3%d0%be%d0%bb%d0%b4%d0%bc%d0%b0%d0%bd-%d1%81%d0%b0%d0%ba%d1%81-%d0%b8%d1%81%d1%82%d0%b8%d0%bd%d1%81%d0%ba%d0%b8%d1%82%d0%b5-%d0%b3%d0%be%d1%81%d0%bf%d0%be%d0%b4%d0%b0%d1%80%d0%b8/", "text": "В ексклузивно интервю за вестник „Труд” от 2 октомври  . В интервюто Кулио заявява дословно: „Осемте най-богати семейства в света – Ротшилд, Морган, Рокфелер, Варбург, Кун-Льоб, Лазард, Голдман Сакс и Леман. Те контролират всичко. Те притежават всичко…” Музикантът все пак настоява, че гледната му точка може да се разглежда като една от многото теории на конспирацията. В серия публикации всяка събота, „Труд” разказва на читателите си  . Няма смисъл за пореден път да изтъкваме къде най-много се огъва теорията на Кулио за големите “семейства”, които управляват бъднините на човечеството, но пък в този случай трябва да му признаем едно нещо – що се отнася до името, в случая с “Голдман Сакс” наистина става въпрос за господари на света. И истинско олицетворение на израза “твърде голям, за да се провали”. Арогантното мото на големите инвестиционни банки от “Уолстрийт”, които с “Леман Брадърс” начело повлякоха през 2008 г. световната финансова криза. За разлика от жертвеният агнец “Леман” обаче, с които ще закрием поредицата следващата седмица, “Голдман Сакс” не само не фалира, но и не пострада – излезе от големия срив и продължаващата криза с печалби от десетки милиарди долари. Навремето едновременно възползвайки се от различните програми за спасяване от правителството на САЩ и практикувайки успоредно манипулации на ипотечния пазар, които допълнително ощетиха милиони обикновени американци. Разкриването на тези практики през 2010 г. накърниха не малко имиджа на банката, но не и колкото да притеснят ръководството й. Глобата от американските власти тогава беше “само” някакви си 550 милиона долара, което за финансова институция със средна годишна печалба от около 32 милиарда, си е буквално еквивалента на ухапването от бълха. Сравнени с еквивалентите си на “Уолстрийт” и основните им конкуренти от “Морган Стенли”, освен твърде големи, “Голдман Сакс” са и твърде безскрупулни, за да се провалят. Самото олицетворение на банковата акула. Навързани като… Иначе има нещо много вярно в наблюдението на Кулио, че “Голдман Сакс” са сред тези, които “контролират всичко”. Да го кажем така – за последните три десетилетия трима бивши високопоставени директори в банката са били назначавани за министри на финансите на САЩ – Робърт “Боб” Рубин при президента Бил Клинтън, Хенри Полсън при Джордж Буш-младши и настоящият Стивън Мнучин. Знаете при кой американски държавен глава. И ако за Мнучин все още не сме сигурни какво ще остави след себе си като наследство, в качеството си на бивш изпълнителен директор на “Голдман Сакс” и последният финансов министър във втория мандат на Буш-младши, Хенри Полсън беше архитектът на плана на американското правителство за спасяването на банките от “Уолстрийт” през 2008 г. с трилиони долари от държавния бюджет. А Боб Рубин, бившият финансов министър на Клънтън, след общо 26 години прекарани в “Голдман Сакс”, бе в ръководството на “Ситигруп”, когато банката получи от Полсън едни 300 млрд. долара от парите на американците данъкоплатци, за да не потъне като “Леман” онзи пагубен септември. Как беше онази народна приказка за свинските черва?! Във вихъра на скандала с разкритите практики на “Голдмън Сакс” през 2010 г., редакторът и политически наблюдател на списание “Ролинг Стоун” Мат Тайби написа: “Първото нещо, което трябва да знаеш за “Голдман Сакс” е, че са навсякъде”. И че “от стойността на акциите на технологичните компании до високите цени на горивата, “Голдмън Сакс” стоят зад всяка пазарна манипулация от Великата депресия насам”. А вие си мислихте, че Кулио е параноик. Пакостите на “Голдман Сакс” продължават и до днес със замесването по-рано този месец на името на банката в огромен международен скандал за пране на пари през държавния инвестиционен фонд на Малайзия между 2009 и 2012 г.. Става въпрос за измама в размер на десетки милиарди долара. В началото на ноември т.г. американското правосъдие повдигна обвинения за съучастие в международна мрежа за пране на пари срещу двама бивши ръководни кадри в “Голдман Сакс”, тихомълком оттеглили се от банката след първоначалното избухване на скандала в Малайзия през 2015 г. Предвид че е отнело три години за да стигнат до тях, вероятно разследването тепърва ще се задълбочава. Но да започнем отначало. Първо отпада Голдман Както с   и  , които представихме последните две седмици, и в управлението на “Голдман Сакс” в наши дни не участва никой представител на оригиналната фамилия, основала бизнеса и дала името на банката. И е така от близо век. Всичко обаче започва с Маркус (роден Марк) Голдман, който идва на бял свят на 9 декември 1821 г. в Трапщад, Бавария. В ранните си години получава образованието си в синагогата във Вюрцбург, където се запознава с бъдещия си дългогодишен приятел Йозеф Сакс. Маркус Голдман имигрира в САЩ през 1848 г. с началото на Пролетта на народите, която разтърсва из основи Стария континент. Първоначално работи като амбулантен търговец във Филаделфия, преди да понатрупа състояние и през 1869 г. да се премести в Ню Йорк, където открива скромен лихварски бизнес под името “Маркус Голдман и ко.” От петте деца които има, най-младата му дъщеря Луиза се омъжва за сина на добрия му приятел Йозеф, Самуел Сакс (роден на 28 юли 1851 г.), който през 1882 г. е привлечен да работи за компанията. Три години по-късно за младши партньори в “М. Голдман и ко.” са взети синът на Маркус, Хенри и друг негов зет, Лудвиг Драйфус и фирмата приема името “Голдман Сакс и ко.”. През 1894 г. братът на Самуел, Хенри Сакс също става равноправен партньор, а през 1896 г. банката излиза на Нюйоркската борса. С идването на новия век Маркус Голдман решава да се оттегли от вече успешния бизнес на банката през 1904 г. малко преди смъртта му, управлението е прехвърлено в ръцете на сина му Хенри и Самуел Сакс. По този повод от името на фирмата отпада “ко”-то. Същата година Самуел вкарва двама от синовете си в управлението на банката – Артур и Пол, току-що завършили Харвардския университет, на който баща им е един от най-големите благодетели за времето си. Пол Сакс се оттегля от семейният бизнес няколко години по-късно, за да се отдаде на страстта си – музейното изкуство и се смята за автор на една от първите студии по въпроса в САЩ. Но така или иначе банката е в сигурните ръце на баща му Самуел и брат му. В началото на века “Голдман Сакс” започва да се специализира изключително в гарантирането на първичното публичното предлагане (ППП) на акции на компании, излизащи на фондовата борса и прави няколко успешни удари, като с веригата “Уулуърт” (днес “Венатор Груп”), смятани за пионери на съвременните магазини за търговия на дребно, и с “Континенталната консервна компания”, която ще се превърне във важен компонент в американските военни усилия през Втората световна война. Но преди това е Първата. През 1917 г. Хенри Голдман е подложен на натиск от партньорите да се оттегли от управлението на банката, според някои източници заради откритите му позиции в подкрепа на Германия и Централните сили, които вредяли на публичния й имидж. Какъвто и да е поводът, той се съгласява и контролът преминава изцяло в ръцете на фамилията Сакс. Самуел ръководи банката като неин директор до оттеглянето си през 1928 г., когато щафетата поема най-младият му син Уолтър Сакс, който я превежда през трусовете на Голямата депресия, последвала срива на Нюйоркската борса на следващата година. Оттогава са датирани и първите големи обвинения срещу “Голдман Сакс”, че с манипулации на цени на акции и търговия с вътрешна информация е създала балон, спукването на който е повлякло след себе си лавина от фалити. За да излезе цял от кризата само един. “Голдман Сакс”. Господин “Уолстрийт” С накърнен имидж, но с човек, който да го изчисти. Буквално. Назначеният за директор на “Голдман Сакс” през 1930 г. Сидни Вайнберг започва кариерата си в банката като помощник-чистач с позиция ваксане на обувки и изтупване на шапки. Бъдещият “Господин Уолстрийт” е роден през 1891 г. и едва може да чете и пише, когато попада в полезрението на Пол Сакс, който го взема под крилото си и плаща за образованието му. През 1925 г. “Голдман Сакс” купува за Вайнберг място като брокер на Нюйоркската борса, а две години по-късно го приема за равноправен партньор. Като директор на банката, застъпил в смутни времена, Сидни Вайнберг се ангажира с политиката. През 1932 г. се сприятелява с бъдещия президент Фраклин Д. Рузвелт, като набралият най-много средства в неговата подкрепа спонсор на Демократическата партия. Разбираемо на следваща година Рузвелт избира Вайнберг за посредник между него и “Уолстрийт” в прокарването на идеите на Новия курс, с който между 1933 г. и 35 г. да извадят САЩ от дълбоката икономическа криза. Идентична роля изиграва старшият партньор в “Голдман Сакс” и по време на Втората световна война, когато спомага за организирането на различните индустриални отрасли в частния сектор в съвет за координирано подпомагане на военните усилия на САЩ. По това време Вайнберг завързва и много близки приятелски отношения с Хенри Форд-ІІ, най-големият правнук на едноименния изобретател, който поема контрола на компанията през 1943 г. След края на войната, изправена пред сериозни проблеми с преориентирането си от военния към цивилния сектор, “Форд” започва да изпада във все по-дълбоки финансови затруднения. С помощта на Вайнберг Хенри Форд реорганизира ръководството на компанията и участва в подготовката на публичното й предлагане на борсата през 1956 г. Набраните средства в първия ден възлизат на близо 700 милиона долара – около пет милиарда в днешни пари. Член на борда на директорите на компании от типа на “Форд Мотор Ко.”, “Дженерал Електрик”, “Би Еф Гуудридж”, “Дженерал Фууд” и др. Стенли Вайнберг управлява “Голдман Сакс” до смъртта си през 1969 г. Под вещото ръководство на различни старши партньори в следващите десетилетия банката продължава да се разраства в трайна тенденция, трупайки активи и влияние, за да се издигне до позицията на най-влиятелната американска банка в навечерието на ипотечната криза в САЩ от 2007 г., повлякла след себе си големия трус от 2008 г. Но в тази история има друг важен играч, с който ще продължим следващия път…              ", "date": "2018.11.18", "title": " Голдман Сакс – Истинските господари\t\t\t"}
{"url": "https://trud.bg/%d0%b4%d0%b2%d0%b5-%d0%bc%d0%be%d0%bc%d1%87%d0%b5%d1%82%d0%b0-%d0%bd%d0%b0-16-%d0%b8-18-%d0%b3%d0%be%d0%b4%d0%b8%d0%bd%d0%b8-%d1%81%d0%b0-%d1%81-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7/", "text": "И двамата пътници от колата, която   край шуменското село Дибич са с опасност за живота. Шофьорът на автомобила е на 18 години, а спътникът му на 16 г., уточниха от полицията. Шофьорът бил затиснат в колата, а пътникът бил извън нея. Водачът И.И. е в безсъзнание, с фрактури на лява ръка, ляво бедро и дясна подбедрица. 16-годишното момче е с тежка черепно-мозъчна травма, също в безсъзнание. Медиците се борят за живота им. На място е извършен оглед. Образувано е досъдебно производство. Водачът на автомобила е правоспособен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.18", "title": " Две момчета на 16 и 18 години са с опасност за живота след катастрофата край село Дибич"}
{"url": "https://trud.bg/%d1%83%d0%bf%d0%be%d1%80%d0%b8%d1%82%d0%b0-%d0%ba%d0%b0%d1%88%d0%bb%d0%b8%d1%86%d0%b0-%d0%b8-%d0%bf%d0%be%d1%81%d1%82%d0%be%d1%8f%d0%bd%d0%bd%d0%b0-%d1%85%d1%80%d0%b5%d0%bc%d0%b0-%d0%bd%d0%b8-%d0%bc/", "text": "В момента все още няма грипни вируси, но започват да настъпват тези, които предизвикват инфекции на горни и долни дихателни пътища. Това обясни пред Нова телевизия д-р Гергана Николова, общопрактикуващ лекар. „При децата оплакванията са температура, упорита кашлица и постоянни хреми. При по-малките има склонност инфекциите да прерастват в бронхиолити. В някои случаи дори се налага хоспитализация”, предупреди д-р Николова. По думите на общопрактикуващия лекар повече боледуват хората, които са подложени на системен стрес, хранят се нездравословно и нямат време за спорт и разходки навън. Лекарят препоръча работното помещение да бъде проветрявано често. Нужно е преди настъпването на зимата, с която идва и грипът, да сме взели мерки, посочи д-р Николова: „Дали ще бъдат закалителни, дали ще бъде промяна на начина на живот, дали ще бъдат имуностимуланти под формата на ваксина, таблетки, сиропи“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Упорита кашлица и постоянна хрема ни мъчат този сезон"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8-%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d1%85%d0%b5%d0%bc%d1%83%d1%81-%d0%bf%d0%be%d0%bb%d0%b8%d1%86%d0%b8/", "text": "Протестиращи шуменци затвориха принудително движението за автомобили на пътен възел Белокопитово от магистрала „Хемус“ след 12 часа, а от полицията реагираха с алтернативни маршрути. Създадена е организация за пренасочване на преминаващите автомобили, съобщават от ОДМВР-Шумен. Пътуващите от Русе и Разград в посока към Варна се отклоняват през селата Струйно-Длъжко-Тимарево-Хитрино, по I-7 и АМ“Хемус“. По обратния път – от Варна за Русе, движението се осъществява по същия маршрут. Пътуващите от Варна към София, на пътен възел Каспичан, се пренасочват по път I-2 след това по I-7, Велики Преслав в посока към град Търговище. Пътуващите от Търговище в посока Варна се движат през Велики Преслав. Тези, които са попаднали в задръстването, могат да използват общински път през село Градище, уточняват от полицията. „Припомняме, че принудителното затваряне на пътища от републиканската пътна мрежа е административно нарушение съгласно Закона за движение по пътищата“, оповестиха от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Протестиращи затвориха „Хемус“, полицията даде алтернативни маршрути"}
{"url": "https://trud.bg/%d1%85%d0%b0%d0%b4%d0%b6%d0%b8-%d0%be%d1%82%d0%bd%d0%be%d0%b2%d0%be-%d0%b2-%d1%80%d1%83%d0%bc%d1%8a%d0%bd%d0%b8%d1%8f/", "text": "Националният отбор на Румъния отново е белязан с марката „Хаджи“. Дълги 35 години след отказването на Джика Хаджи, известен като Марадона от Карпатите, в мач на тима влезе синът му Янис. При победата с 3:0 над Литва младият халф смени нападателя Клаудио Кешеру, звезда на „Лудогорец“ Янис Хаджи е собственост на „Фиорентина“, но играе в отбора на баща си – „Виторул“ (Констанца). През сезона вече има 13 мача и 5 гола.", "date": "2018.11.18", "title": " Хаджи отново в Румъния"}
{"url": "https://trud.bg/%d1%82%d1%80%d0%b8%d0%bc%d0%b0-%d1%83%d0%b1%d0%b8%d1%82%d0%b8-%d0%b8-15-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5%d0%b4-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5-%d1%81/", "text": "Трима души са убити и 15 са били ранени днес при нападение с граната по молитвена зала в северната част на Индия, съобщи полицията, цитирана от Асошиейтед прес. Нападателите са двама маскирани мъже, които са се движили с мотор. Атаката е била извършена срещу религиозната общност на сикхите в село в покрайнините на град Амристар в провинция Пенджаб. Говорител на полицията каза, че гранатата е избухнала далеч от основната група богомолци в комплекса, където е имало стотици хора. 15-те ранени са приети в болница. Нападателите са избягали от местопрестъплението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Трима убити и 15 ранени след нападение с граната в Индия"}
{"url": "https://trud.bg/%d1%81%d0%bd%d1%8f%d0%b3-%d0%bf%d0%be%d0%ba%d1%80%d0%b8-%d0%bf%d1%80%d0%be%d1%85%d0%be%d0%b4%d0%b8%d1%82%d0%b5-%d0%b7%d0%b0%d1%81%d0%b5%d0%b3%d0%b0-%d1%81%d0%b0-%d0%be%d1%82%d0%b2%d0%be%d1%80%d0%b5/", "text": "Няма затворени проходи заради снега, който натрупа през изминалото денонощие. Синоптиците предупреждават за обилни снеговалежи, които ще започнат още следобед. На прохода Шипка снежната покривка е най-голяма. Засега обаче не е натрупал много сняг. Пътят е почистен. Нова снежна покривка натрупа и на прохода Петрохан. Засега валежите от сняг там са незначителни, но очакванията на синоптиците са те да се засилят към края на деня. Пътят е почистен и опесъчен, но преминаването със зимни гуми е задължително. Със снежна покривка осъмнаха и Родопите. Пътищата са проходими при зимни условия.Настилките са мокри и заснежени, но са обработени с пясък и сол. Сигнали за инциденти през нощта не са постъпвали. Температурите варират от минус 3 до плюс 2 градуса. / / АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Сняг покри проходите, засега са отворени за движение"}
{"url": "https://trud.bg/%d1%85%d0%b0%d1%80%d0%b8-%d0%ba%d0%b5%d0%b9%d0%bd-%d0%b5-%d0%ba%d1%80%d0%b0%d0%bb%d1%8f%d1%82-%d0%bd%d0%b0-%d0%b0%d0%bd%d0%b3%d0%bb%d0%b8%d1%8f/", "text": "Хари Кейн е новият супергерой на английския футбол. Капитанът заформи сладкото отмъщение на Англия срещу Хърватия – победа с 2:1 и първо място в групата от Лигата на нациите. Англия ще участва във финалния турнир през юни. И отмъсти на хърватите за поражението на полуфинала на световното първенство в Русия. В изключителен мач на „Уембли“ англичаните триумфираха инфарктно. Първият куршум изстреля Андрей Крамарич в полза на Хърватия. В последния четвърт час Кейн първо асистира за гола на Джеси Лингаард, а след това сам вкара второто попадение. Англия за втори път отмъсти на Хърватия на „Уембли“. През 2007-а „трите лъва“ загубиха с 2:3 в Меката на футбола и отпаднаха от Евро 2008. Резултатът означава, че Испания ще остане в първа урна за Лигата на нациите, но няма да се класира директно на европейско първенство. Всякакво реми на „Уембли“ беше добре дошло за „Ла Фурия“, но не и победа за някой от съперниците. А Испания стартира турнира с 6:0 над Хърватия, която изпадна от първа урна След последния си 120-и мач за националния отбор Уейн Руни разкри, че много бивши величия завиждат на сегашния английски тим. „Говорил съм с някои от бившите ми колеги – каза рекордьорът по голове за „трите лъва“. – Грешно е, не го харесвам. Аз вече съм фен на отбора и искам той да се представя добре. Горд съм от моите мачове за Англия.“ През последните 20 години много пъти отборът е нареждан сред фаворитите на големи първенства, но нито веднъж не стигна дори до полуфинал. Случи се с младоците на Мондиал 2018, когато ветерани почти липсваха. Включително и Руни.", "date": "2018.11.18", "title": " Хари Кейн е кралят на Англия"}
{"url": "https://trud.bg/%d1%84%d1%80%d0%b0%d0%bd%d0%ba-%d0%b4%d0%b5-%d0%b1%d1%83%d1%80-%d0%bb%d0%b5%d0%b3%d0%b5%d0%bd%d0%b4%d0%b0-%d0%bd%d0%b0-%d1%85%d0%be%d0%bb%d0%b0%d0%bd%d0%b4%d1%81%d0%ba%d0%b8%d1%8f-%d1%84%d1%83%d1%82/", "text": "Франк де Бур е един от най-големите защитници не само за Холандия, но и за световния футбол. Носител е Шампионската лига и Купата на УЕФА със славния „Аякс”, където прекара почти целия си живот. Там Де Бур спечели пет титли като футболист и четири като треньор. Избиран е в идеалния отбор на Мондиал 98 и Евро 2000. Световен вицешампион с Холандия от световното в ЮАР през 2010 година. След края на кариерата си, минала също през „Барселона”, „Галатасарай” и „Рейнджърс”, Де Бур се отдаде на треньорството. Освен родния „Аякс” води „Интер” и „Кристъл Палас”. Великият защитник даде ексклузивно интервю пред „Труд”. – Здравейте, мистър Де Бур! Много често напоследък ви виждаме като част от благотворителни мачове и турнири по света. Как се чувствате, когато се събирате с такива звезди? – Винаги е приятно да виждаш познати лица. С много от тях съм се засичал години наред по терените. Някои са ми били съотборници, други – противници. Доста интересни истории си припомняме или разказваме един на друг. Това е причината не само аз, но и всички останали да приемат поканата за подобни събития. Винаги е голямо удоволствие, особено когато нещата са организирани перфектно. И когато имаш време, сърце не ти дава да го пропуснеш. Много от нас често не могат да дойдат, защото са заети с работата си. В последно време обаче аз имам възможност и не пропускам. – Имате повече от сто мача за националния отбор на Холандия. Какво е усещането да водите и ветераните на „лалетата“? – О, това се случва много често. Имаме си традиция да се събираме и да играем около Нова година. Най-често това се случва на световното първенство върху сняг в Ароза, където Холандия има запазено място. Без значение кога, винаги е чест да носиш националната фланелка на родината. – В квалификациите за световното първенство в Русия ние и Холандия бяхме в една група. Накрая и всички гледахме само по телевизията. И докато България е малка, то какво се случи с вашия отбор? – Истината е, че в момента нямаме добро поколение. Това е проблемът. Талантът е налице, както винаги. Но младите трябва да се развият комплексно. В квалификациите липсваше балансът между суперзвезди като Ариен Робен и Уесли Снайдер и по-неопитните. До тях нямаше футболисти на възраст между 25 и 28 години, които знаят за какво става въпрос. Останалите около споменатите мегазвезди бяха все момчета на по 21 и дори на по 19 години. Липсва им опитът. Нещо повече – дебют дори направи едно 17-годишно момче. – Това стана при загубата с 1:2 от България в София. – Точно така. Има талант, но отборът ни не е на нивото, което всички го познават. Бъдете сигурни, че ще се върнем на голямата сцена. Знам, че за нашите фенове сега е много трудно, защото не бяхме на световното. Те са едни от най-великите и не го заслужават. За тях е ужасно, че Холандия не игра на две големи първенства едно след друго и се надявам реваншът на нашите играчи да е такъв, че да компенсира максимално почитателите ни. – Защо вашият роден клуб „Аякс“ сякаш вече не може да се съревновава с големите грандове в Европа? – Много е трудно да се случи в този момент. Окей, през 2016 година се завърнахме в някаква степен, достигайки финала на Лига Европа. Но за малка лига като холандската е прекалено трудно, дори невъзможно да се съревновава с големите първенства като Испания, Германия, Франция, Англия, Италия. Те имат многократно повече пари. Това е проблемът. Ние създаваме таланти, но не можем да ги задържим у дома. Станат ли на 21 години, вече искат да напуснат в посока големите лиги. – Академията на „Аякс“ е може би най-известната в света. – Да и тя продължава да работи и да гради таланти. Вижте и нашия национален отбор сега с момчета като Матайсен, като Джъстин Клуйверт, Франки де Йонг, Де Беек. Има толкова много таланти. Но те са само на 19… – Вие изкарахте 11 години в „Аякс“. Какво е усещането да бъдете толкова дълго в такъв велик клуб? – И ще добавя, че освен това бях четири години в академията като юноша. Още на 14 години и половина носих екипа на „Аякс“. Голяма част от сърцето ми винаги ще е бяло-червена. Винаги съм се чувствал страхотно, когато се появя в клуба. Подарък от съдбата беше, че след като прекратих кариерата си станах треньор тук. Да, в „Аякс“ се чувствам винаги у дома. Комфортно ми е, спокойно ми е. – Като футболист имате пет титли на Холандия, Купата на УЕФА и разбира се Шампионската лига. Какво цените най-много? – Шампионската лига няма как да не е на първо място. След това станахме и световни клубни шампиони. Победихме „Гремио“ в Токио. Винаги съм бил много емоционален при ликуването с трофеи. Но това да си световен шампион, да си на върха на света е нещо неописуемо. Мислите ли, че може да има нещо по-голямо? Мечтата ми се сбъдна. Аз бях едно младо момче от едно малко селце в северна Холандия. И заедно с моя брат близнак Роналд бяхме световни шампиони! Невероятен опит и усещане! – Какво беше толкова специалното в отбора на Луис ван Гаал? – На първо място имахме много талантливи футболисти. Но имаше и баланс между млади таланти и рутинирани играчи. При нас бяха лидери Франк Рийкард и Дани Блинд. „Аякс“ беше събрал нужното за голям удар. Опитни над 30 години играчи плюс влезли вече в голямата игра футболисти на по 25 като мен и брат ми, Яри Литманен. А след нас идваха младоците Патрик Клуйверт, Едгар Давидс. Финиди Джордж беше на 23, Марк Овермарс също бе на толкова. Миксът беше перфектен. – Разкажете за финала на Шампионската лига срещу „Милан“ през 1995 година. – Невероятен, но много лош мач. Преди това през сезона вече бяхме победили „Милан“. Но на финала бе различно. Мачът наистина беше грозен. Все пак най-важното беше да го спечелим и ние успяхме. – Как решихте да подпишете с „Барселона“? – „Барселона“ е велик клуб. Ако си решил да напускаш „Аякс“, трябва да отидеш там. Разбира се, „Реал“ (Мадрид) също е огромен клуб. Но в „Барселона“ се усеща много холандския аромат. За мен това беше голям трансфер. – Йохан Кройф е световна легенда. Какво промени той в „Барселона“? – Той промени не само „Барселона“, но и целият световен футбол. Обичах футбола, който този отбор играеше. По това време „Барса“ и „Аякс“ имаха подобен стил. Аз обожавах да гледам тима на Йохан Кройф. Затова и лесно се съгласих да отида да играя там. Вече бях свикнал, бях част от този стил. – Когато вие подписахте с „Барселона“, нашият най-велик футболист Христо Стоичков напусна. Какво мислите за него? – Фантастичен футболист. Той и Роналд Куман бяха лидерите на „Барселона“. Никога няма да забравя как Роналд поглеждаше напред и хвърляше 50-метров пас към тичащия Христо. Трябваше му само едно докосване, за да овладее топката. И накрая падаше гол. Великолепно бе да се гледа. – Помните ли други български футболисти? – Трудно ми е да запомня имената. Но със сигурност това на Стоичков никой по света няма как да забрави. – Имал ли сте мачове срещу български отбори? – Мисля, че веднъж с „Аякс“. В някой от европейските турнири, но не съм сигурен. – Кое дерби повече харесвате? Между „Аякс“ и „Фейенорд“ или между „Барселона“ и „Реал“. – Несравними са, различни са. Настроението, интензитетът, враждата между феновете е еднаква. Но то е същото, както между „Селтик“ и „Рейнджърс“, „Милан“ и „Интер“, „Галатасарай“ и „Фенербахче“. За феновете такива дербита са със стойността на финал. Някои от зрителите дори не могат да влязат на стадиона, защото няма място. А това не е хубаво, защото футболът се играе за феновете. – „Ел Класико“ ли е най-големият мач в света? – Да, така е. „Барса“ и „Реал“ са се доказали, че са най-добрите клубове в света. – По време на кариерата ви често сте играл с брат ви Роналд? – Често ли? Да кажем 80 процента. – Ядосвал ли ви е? – Във футбола винаги има нервни моменти. Нормално е да сме си повишавали тон. Но след мача винаги всичко е било наред. – В края на кариерата ви отидохте в Катар. Мислите ли, че тази държава може да организира световно първенство? – Абсолютно. Те не само имат толкова много пари, но и са готови да ги похарчат. Не се притеснявам за финансите им. Единственият проблем ще бъде за времето, когато ще се играе световното първенство. Имаше полемики но накрая поред мен се взе правилното решение. Климатът в Катар наистина е фантастичен в нашата зима. Около 24-25 градуса, отлично време за игра. – Мислите ли, че има някакво проклятие върху холандския отбор на мондиалите? Три пъти загубихте финали в историята. – Ние сме малка държава и вярно да – загубихме тези финали. Толкова пъти сме били съвсем близо до голямата цел. Но не забравяйте, че сме държава със 7 милиона жители. И за нас тези финали са големи постижения. Имаме и много полуфинали. Аз лично съм играл на пет големи турнира. И съм бил на четири полуфинала. Значи сме голяма футболна нация. Като треньор бях на финала на Мондиал 2010 в Южна Африка като помощник на Берт ван Марвайк. И ще ви кажа абсолютно откровено – горд с цялото ни представяне и с финала срещу Испания. – Достигнал сте толкова много успехи във футбола. Но имате и една фатално пропусната дузпа на Евро 2000 срещу Италия… – Много ми беше трудно да живея с това. Бяхме сигурни, че сме най-добрият отбор на европейското първенство. Изпуснахме дузпа в 90-ата минута. После отпаднахме на дузпи. Невероятно болезнено беше. Ние играехме най-добрият футбол. Същото беше и на Мондиал 98, когато Бразилия ни победи с дузпи. По това време имахме великолепно поколение. Но няма нужда да страдаме, за това което не сме постигнали. Имаме обаче право да се гордеем за всичко, което сме направили. – След края на кариерата ви станахте треньор на „Аякс“ и спечелихте четири титли. Какво е различното в това поприще? – Аз винаги съм знаел и съм искал да се върна в „Аякс“. Случи се. Спечелихме първа титла след седемгодишна пауза. Когато си треньор, трябва да се занимаваш с много повече неща. Дори с феновете. За мен обаче е невероятно преживяване, свързано с позитивни чувства. – Треньори са ви били хора като Ринус Микелс и Луис ван Гаал. Какво в професионален план взехте от тях? – За мен е щастие, че в 80 процента от кариерата ми тези хора са били мои треньори. Не мога да кажа от кого съм научил повече. И от двамата със сигурност взех много. Но бих добавил, че върху мен са повлияли също Гуус Хидинк и Йохан Кройф. Не искам да копирам обаче някой от тях. Искам да съм аз и да взимам най-доброто, на което са ме научили. Искам в моите отбори да прокарвам собствените идеи, собствения стил. И да не забравя – и от Франк Рийкард съм научил много. – За последно бяхте треньор на „Кристъл Палас“. Защо не ви се получи? – Защото не получих достатъчно време. Но днес никой не ти го дава. Когато в началото на сезона загубиш 2-3 мача, вече започват да искат смяната ти. Сигурен съм, че ако бях получил време, щях да поема напълно контрола над отбора. Само че не го получих. Беше трудно време. – И последен въпрос – къде ще е следващата ви спирка като треньор? – Засега изчаквам, не бързам. Има доста запитвания и оферти, но най-важното е да избера правилната. Да започна по моя начин. Искам да остана поне 2-3 години в следващия мой клуб. Когато гледаш отвън, по-лесно виждаш как се развиват отборите, първенствата. Но за да има успех, един треньор се нуждае от минимум две години. – Възможно ли е това да бъде „Аякс“? – Разбира се, че е възможно. Един ден вярвам, че ще водя и националния отбор на Холандия. Но нека да почакаме и да видим.    ", "date": "2018.11.18", "title": " Франк де Бур, легенда на холандския футбол, ексклузивно пред „Труд”: Куман и Стоичков бяха големите лидери на „Барса”"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d1%81%d0%b5-%d1%81%d1%8a%d0%b1%d1%80%d0%b0%d1%85%d0%b0-%d0%b7%d0%b0-%d0%be%d1%82%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%ba%d0%be/", "text": "Коледният дух в Румъния постепенно завладява малки и големи. На централния площад в град Сибиу хиляди хора се събраха снощи за откриването на коледния базар. Музика, светлини и ледена пързалка привличат и много туристи. Над 100 сергии изкушават с греяно вино, вкусни местни деликатеси, джинджифилови курабийки и приказни коледни играчки. Базарът в града се организира за 12 – та поредна година, а моделът му е заимстван от Виенските коледни базари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Хиляди се събраха за откриването на коледния базар в румънския град Сибиу"}
{"url": "https://trud.bg/%d0%bd%d0%b5%d0%bb%d0%b5%d0%b3%d0%b0%d0%bb%d0%b5%d0%bd-%d0%bf%d1%80%d0%b5%d0%b2%d0%be%d0%b7%d0%b2%d0%b0%d1%87-%d0%bf%d0%be%d0%bb%d0%b7%d0%b2%d0%b0%d0%bb-%d0%bb%d0%b8%d1%87%d0%bd%d0%be%d1%82%d0%be/", "text": "Нелегален таксиметров превозвач, транспортирал в личната си кола „Ауди А4” трима пътници, са засекли полицаи и проверяващи от автомобилната агенция в град Исперих, Разградско. 41-годишният И.К. от село Китанчево превозвал свои съселяни срещу заплащане без да има право да извършва такава дейност. Пътниците са били свалени, а нелегалното такси насочено към наказателен паркинг. На водача е бил съставен акт от служителите на агенцията „Автомобилна администрация”. По линия на полицията пък е започнало бързо производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Нелегален превозвач, ползвал личното си „Ауди А4” за такси"}
{"url": "https://trud.bg/%d0%b1%d0%b5%d0%bd%d1%8f%d0%bc%d0%b8%d0%bd-%d0%bd%d0%b5%d1%82%d0%b0%d0%bd%d1%8f%d1%85%d1%83-%d0%bf%d1%80%d0%be%d0%b2%d0%b5%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d1%80%d0%b5/", "text": "Провеждането на предсрочни избори може да има катастрофални резултати, заяви премиерът на Израел Бенямин Нетаняху в отговор на настояванията на коалиционните му партньори, че вотът е неизбежен, пише електронното издание на The Jerusalem Post. „В чувствителен период за нашата сигурност, ние не се нуждаем от предсрочни избори и знаем какво се случи, когато елементи от дясното правителство доведоха до свалянето му, както през 1992 и 1999 година, които ни доведоха до катастрофата от Осло и катастрофата на (втората) Интифадата“, заяви Нетаняху при откриването на заседанието на кабинета си. Коментарите на премиера бяха продължение на темата на Ликуд, който в четвъртък предупреди коалиционните партньори да не предизвикват предсрочни избори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.18", "title": " Бенямин Нетаняху: Провеждането на предсрочни избори може да има катастрофални резултати"}
{"url": "https://trud.bg/%d0%bd%d0%b0%d0%b9-%d0%b2%d0%ba%d1%83%d1%81%d0%bd%d0%b8%d1%82%d0%b5-%d1%8f%d1%81%d1%82%d0%b8%d1%8f-%d0%b2-%d1%82%d1%83%d1%80%d1%86%d0%b8%d1%8f-%d1%81%d0%b5-%d0%b2%d1%8a%d1%80%d1%82%d1%8f%d1%82-%d0%b2/", "text": "Най-старата баклаваджийница в света е „Гюллуолу“ „Катмер“ се носи на сватовете, ако булката се е представила добре В началото на месец юни 323 година умира един от най-великите пълководци в цялата човешка история – Александър Македонски. Той предава душата си на Хадес при странни обстоятелства във Вавилон. Това е градът, който той планира да превърне в столица на света, носе превръща в негов край. Точно там неговите пълководци се събират и поделят империята на парчета. За регент на младите престолонаследници е обявен Пердика, но той скоро е убит и останалите генерали преразпределят остатъците наново. В случая нас ни интересува един от тях – Селвк I Никатор. Като диадохит на поделеното александрово царство той създава своя собствена империя – Селевкидската. Селвк участвал във всички битки на Александър и е предводител на македонската конница. Той се оказва и най-успешния наследник на императора, защото за кратко време и с успешни политически и военни действия успява да превърне Селвкия в най-могъщата от остатъчните царства. На река Ефрат, близо до днешния Газиантеп той възстановява моста, построен от Александър по време на похода му към Месопотамия и Вавилон. Там възниква и град, който нарича на свое име – Селвкия. В чест на своята съпруга Апама, за която се жени в масова сватба пред очите на императора във Вавилон, той построява симетричен град на нейно име – Апамея, който е на другия бряг. Всеки странник, всеки керван по Пътя на коприната е трябвало да минава през двата града и така да остава част от парите си в тях. Това превръща мястото в много, много богато. Години по-късно, когато Римската империя покорява остатъците от империята на Александър кръщава града на Зеугма. Това става някъде през 64 г. пр.н.е. На катаревус “зеугма” означава”мост”. След това историята изтрива Заугма от страниците си, но легендите остават. Следвайки народните предания, археолози установяват в началото на ХХ век, че най-вероятно древната Зеугма се намира на територията на Белкис, малко градче на 10 километра от Газиантеп. Разкопките обаче започват доста по-късно – през 1992-а. Лека полека се разкриват безумни красоти. Мозайка след мозайка. Оказва се, че вилите на аристокрацията са били арена на майстори, които се състезавали в майсторлъка да пресъздадат сцени от гръцката и римската митологии. В началото на 21-ви век започва изграждането на огромен язовир на река Ефрат и опасността разкопките да бъдат унищожени се увеличавали. Тогава турското правителство, частни дарители и общината впрягат усилия инвестират около $30 млн. за да построят уникален музей в Газиантеп и да преместят безценните мозайки там. След това успяват и да защитят останките на Зеугма от водите. Въпреки всичко, част от древния град в момента е под вода. Мозайките от Зеугма са с удивително качество и изящество, но една малка фреска се превръща в загадка, гордост, а вече и в емблема на Газиантеп. Лицето на Менада. Той е измайсторено с такава деликатност, че напомня на великия Леонардо да Винчи. Очите на момичето те фиксират независимо къде се намираш в залата. Всъщност все още има спорове и теории на кого принадлежи това лице. Не са малко хората, които смятат, че това е портрет на Александър. Други смятат, че това е момиче, циганка. И всички я наричат – “циганката”. Отговорът на тази загадка изглежда ще се появи скоро. Преди няколко години стана ясно, че останалата част от фреската се намира в САЩ и се очаква лице и тяло да се съберат за първи път след повече от век. Това ще даде отговор на всички въпроси, но така или иначе лицето ще продължава да бъде символ на Газиантеп. Когато някой иска да посети Газиантеп – Музеята “Зеугма” е първото и задължително место, които трябва да види. Второто е… кухнята. Древният Антеп е единственият град в Турция, който е в списъка на културното наследство на ЮНЕСКО, заради гастрономията. Има защо. Прочутият “шамфъстък”, който ние обичаме много, в Турция се нарича “антепфъстък”. Някаква регионална ревност. Всъщност цялата територия между Алепо и Газиантеп е царството на тези ядки. Интересно е, че за разлика от фъстъка, който е дошъл от Америка и е от семейство “Бобови”, то шамфъстъкът е от семейство “Смрадликови”. Сиреч анпепският фъстък се бере от дърво. Тези дървета са описани и в легендите за висящите градини на Семирамида. Антепският фъстък е в основата на много традиционни ястия в Газиантеп. В този специален за Турция и Юнеско град има 252 лицензирани традиционни ястия, като само кебапите са 32. Нямате никакво съмнение, че един от тях се казва “фъстък кебап”. На старата чаршия можете да намерите много баклаваджии, но може би най-известната и важната е “Гюллуолу”. Някъде през 1850 година Махмут Гюллу отива на хадж в Мека. Там той вижда как в малки магазинчета продават баклави. По това време баклавата е била деликатес, която се сервирала само в домовете на аристокрацията на Османската империя. Тогава Махмут решава да отвори своя сладкарница. Само, че в Антеп орехи няма и той решава да ги замести с шамфъстък. Днес това е най-старата баклаваджийница в света. Шесто поколение Гюллу въртят бизнеса, а в Турция орехите са обикновените баклави, и специалните са анпепските. Махмуд – един от пра-пра-внуците на Махмут с удоволствие обяснява коя е добрата баклава. “Тя трябва да има точни съставки, а сиропът да е толкова, че когато обърнеш тавата наопаки да не изпадне нищо. Ако има повече сироп или по-малко, всичко ще падне на земята.” Обича и да го демонстрира. Корите трябва да са толкова тънки и така добре обработени термично и полети с горещия сироп, че когато притиснеш баклавата с език към небцето, корите трябва да се топят. И вярвайте ми, топят се. Всички в Турция смятат, че антепската баклава е най-добрата. Антепци пък смятат, че нейната направа започва още от полето. Кравите трябва да пасат само на чисти поляни с много билки. Зърното трябва да е най-доброто. Фъстъкът – за него да не говорим. Основната мазнина, която се използва в анпепската кухня е рафинирано краве масло. То ухае божествено. Градът се е казвал Анпеп до 1921. Тогава започва Националноосвободителната война на Турция. Градът до този момент е в ръцете на французите, и като част от Сирия. Местните жители обявяват въстание и удържат града до пристигането на армията на Ататюрк. Той нарича града “Гази”, демек град-герой. Така се превръща в Газиантеп. Един от най-емблематичните анпетски десерти се нарича “катмер”. Той се приготвя много лесно. Месите и точите кора за баница. Върху нея се изсипват 300 грама фъстък, 300 грама захар, сметана и масло. Кората се завива така, че да покрие плънката и се пече. Не смятайте калориите, а си представете удоволствието. Този десерт е традиционен покрай сватбените тържества, които от древни времена продължават по около седмица. Ако на сутринта родителите на момчето са доволни от булката, идват на гости на сватовете и носят катмер. Сватбата е създала и други традиции тук. Една от най-важните е банята. Старата баня на Анпет днес е музей и пресъздава традициите от векове насам. Традиционната турска баня има две големи помещения – едното за жените, другото – за мъжете. Клубове по интереси. Докато жените преценявали качествата на момата, мъжете похапвали кебапи, слушали музика и пиели тютюн. Антеп е известен и със своите джигерджийници. Това са онези малки заведенийца, където хората идват само заради дробчетата. Те ги правят на шишчета, като всяка от карантиите си има начин на приготвяне – пилешките дробчета, телешките, агнешките. Значение има размерът на нарязване, значение имат подправките. И само тук те имат този чуден антепски вкус. В Газиантеп има много работилнички, в които се прозвеждат табли за игра, джезвета, съдове за готвене на различи местни ястия. Заради близостта до Сирия днес градът плаща доста сериозна цена. Общината се грижи за близо половин милион бежанци от войната. Тук се намират и най-големите лагери. Чужденците обаче или бързо се интегрират или чакат момента, в който да се върнат обратно в Сирия. Те са предимно от бунтовния Идлиб – последното огнище на съпротива срещу режима на Башар Асад. Само до преди стотина години всички тези семейни кланове са живеели в една империя – първо във Вавилонската, след това в Римската, Византийската, Османската. Затова и кухнята и традициите са близки, че дори и фъстъкът им е еднакъв.  ", "date": "2018.11.18", "title": " Най-вкусните ястия в Турция се въртят в Газиантеп\t\t\t"}
{"url": "https://trud.bg/%d1%81%d1%82%d0%be%d0%bf%d0%b0%d0%bd%d0%b8%d0%bd-%d0%bd%d0%b0-%d0%b8%d0%bc%d0%be%d1%82-%d0%be%d0%b1%d0%b3%d0%b0%d0%b7%d0%b5%d0%bd-%d0%bf%d1%80%d0%b8-%d0%be%d0%bf%d0%b8%d1%82-%d0%b4%d0%b0-%d0%b3%d0%b0/", "text": "Стопанин на имот, опитал да гаси пожар в къщата си, е приет в болницата в Разград заради вдишване на отровни газове. Пострадалият е от село Благоево, а домът му пламнал към 16,20 часа в петък и унищожил всичко, съобщиха от пожарната в Разград. При пожара паднал покривът на къщата и изгорели цялото обзавеждане и оборудване на дома. Собственикът Росен Р., който бил около 30-годишен и бил сам у дома по това време, пробвал да гаси, но усилията му били напразни. Той повтарял: „Добре, че децата са на училище”. Към момента причините за стихията не се съобщават. Тепърва ще се уточнява дали отоплителен уред, инсталация или някаква небрежност са в основата на пожара. От къщата останали само стените. По данни на пожарната са изгорели 100 кв. м покрив, бяла и черна техника, 4 ПВЦ прозорци, 6 дървени врати, мебелите и друго. Общо 8 пожара са станали в петък и събота в Разградско, като са горяли още две къщи. В село Йонково, в имот на мъж, са унищожени водогреен котел, бяла и черна техника, покрив от 25 кв. В Исперих пък в събота малко преди обед е пламнал имот, в който огънят погълнал дървена ламперия и инструменти. Запалили са се и два комина на жилища, но там за щастие няма пострадали хора и сериозни щети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Стопанин на имот обгазен при опит да гаси горящата си къща\t\t\t"}
{"url": "https://trud.bg/%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%bd%d0%b8%d1%8f%d1%82-%d1%81%d0%b5%d0%ba%d1%81-%d1%89%d0%b5-%d0%b7%d0%b0%d1%87%d0%b5%d1%81%d1%82%d0%b8-%d0%bf%d1%80%d0%b5%d0%b7-%d1%81%d0%bb/", "text": "Учени от Оксфордския университет и от университета в Съри предричат в изследване, че автомобилният секс ще зачести през следващите 20 години във връзка с популяризирането на самоуправляващите се возила, пише в. „Метро“. Според екипите на Деби Хопкинс и Скот Коен в обозримо бъдеще ще се развие секс туризмът в движещи се коли, без да трябва да шофират или да бъдат наблюдавани от шофьора. Учените дори предполагат, че ще бъдат разработени цели пазарни ниши в тази област, по подобие на Червените фенери в Амстердам. Тази перспектива никак не е невъзможна, като се има предвид, че понастоящем 49% от британците са правили автомобилен секс. Подобен феномен „на самообучение на подрастващите“ на 4 колела се наблюдава и в САЩ. Естествено законите за общественото благоприличие сигурно ще останат в сила и всеки би могъл да бъде арестуван, ако бъде забелязан, че прави секс на публично място. Поради тази причина повечето от „секс колите“ на бъдещето ще бъдат със затъмнени стъкла. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.18", "title": " Автомобилният секс ще зачести през следващите 20 години\t\t\t"}
{"url": "https://trud.bg/%d0%bc%d0%b0%d1%80%d0%ba%d1%83%d1%81-%d0%b7%d1%8c%d0%be%d0%b4%d0%b5%d1%80-%d1%89%d0%b5-%d1%81%d0%b5-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8%d1%80%d0%b0-%d0%b7%d0%b0-%d0%bf%d0%be%d1%81/", "text": "Премиерът на Бавария Маркус Зьодер е готов да издигне своята кандидатура за поста председател на Християнсоциалния съюз (ХСС) и да стане приемник на Хорст Зеехофер на тази длъжност, съобщи самият той в неделя в Мюнхен. „След сериозно обмисляне и по желанието на множество членове на партията, отговорно заявявам, че съм готов да се посветя на партията“, заяви 51-годишният Зьодер. „Обявявам, че ще се кандидатирам за поста председател на ХСС“. През тази седмица настоящият председател на партията и министър на вътрешните работи на Германия Хорст Зеехофер  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Маркус Зьодер ще се кандидатира за поста председател на ХСС"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8-%d0%b1%d0%bb%d0%be%d0%ba%d0%b8%d1%80%d0%b0%d1%85%d0%b0-%d0%bf%d1%8a%d1%82%d1%8f-%d0%b7%d0%b0-%d0%b1%d0%b0%d0%bd%d1%81%d0%ba/", "text": "С плакати в ръце и скандирания за по-добър живот, жители на общините Разлог и Банско излязоха на протест и блокираха пътя за Банско. Протестът тръгна към 12 часа, но не е ясно кога ще приключи. Гражданите обявиха,че протестират срещу повишението на цената на водата в Пиринско, но казаха, че се солидаризират и с другите и с протестите в другите части на страната. Ние гражданите на Банско, Разлог и околията излизаме на протест срещу системата. Нека заедно се обединим срещу непрестанното поскъпване на битови услуги, като вода, гориво, данъци и гражданска отговорност, подкрепим майките и техните деца в неравностойно положение. Нека се изправим срещу системата и покажем, че не може да ни смачка!, казаха протестиращите. Засега на Е-79 няма блокада, въпреки че се събират хора. Полиция и жандармерия е разположена в района на главния път и следи за реда. Засилено полицейско присъствие има в целия регион. Край полигона на Благоевград има близо 50 полицейски служители. Трафикът в посока София е изключително интензивен. Протестиращите заявиха, че просто искат да демонстрират недоволството си от ситуацията в България в момента, но вероятно няма да се стигне до блокада на главен път Е-79. Припомяме, че за днес са насочени официални по-масови протести със блокади на пътища в региона на Разлог и Банско, както и на Сандански-Кулата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Протестиращи блокираха пътя за Банско, засилено е полицейското присъствие в Пиринско"}
{"url": "https://trud.bg/%d1%81%d1%8a%d0%b7%d0%b4%d0%b0%d0%b4%d0%be%d1%85%d0%b0-%d0%bd%d0%b0%d0%b9-%d0%b3%d0%be%d0%bb%d1%8f%d0%bc%d0%b0%d1%82%d0%b0-%d0%bf%d0%be%d1%89%d0%b5%d0%bd%d1%81%d0%ba%d0%b0-%d0%ba%d0%b0%d1%80%d1%82/", "text": "Белите заснежени върхове на Швейцарските Алпи са магична гледка, която привлича хиляди туристи. Затова не е чудно, че именно там е изложена най-голямата пощенска картичка на планетата, пише Би Би Си. Тя е поставена върху глетчера Алеч, чийто ледове през последните години прогресивно се топят. Според експерти от университета в Цюрих огромният ледник – най-големият в Западна Европа с площ от 23 километра, може да изчезне напълно до 2100 година. Огромната картичка всъщност представлява мозайка от 125 000 рисунки с послания за климатичните промени и опазването на природата. Пощенската картичка се простира на площ от 2500 квадратни метра и е създадена от деца от сял свят. „Ние сме бъдещето – дайте ни шанс”, пише на разположен наблизо транспарант. Погледнато от въздуха цялото послание гласи „Спрете глобалното затопляне # 1,5 градуса по Целзий” – призив на учени от цял свят да бъдат намалени вредните емисии с парникови газове, за да се намали покачването на температурата на Земята. Акцията бе организирана от фондация „Уейв” – неправителствена организация, чиято основна мисия е опазването на природата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Създадоха най-голямата пощенска картичка в света върху ледник"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d1%81%d0%bb%d0%b5%d0%b4%d0%b2%d0%b0%d1%89%d0%b8%d1%82%d0%b5-%d1%81%d0%b5%d0%b4%d0%b5%d0%bc-%d0%b4%d0%bd%d0%b8-%d0%be%d1%82-%d0%bf%d1%80%d0%b5/", "text": "Британският премиер Тереза Мей заяви, че следващите седем дни от преговорите по Брекзита ще бъдат решаващи за бъдещето на Великобритания, предаде Ройтерс. Следващите седем дни ще бъдат изключително важни за бъдещето на страната, посочи тя днес в интервю за телевизия „Скай нюз“. Мей също така отбеляза, че на Лондон и Брюксел им предстоят допълнителни преговори по условията за Брекзит в рамките на извънредно заседание на държавните и правителствените ръководители от ЕС на 25 ноември. „Все още не е съгласувано всичко, нищо не е съгласувано. Преговорите ще продължават“, отбеляза тя.  Мей каза също така, че доколкото знае все още няма достатъчно подкрепа за официалното оспорване на председателския й пост в партията, което да предизвика вот на доверие. „Доколкото знам, не, няма“, каза тя пред „Скай Нюз“ в отговор на въпрос дали е достигнат прагът за обявяване на официална надпревара за ръководството на партията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Тереза Мей: Следващите седем дни от преговорите по Брекзит ще бъдат решаващи"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b0-%d0%b2%d0%b0%d0%b6%d0%bd%d0%be%d1%82%d0%be-%d0%b5-%d1%87%d0%b5-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8%d0%bc%d0%b0-%d1%83%d1%81%d0%bf%d1%8f%d0%bb/", "text": "„Всички крещяха, но само мен ме снимаха” – така къде на шега, къде сериозно певицата Андреа коментира поведението си по времето на мача на нейния приятел Кубрат Пулев с Хюи Фюри. „Не знам кой човек на мое място би се чувствал по-спокоен да гледа човека, с когото живее 12 години на ринга да се боксира на важна галавечер с неслучаен противник”, подчерта тя пред  . Според нея обаче важното е друго: „Няма толкова значение кое е момичето (до най-силния българин). Важното е, че България има такъв успял спортист – в държава, която толкова малко дава за спорта, трябва да си много талантливи, амбициран и постоянен, за да успееш”. Двамата не прекарват много време заедно преди важните мачове, защото режимът на Кубрат се разминава с нейния и не иска да му пречи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Андреа: Важното е, че България има успял спортист, а не кое е момичето до него"}
{"url": "https://trud.bg/%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be%d0%bd-%d1%83%d1%87%d0%b0%d1%81%d1%82%d0%b2%d0%b0-%d0%b2-%d1%86%d0%b5%d1%80%d0%b5%d0%bc%d0%be%d0%bd%d0%b8%d1%8f-%d0%bf%d0%be/", "text": "Френският президент Еманюел Макрон заедно с германския си колега Франк-Валтер Щайнмайер и германския канцлер Ангела Меркел участваха в церемония по полагане на венци в мемориала Нойе Вахе в Берлин, издигнат за жертвите на войните и диктатурата. По-късно днес Макрон ще произнесе реч в германския парламент. Преди церемонията по полагането на венците Макрон имаше среща с германски младежи, предаде Франс прес. С тях той обсъди темата за мира. Макрон предупреди младежите, че не трябва да се повтарят грешките от миналото. Той каза, че трябва да се общува с младежта, за да не се отклони тя от правия път, да не се раздели тя и да попадне обществото във вихъра на центробежни сили. Президентът призова също така да се изгради една много по-амбициозна Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.18", "title": " Еманюел Макрон участва в церемония по полагане на венци пред мемориала на жертвите на войните"}
{"url": "https://trud.bg/%d0%b4%d1%8a%d0%bd%d0%be%d1%82%d0%be-%d0%bd%d0%b0-%d0%bc%d0%b0%d1%80%d0%b8%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%b0%d0%b4%d0%b8%d0%bd%d0%b0-%d1%87%d0%b0%d0%ba%d0%b0-%d0%bd%d0%be%d0%b2/", "text": "Изследователят и инвеститор Виктор Весково и ученият от Нюкясълския университет Алън Джеймисън започват през декември впечатляваща мисия на повече от 10 км под морските вълни, писа “Бизнес инсайдър”. С помощта на нова подводна система на свойност 48 млн. долара (виж инфографиката) двамата са решени да направят всичко по силите си за по-добро картографиране на дъното на петте световни океана. Те са нарекли мисията си, в рамките на която за първи път хора ще посетят дъното на всеки един от световните океани, “Петте дълбини”. “Човешкото непознаване на океаните е доста драматично”, казва Весково. “В четири от тях човек никога не е достигал дъното и на практика не знаем къде точно се намира то”, казва той. Първото от гмурканията ще бъде в падината Пуерто Рико – най-дълбоката точка на Атлантическия океан. Районът никога не е бил изследван от хората и е толкова дълбок, че на всяка комуникация й отнема седем секунди, за да стигне до получателя. Мини-подводницата “Тритон” на Весково, който е пилот и бивш военноморски офицер, вероятно ще уплаши по-голяма част от фауната в океанските дълбини. Но ще се справи по-добре от сателитите със задачата да картографира океанското дъно, благодарение на своята 3D сонарна система. Възможно е на борда й да бъдат взети и проби от скали. След пуерториканската падина изследователите ще прекарат следващите седем месеца – до август 2019 г. в зигзагообразно пътешествие до останалите 4 най-дълбоки места на планетата, включително Марианската падина, където се намира Бездната Чалънджър, смятана за най-дълбоката точка на Земята. Изследователите обаче се съмняват в тези изчисления и допускат, че някои от местата, към които са се насочили, може да се окажат по-дълбоки. Досега на дъното на Марианската падина са се спускали само холивудският режисьор Джеймс Камерън през 2012 г., както и изследователите Жак Пикар и Дон Уолш – повече от 50 г. преди него.  ", "date": "2018.11.18", "title": " Дъното на Марианската падина чака нови гости (ИНФОГРАФИКА)\t\t\t"}
{"url": "https://trud.bg/%d1%8f%d0%bd%d0%b8%d1%82%d0%b0-%d1%8f%d0%bd%d1%87%d0%b5%d0%b2%d0%b0-%d0%b7%d0%b0%d0%b4%d0%be%d0%b1%d1%80%d1%8f%d0%b2%d0%b0-%d0%b2-%d0%b8%d0%b3%d1%80%d0%b8%d1%82%d0%b5/", "text": "Тя е най-популярната българка в инстаграм Сървайвърката Янита Янчева и половинката й Тави Кастро явно имат и друга страст освен фитнеса – видео игрите. Двамата нагорещиха мрежата като показаха как според тях изглежда перфектната неделя. А последователите им за пореден път се убедиха, че усилията в им залата им се отблагодаряват с перфектни тела. Атрактивният кадър предизвика истински фурор и за часове събра над 100 000 харесвания. Янита претърпя пълна визуална промяна след първото си участие в “Сървайвър” и се превърна в най-популярната родна красавица в инстаграм – тя единствена може да се похвали с рекордните 1,2 милиона последователи.        ", "date": "2018.11.18", "title": " Янита Янчева задобрява в игрите\t\t\t"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%b8%d0%b7%d0%b1%d0%be%d1%80%d1%8a%d1%82-%d0%bd%d0%b0-%d1%81%d0%bf%d0%b8%d0%bb%d0%b1%d1%8a%d1%80%d0%b3/", "text": "Когато видеото на Димитър свършва, Мортенсен става и казва: “Това е нашият човек. Вие си гледайте останалите, аз си тръгвам” „На галата дадох интервюта за 17 телевизии, радиата не съм ги броил – каза пред „Труд“ Димитър Маринов „Не е достатъчно да си гений, иска се кураж, за да промениш човешките сърца“ Заради „Зелена книга“ за 5 дни актьорът се научава да свири на чело “Една приказка за Пепеляшка – реална и истинска” – това е написал актьорът Димитър Маринов под снимките си на премиерата на филма “Зелена книга” на 9 ноември в Китайския театър в Холивуд. Филм, продуциран от Стивън Спилбърг, около който вече има такава истерия, че самият Димитър не може да преброи нито участията си във фестивали, нито наградите за лентата. Не че преди този филм талантливият и всестранно надарен български актьор не е бил класа във всяка своя роля. Но за първи път участва във филм от “A Game”, или “А отбора”, най-високата топка в Холивуд. Премиерата на Green Book е на 9 ноември в Китайския театър на кинофестивала на AFI – Американския филмов институт. Иначе казано, това са корифеите от Академията, които гласуват и на “Оскар”-ите. “На галата дадох интервюта за 17 телевизии, радиата не съм ги броил – каза пред “Труд” Димитър Маринов. – Много съм горд с оценката на главния продуцент Джим Бърк, който ми каза: “Димитър, в цялата ми история в Холивуд, 32 години, ти си единственият актьор, който не е в най-главната роля и с когото всяка телевизионна компания на червения килим пожела да направи интервю”. За представянето му на премиерата режисьорът на филма Питър Фарели казва: “Не съм виждал друг актьор, който толкова добре да си подбира думите и да е с толкова бърза мисъл, да мисли в действие и да казва винаги това, което трябва”. “Зелена книга” e филм на продуцентската компания на Стивън Спилбърг – Amblin Entertainment, част от DreamWorks. Прототипът на Олег, героя на Димитър е талантливият виолончелист Юрий Тахт, част от легендарното джаз трио на Джон Шърли. След първия кастинг отхвърлят Маринов с обяснението, че е “прекалено улегнал”. Месец по-късно обаче, когато мислено се е простил с идеята да се снима във филм, продуциран от легендарния Спилбърг, отново му звънят и питат дали свири на инструмент. Казва, че е класически цигулар, свири от 4-годишен. Да, но от продукцията им трябва челист. Актьорът има само 5 дни и още същата вечер си намира учителка по обява в интернет – челистка от симфоничния оркестър в Сан Диего, наема виолончело и свири по 5 часа дневно. На кастинга му предлагат да имитира как свири на чело. Той обаче им казва: “Не, господа, аз ще изсвиря мелодията от филма”. Следват бурни аплодисменти. Във филма Димитър си партнира със звезди като Виго Мортенсен (”Властелинът на пръстените”), и Махершала Али (с Оскар за “Лунна светлина”). А окончателният кастинг е направо драматичен. За ролята на виолончелиста Тахт са останали четирима – трима знаменитости и неизвестният на екипа Димитър. След снимките му разказват как се събират Спилбърг, режисьорът Питър Фарели, сценаристът Ник Валелонга, син на Тони Лип, по чиито писма до жена му се развива историята. Там са и двамата актьори Виго Мортенсен и Махершала Али… Общо 12 човека. Първо е видеото на Димитър – 30-минутно интервю, в което той разказва за живота си в България, 10 минути говори за ролята, 5 минути свири и 10 минути актьорска работа. Когато видеото на Димитър свършва, Мортенсен става и казва: “Това е нашият човек. Вие си гледайте останалите, аз си тръгвам”. След като гледат останалите видеа, Махершала казва: “Виго е прав. Първият е нашият човек”. Продуцентите са почти в паника: “Ама чакай, ония са големи звезди”. И тогава Спилбърг казва на режисьора Питър Фарели: “Имаш право да избереш звезда или истински герой. По-автентичен от Димитър Маринов няма. “Какво точно имаш предвид?”, пита Фарели. А Спилбърг отговаря: “Другите са страхотни актьори, но най-силното в Димитър е, че между неговото интервю и актьорските му сцени няма разлика. Той не играе, той е себе си”. Голямата истерия по филма тръгва от кинофестивала в Торонто, Канада, който се смята за най-важния в Америка. Там гласува само публиката и “Зелена книга” получава най-ценната награда – тази на публиката. А за всеки филм, който спечели тази награда, се смята, че ще спечели и “Оскар”. “В Торонто нашият филм беше единственият, който нямаше плакати и афиши никъде в града. Но в деня на премиерата целият град беше залят от едни малки силиконови гривни в сигнално зелено, на които пишеше репликата на моя герой Олег, думи, които “преобръщат” сюжета на филма. През цялото време на филма се повтаря, че Дон Шърли е гений. И накрая в монолога на моя герой аз казвам: “Не е достатъчно да си гений, иска се кураж, за да промениш човешките сърца”. До момента “Зелена книга” е спечелил награди на 9 фестивала, а победното му шествие продължава. Официално филмът излиза по екраните на 21 ноември и това е най-силната възможна дата, защото тогава е Денят на благодарността и през този уикенд американците обичат да ходят и на кино. Колкото до предвижданията за “Оскар”, това е първият филм изобщо в историята на САЩ, на който сайтът Rоtten Tomatoes дава пълни 100% одобрение, че това ще е филмът на филмите на “Оскар”. Миналата седмица са излезли и предвижданията на Академията. “Зелена книга” е предвиден със 7 номинации – за сценарий, режисура, музика, сценография, най-добър филм, най-добър актьор за Виго Мортенсен и поддържаща роля на Махершала Али. По всички правила “Зелена книга” е много “оскарски” филм. В него са застъпени проблемите с расизма. “В Америка в момента, около предварителните избори е кошмар, хората си крещят, псуват се. Аз съм тук 28 години и Америка никога не е била толкова разделена и нагнетена, и емоционално ошантавена. И няма по-добър момент от този филмът да излезе”, коментира Димитър. В “Зелена линия” героят на Виго Мортенсен, Тони Лип, е италианец от Бронкс, който е с III клас образование, мафиот и бандит. Прототипът на Тони Лип е бил главният бодигард на “Копа Кабана” и на Франк Синатра. Той е голям тарикат и хитрец на улицата, но е лишен от интелект и образованост. От друга страна – чернокожият Дон Шърли, който е гений, композитор, с три докторантури, говори перфектно 12 езика. “И изведнъж по идиотски стечения на обстоятелствата тия двамата трябва да тръгнат на път в една кола – коментира Димитър. – Имаш Тони Лип, който мрази черните, нарича ги “патладжани”. И от другата страна Дон Шърли, който е един абсолютен гений, но няма и идея как живеят чернокожите в Съединените щати. Защото е мултимилионер, живее в Карнеги хол, в огромен апартамент, цял свят го познава, но той не познава света и е самотник. И в един момент тези две абсолютни противоположности и като хора, и като интелект, и като социален статус, се събират в едни много екстремни обстоятелства и тръгват на един двумесечен тур. Пътуване, в което те започват да се изслушват и да се променят, да намират допирни точки. В края на филма тези абсоютни противоположности стават първи приятели.” Силното присъствие и брилянтната игра на Димитър Маринов ще отворят пред него широки хоризонти за други филми от A Game. “Аз завърших снимките на един такъв филм миналата седмица, но съм длъжен на този етап да го пазя в тайна. Мога да кажа само, че е филм на ужасите и трилър, психодрама. Ролята ми е важна в него. Имам и друга покана, за която чакаме финалното решение до края на месеца. Това е още по-голям филм, за него мога да кажа само, че режисьорът е два пъти носител на “Оскар”. Само стискайте палци и пращайте добра енергия от България”, казва актьорът.      ", "date": "2018.11.18", "title": " Димитър, изборът на Спилбърг\t\t\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8-%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d0%b2%d1%85%d0%be%d0%b4%d0%b0-%d0%b8-%d0%b8%d0%b7%d1%85%d0%be%d0%b4/", "text": "Протестиращи затвориха входа и изхода на Бургас по обед. Наложи се полиция да насочва пътуващите за София автомобили, да преминават през надлеза за „Лукойл“ и после през Камено.   В 12:15 часа в неделя, около 300 автомобила се събраха на паркинга до магазин „Метро“. Заедно с родителите си бяха и деца, най- малките на около година и половина. От сборния пункт автомобилите поеха на автошествие по познатия маршрут – към магазин „Джъмбо”, в посока кв. „Ветрен”. До магазин „Джъмбо“, протестиращите излязоха от колите си и блокираха пътя. Протестът продължи до 14 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Протестиращи затвориха входа и изхода на Бургас"}
{"url": "https://trud.bg/%d0%b1%d0%b0%d0%bd%d1%81%d0%ba%d0%be-%d0%be%d1%82%d0%bd%d0%be%d0%b2%d0%be-%d0%b5-%d0%ba%d1%83%d1%80%d0%be%d1%80%d1%82-%e2%84%961-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Банско отново се доказа като запазена марка, след като за шеста поредна година бе обявен за курорт №1 на България. Еквивалентната на „Оскар“ в киното статуетка бе присъдена от Академията на Световните ски награди. Това стана по традиция на червения килим в хотел в Кицбюел в австрийските Алпи, нареждайки се сред 26-те най-добри дестинации на планетата. В 16-седмичната онлайн надпревара, която се проведе от първия петък на юни до последния ден на астрономическото лято – 22 септември, участваха 208 локации от 5 континента. В гласуването на сайта Worldskiawards.com се включиха над 2 млн. души (клиенти и професионалисти) от повече от 143 държави. Това превърна допитването в най-голямото в бранша и едно от най-мащабните. „За нас е истинска чест и гордост, че спечелихме с рекорден вот“, заявиха под аплодисментите на присъстващите изпълнителният директор на концесионера „Юлен“ – Мая Христоскова, и маркетинг директорът Иван Обрейков. Както и миналата година, когато излязоха под прожекторите с народни носии, и сега представителите на ски зоната под връх Тодорка бяха най-атрактивни и единствени от всички победители се появиха еднакво облечени, а за случая избраха снежнобели ризи и филцови шапки. За цвят и като всепризнат моден естет Иван Обрейков се открояваше със сиво сако и зелена папийонка. Банско направи петия си златен дубъл в историята на тези награди, тъй като в категорията за най-добър хотел у нас титлата отиде във витрината на „Кемпински Гранд Арена“. Курортът е сред едва 8-те места на планетата с пълен комплект от 6 приза от 6-те издания на Световните ски награди. 10-хилядното градче е на върха на класацията от 2013-а досега. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Банско отново е курорт №1 в България"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%bd%d0%b0-%d0%b3%d0%be%d0%bb%d1%84-%d0%bf%d1%80%d0%b0%d0%b2%d0%b8-%d0%b4%d1%80%d0%b8%d1%84%d1%82-%d0%bf%d0%be-%d0%b6%d1%8a%d0%bb%d1%82%d0%b8%d1%82%d0%b5/", "text": "СДВР публикува кадри на Фейсбук страницата си от протеста, който се провежда пред Народното събрание. На тях се вижда как автомобил преминава в опасна близост до протестиращите граждани. „Голфът“ прави дрифт по мокрите жълти павета, след няколко кръгчета той завива и потегля по бул. „Цар Освободител“ в посока към президентството. От информацията на полицията става ясно, че шофьорът е арестуван. Втори видеоклип показва как полицейски автомобил пресреща опасния шофьор и го спира на ул. „Г. С. Раковски“.", "date": "2018.11.18", "title": " Шофьор на „Голф“ прави дрифт по жълтите павета, полицията го арестува (ВИДЕО)"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%bd%d1%8f%d0%bc%d0%b0-%d0%b4%d0%be%d0%b3%d0%be%d0%b2%d0%be%d1%80-%d0%b7%d0%b0-%d0%b5%d0%ba%d1%81%d1%82%d1%80%d0%b0%d0%b4%d0%b8%d1%86%d0%b8/", "text": "Република Македония няма сключен договор за екстрадиция с Унгария, с който да поиска бившия премиер Никола Груевски да й бъде предаден, за да изтърпи двегодишната си присъда затвор за доставката на луксозния мерцедес, съобщи агенция Макфакс, цитирана от БТА. От министерството на правосъдието потвърдиха за агенцията, че ще поискат чрез други юридически актове от унгарските власти да предадат Груевски на Република Македония. Юридическите актове, с които ще се иска екстрадицията на Груевски, са законът за международно правно сътрудничество в наказателната скфера, Европейската конвенция за ексрадиция от 1957 г. и Договорът между СФРЮ и Народна република Унгария за взаимна правна помощ от 1968 г. По същия начин Република Македония поиска екстрадицията на бившите служители на Управлението за сигурност и контраразузнаване Горан Груйовски и Никола Бошконски от Гърция, тъй като и с нея няма сключен договор за екстрадиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Македония няма договор за екстрадиция с Унгария, с който да поиска Никола Груевски да й бъде предаден"}
{"url": "https://trud.bg/%d0%bf%d0%b5%d1%81%d0%ba%d0%be%d0%b2-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d1%82%d1%83%d1%80%d1%81%d0%ba%d0%b8-%d0%bf%d0%be%d1%82/", "text": "Реализацията на проекта за газопровода „Турски поток“ е реален принос към енергийната сигурност на европейския континент. Много страни искат тръбопровода да стигне до тях, заяви в интервю пред руския телевизионен канал „Россия 1“ прессекретарят на руския президент Дмитрий Песков, предава ТАСС. „Това не е популистки подход към енергийната сигурност на Европа … Това е реален принос към енергийната сигурност, защото след много, много малко време този газ ще тръгне не само към Турция, той няма да подпомага само развитието на турската икономика. Той ще стигне и по-далеч, до европейските потребители“, отбеляза Песков. Много страни поставят въпроса за пускането на отклонение на този газопровод към своята територия, добави говорителят на Кремъл. „Някои намекват, други поставят въпроса конкретно“, каза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                    ", "date": "2018.11.18", "title": " Песков: Строителството на „Турски поток“ е реален принос към енергийната сигурност на европейския континент"}
{"url": "https://trud.bg/%d0%b4%d1%80%d0%b0%d0%b3%d0%be%d0%bc%d0%b8%d1%80-%d1%81%d1%82%d0%be%d0%b9%d0%bd%d0%b5%d0%b2-%d0%b2-%d0%b1%d1%83%d1%80%d0%b3%d0%b0%d1%81-%d0%b4%d0%bd%d0%b5%d1%88%d0%bd%d0%b8%d1%82%d0%b5-%d0%b8%d1%81/", "text": "„Визия за България” е документ, чрез който желаем страната ни да тръгне по един нов път на развитие, така че младите хора да останат тук и да сбъдват мечтите си тук”. Това заяви зам.-председателят на ПГ на „БСП за България” Драгомир Стойнев при представянето на проекта в Бургас, съобщават от партията. „БСП остава единственият реален политически фактор в България. Днешните искания на хората, които протестират в цялата страна, показват точно това, което ние подготвихме във „Визия за България”, посочи още той. Той обясни, че „Визия за България”  е отворен документ, който може да бъде допълван и разработван. По думите му трябва да има по-голяма справедливост в данъчната система. „Именно БСП, в този документ предлага въвеждането на прогресивен данък, разбира се така, че да не се натоварва средната класа”, каза Стойнев и добави: „Предлагаме стъпка, с  която да подпомогнем и младите семейства. Освен прогресивно облагане, ние  правим и първите стъпки на семейно подоходно облагане”. Сред основните акценти по време на срещата бе също така и темата за здравеопазването и политиките, които левицата предлага в тази сфера. „Всяко едно лечебно заведение да не бъде повече търговско дружество. Здравето няма как да бъде стока, с него не може да се търгува. Частните болници да бъдат регистрирани като лечебни заведения, като социални предприятия, които да се грижат за хората.  И тези лечебни заведения, променяйки статута си, предлагаме да ползват финансовите ресурси на Здравната каса. Който не желае да си смени статута, да не използва този ресурс”, коментира Стойнев.  Той наблегна и на темата за пенсионната система, като посочи, че БСП иска преизчисляване на пенсиите.  „За нас това е водещо и след това можем да говорим и за падане на тавана на пенсиите”, допълни зам.-председателят на ПГ на БСП.  Като нещо много важно Стойнев определи и енергетиката. Той посочи, че БСП иска конкретни и реални инвестиции в този сектор. „Страната влиза в перманентна политическа социална криза. Тази криза можеше да бъде предсказана. Ние наблюдаваме финалните гърчове на един режим, който е абсолютно закономерен.  Кризата е и политическа. Начело на страната са инсталирани хора, които, освен всичко останало, са и некомпетентни в сферите, в които работят”, коментира от своя страна депутатът от левицата проф. Иво Христов. Според него демографският срив означава катастрофа на страната, като цяло. „Често обичам да казвам, че  всеки има право на собствено мнение, но никой няма право на  собствени факти. През последните години ние сме свидетели на  собствените факти на управлението, което в момента е на власт – колко красиво и добре живеем”, посочи народният представител Петър Кънев и добави: „Затова темата, която основно повдигаме, е неравенството. България върви с все по-бързи темпове на неравенство сред населението”.  Сред предложенията, които бургазлии направиха пред народните представители са: да се включи в документа Бургас, както и развитието на района Странджа-Сакар. Хората коментираха , че и културата е в много тежко състояние и трябва и за нея да се помисли. На срещата присъстваха народните представители Николай Тишев, Тодор Байчев и Димитър Стоянов, както и Атанас Зафиров – член на ИБ на БСП , общинският председател на БСП-Бургас Живко Господинов и областният лидер Стойко Танков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.18", "title": " Драгомир Стойнев в Бургас: Днешните искания на протестиращите са точно това, което поставяме във „Визия за България”"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8-%d0%b1%d0%bb%d0%be%d0%ba%d0%b8%d1%80%d0%b0%d1%85%d0%b0-%d0%b8-%d0%b3%d0%ba%d0%bf%d0%bf-%d0%ba%d1%83%d0%bb%d0%b0%d1%82%d0%b0/", "text": "Протестиращи от Петрич успяха да блокират ГКПП-Кулата. Колоната от около 50 автомобила стигна до пункта. Блокирана е и ж.п.линията. Не всички протестиращи са стигнали до пътя, защото са спрени от жандармерията. В Гоце Делчев също протестират стотина души, те също са тръгнали да блокират ГКПП-Илинден-Ексохи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Протестиращи блокираха и ГКПП-Кулата"}
{"url": "https://trud.bg/%d1%85%d1%80%d0%b8%d1%81%d1%82%d0%b8%d1%8f%d0%bd%d0%b8-%d1%81%d0%b5-%d0%be%d0%b1%d1%8f%d0%b2%d0%b8%d1%85%d0%b0-%d1%81%d1%80%d0%b5%d1%89%d1%83-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd/", "text": "Около 200 представители на евангелски и други църкви излязоха за втори път на протест срещу предложените изменения в Закона за вероизповеданията. Според тях, промените в закона застрашават религиозните свободи. „Няма по-големи родолюбци от християните – ние се молим за доброто на България всеки ден“, каза пред протестиращите пастор Татеос Нигохосян. Той призова депутатите, внесли проектозакона, да се откажат от промените и да оставят настоящите регламенти. Пастор Румен Борджиев също задочно се обърна към законотворците: „докосвайки религиозните права на народа, вие докосвате зеницата на Създателя“. Протестиращите ще търсят законови средства за защита на свободата на вярата. През месец май бяха внесени два законопроекта за изменение и допълнение на Закона за вероизповеданията от ГЕРБ, БСП, ДПС и „Обединени патриоти“. Те предвиждат забрана за чуждестранно финансиране на вероизповеданията, регистрация на ново такова при заявени минимум 3000 негови последователи (в досегашния закон са само 300)., задават се определения на религиозен радикализъм и др. Протестът се проведе пред Паметника на Съветската армия. Пастор Тони Еленков символично обвърза мястото с отношението на комунистическата държава към вярата. И го сравни с предложените законови промени. Мирният протест продължи под формата на молитвено шествие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Християни се обявиха срещу предложения нов Закон за вероизповеданията"}
{"url": "https://trud.bg/%d0%b4%d0%b0%d0%bd%d0%b8-%d0%b2%d0%b0%d0%bb%d0%b2%d0%b5%d1%80%d0%b4%d1%83-%d0%bf%d1%80%d0%be%d0%b1%d0%bb%d0%b5%d0%bc%d1%8a%d1%82-%d0%bd%d0%b0-%d0%b3%d1%80%d0%b8%d0%b3%d0%be%d1%80-%d0%b5-%d0%bf%d0%be/", "text": "Задачата на Андре Агаси е да помогне на Григор Димитров да намери постоянство в представянето си през годината. Това обяви Дани Валверду, треньор на българския тенисист. „ Проблемът с Григор е, че с неговия характер и начин на игра е трудно да се постигне постоянство – призна венецуелецът пред френския „Екип“. – Работим много, но аз като лидер на екипа, реших, че трябва да намерим начин да подобрим нещата. Григор не трябва да е добър само в определени турнири, а много по-често. Смятам, че има нужда от някой, който да му покаже пътя към върха.“ Валверду добави, че се допитал до Григор за въвеждането на нов човек в екипа и българинът одобрил наемането на американската легенда. „ Обсъдихме дали ще е удачно да потърсим помощ – разкри треньорът. – Познавам Андре от времето, когато работих с Анди Мъри, а и Григор – още от юношеските турнири. – Потърсихме го и в продължение на месец и половина поддържахме контакт, след което постигнахме съгласие. Всички бяхме много развълнувани. Смятам, че Андре може да допринесе с манталитет и отношение. Той знае много добре какво се иска от един играч по пътя към върха. Преживял е много на корта и извън него, наясно е кое е правилно и кое погрешно.“", "date": "2018.11.18", "title": " Дани Валверду: Проблемът на Григор е постоянството"}
{"url": "https://trud.bg/%d0%b3%d0%be%d1%82%d0%b2%d0%b0%d1%87%d0%b8%d1%82%d0%b5-%d0%bd%d0%b0-%d0%bc%d0%b8%d1%88%d0%bb%d0%b5%d0%bd-%d0%bf%d1%80%d0%b0%d0%b2%d1%8f%d1%82-%d0%be%d1%82-%d0%bf%d0%b8%d0%bb%d0%b5-%d0%bc%d0%bb%d1%8f/", "text": "Двама испанци смаяха софиянци с диетично свинско и йогурт от яйца Гроздов екстракт превръща ястията в здравословни   Kогато преди повече от 100 години Андре Мишлен публикува първия справочник с оценки на ресторанти, едва ли е предполагал, че звездите, които дава на добрите заведенията за хранене в своя бележник ще се превърнат в най-голямото признание за главните готвачи по света. Всъщност всеки шеф желае да получи подобно признание, но ако работиш с цел само отличието, едва ли ще успееш, разказва един от собствениците и главни готвачи на отличения с две звезди Мишлен ресторант „Дисфрутар” в Барселона Едуард Шатрук. Той представи майсторски клас пред родните гурме гурата в рамките на кулинарното събитие GASTRONOMIX по време на международните изложения за хранително-вкусовия и хорека сектора в Интер Експо Център, София. Единственият начин да стигнеш до тук е да обичаш работата си, да гориш в нея и да я практикуваш през по-голяма част от денонощието, обяснява той. Но признава, че колкото и да харесва това, което прави едва ли ще препоръча професията си на двете си малки дъщери. И причината са многобройните саможертви. Но е категоричен, че ако готвенето прави щастливи двете му момичета той няма да се опитва да ги спре. Всъщност, за свой най-голям професионален успех Шатрук смята не толкова получените престижни две звезди Мишлен за ресторанта, който основава заедно с колегите си Ориол Кастро и Матеу Касаняс в Барселона. Най-голямата гордост на Шатрук е фактът, че въпреки че не идва от семейство с готварски традиции и няма зад гърба си богат спонсор успява да се наложи на кулинарната сцена на Испания, която е известна и като една от гурме дестинациите в Европа с дългогодишни традици във висшата кулинария. И за моя голяма изненада е категоричен, че не мисли как би могъл да спечели трета звезда Мишлен. „Няма как да надминем това, което направихме с втория ни ресторант „Дисфрутар” в Барселона, категоричен е Шатрук. Там вложихме всичко от себе си и не мисля, че можем да го надскочим, заявява той. Прави впечатление на работлив, отговорен, кротък и не твърде амбициозен човек. Съвсем не това, което си представяме когато чуем за известен мастър шеф. По-скоро е от хората, които ще дадат съвет с усмивка. Поне така се отнасят с клиентите на ресторанта в Барселона, който няма ценоразпис с различни ястия, а предлага единствено и само цялостно преживяване с дегустационни менюта. Те се избират според предпочитанията на клиента за продукти, в зависимост дали гостите имат алергии или непоносимост към дадени храни. През последните години все повече хора по здравословни или други причини не искат в ястията им да има глутен или лактоза, стават вегетаринци или вегани, обяснява Шатрух. И допълва, че през следващите 20 години според него висшата кулинария ще е подчинена на „зелените” тенденции и екологията. Нашата професия зависи от доброто качество на продуктите, а то от своя страна зависи от екологията. Ако не опазим природата, няма да имаме с какво да готвим, заявява Шатрук. Фактът, че все повече хора не консумират глутен и лактоза и искат да се хранят по-здравословно е в основата на успеха на другия испанец с две звезди Мишлен, който почитателите на добрата кухня и иновациите в нея успяха да видят в София. Това провокира потомствения готвач Марио Сандовал, да обедини усилията си с една от химичните лаборатории в испанската столица. За работата си Сандовал и неговият авангарден ресторант „Coque” в Мадрид са отличени с две звезди Мишлен. Пред публиката в София мастър шефът представи кисело мляко с различни вкусове без в него да има лактоза … или мляко. Сладкият десерт, който по нищо не се различава от типичния йогурт, е направен чрез хидролиза на белтъци. Така продуктът е абсолютно подходящ за консумация от хора, които не трябва да приемат лактозни продукти. При това без да се губи удоволствието от вкусната храна. Това, че успява да прави от пиле мляко не е изненада. Марио Сандовал всъщност влиза още на 10-годишна възраст в кухнята, което не е странно, предвид, че е трето поколение готвач и до ден днешен работи редом със семейството и братята си в кухнята. Иновациите също вървят по наследство. Семейството на Сандовал създава нова порода мини прасета, чието месо съдържа с 30% по-малко мазнини, а специалната техника на приготвяне на свинското го прави диетично и здравословно. Целта на Марио е да покаже традиционните вкусове на испанската кухня, но с нови методи и с помощта на молекулярната химия. И успява. Освен йогурт без съдържание на кисело мляко, Сандовал залага на ферментирали храни, които забърква лично от традиционни испански продукти и ги оставя да отлежават заедно година преди да се превърнат във ферментирала паста, наречена испанско кимчи, която изненадващо не мирише ужасяващо. И придава екзотичен, но здравословен вкус на ястията. От червено грозде прави изсушена маса, подобна на подправка, в която пече мръвки, за да са по-здравословни. И всичко това с усмивка и финес. Неслучайно Сандовал прилича повече на холивудска звезда, отколкото на готвач, който прекарва повече от 18 часа в денонощието в кухнята.   Марио Сандовал: Готвя без огън с дрожди Последното ми предизвикателство е готвене без огън, смее се Марио Сандовал на въпроса има ли граници авангардизма му в кухнята. Работя върху приготвяне на ястия чрез винени дрожди. Те се смесват с вода и мая, а освободения въглероден двуокис сварява продуктите, разказва Сандовал малко преди да демонстрира техниката в майсторския си клас пред родния кулинарен елит. Страстта ми към работата е вградена в ДНК-то ми, наследил съм го от роднините си. Заради факта, че е трето поколение готвач и работи с братятата си, не пропускаме да го питаме кой всъщност е най-добрият мастър шеф в семейството му. Това е тригодишното ми дете, без колебание отговаря Сандовал. В него има заложби, обича да бърка всякакви ястия, да маже из кухнята. Меракът и желанието му, блесналите му очи са това, което зарежда мен за работата ми, допълва испанският кулинарен гуру. И споделя, че всъщност не му остава време да готви вкъщи, тъй като постоянно е зает с работа в ресторанта. Двете звезди, с които е отличен ресторантът, който управлява в Мадрид със сигурност не е венец на кариерата му, категоричен е Сандовал. Предстои още работа по заведението и налагането му, но имаме проект и да отворим нов ресторант на 40 километра от Мадрид, обяснява разпалено Сандовал, въпреки че почти не е мигнал предходната вечер, зает с подготовката за майсторския си клас в София. Концепцията е това да е ресторантът на бъдещето. В него всичко ще е свързано със земята и устойчивото развитие. Искаме да съчетаем традицията и иновацията, да готвим с мисъл за опазване на околната среда, обяснява идеята си Сандовал. И въпреки, че е известен като повелителят на молекулярната кухня признава, че всъщност обича да си похапва традиционни испанския ястия като паейа, кастилска супа или традиционна пилешка яхния.   Едуард Шатрук: Обичам простите ястия Ресторантът му е класиран на 18-то място в света Зад двете звезди Мишлен и 18-то място в света, на което е класиран ресторанта „Дисфрутар“ в Барселона, чиито създател и главен готвач е Едуард Шатрук, всъщност се крие съвсем неизненадващо много работа. Заедно с партньорите ми сме в ресторанта от 9 часа сутрин до 1 след полунощ. Всеки ден. Но не правихме това, за да получим звезди Мишлен, разказва той. Всъщност професионалната ни цел е хората да харесват храната при нас и да се връщат всеки ден. А това се постига само ако влагаш творчество в работата си, разказва Шатрук. И допълва,че почти денонощната работа всъщност не пречи на креативността, а я подклажда. Ако човек е пълен с много идеи, но не работи по реализацията им постоянно и всеки ден, не става нищо, категоричен е Шатрук. И въпреки, че всеки ден изненадва гостите си с ястия висш пилотаж като интересно приготвени мръвки или уникално пюре от чушки, испанският готвач всъщност сам предпочита да яде по-прости ястия. През почивните дни, колкото и да са редки те, обичам да хапвам ястия от добри продукти, приготвени само на скара или фурна. Обожавам и салата от домати и прясна риба на скара, допълва той. В ресторанта екипът не се храни с дегустационните менюта, които предлага на гостите си, а със съвсем традиционни испански ястия, които всяко семейство готви у дома. Висшата кухня е за гостите ни, категоричен е Шатрук. Най-важното във висшата кулинария са добрите продукти, обясни испанецът. Затова, въпреки че не е успял да пробва много ястия у нас, е категоричен, че вероятно те са добри, защото на изложенията в Интер Експо Център е успял да види добри продукти.", "date": "2018.11.18", "title": " Готвачите на Мишлен правят от пиле мляко\t\t\t"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%86%d0%b8-%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%b4%d0%be%d0%b3%d0%be%d0%b2%d0%be%d1%80-%d0%bd%d0%b0-%d0%ba%d0%be%d0%b1%d1%80/", "text": "Американската промоутърска компания „ Top Rank”  се опитва да се сдобие с правото да организира мачове на Кубрат Пулев. Българинът е официален претендент за световната титла в тежка категория на Международната боксаова федерация  (IBF),  след като победи Хюи Фюри в София миналия месец. Джон Уирт, бивш адвокат на известния промоутър Дон Кинг и представител на „ Top Rank”,  потвърди, че води преговори  с Кобрата, а сделката била поръчана от собственика на компанията Боб Аръм. Последният мач на Пулев бе организиран от Ивайло Гоцев.", "date": "2018.11.18", "title": " Американци предлагат договор на Кобрата"}
{"url": "https://trud.bg/%d1%80%d0%b8%d1%87%d0%b0%d1%80%d0%b4-%d0%ba%d0%bb%d0%b0%d0%b9%d0%b4%d0%b5%d1%80%d0%bc%d0%b0%d0%bd-%d1%87%d0%b5%d1%81%d1%82%d0%b2%d0%b0-40-%d0%b3%d0%be%d0%b4%d0%b8%d0%bd%d0%b8-%d0%bd%d0%b0-%d1%81%d1%86/", "text": "Пианистът Ричард Клайдерман празнува 40 години на сцената със световно турне, което включва и България. На 29 ноември пианистът ще излезе пред публиката в София, а на 1 декември ще свири във Варна. Над 90 милиона продадени албума, 267 златни и 70 платинени албума бележат концертната му кариера. Голямата годишнина беше повод и документалният филм за Клайдерман на БНТ „Ричард Клайдерман: да свириш Аделин“. За Ричард Клайдерман музиката е начин хората да се чувстват щастливи и да бъдат заедно. Не вярва, че с изпълненията си може да промени света. По ирония на съдбата обаче те са променили неговия свят. „Имах малка надежда, че ще стана известен във Франция, но и по целия свят. След 40 години мога да кажа, че „Балада за Аделин“ се превърна в невероятно приключение.“, заяви Клайдерман пред  . 22 милиона копия, продажби в 38 страни и много хора, които наричат децата си Аделин. Това е само началото, а в най-продуктивния си период Ричард Клайдерман излиза на сцената за над 200 концерта годишно. Сред тях са и гостуванията му в България, на които свири обичана от всички нас песен „Хубава си, моя горо“. „Да изсвириш произведение, свързано със страната, в която гостуваш, е жест, с който показваш на публиката, че цениш гостоприемството й. Хората в залата винаги се впечатляват. Изпълнението на тези произведения по мой начин винаги ми доставя удоволствие. Това е и своеобразно общуване със самата мелодия“, споделя Ричард Клайдерман. Голямата годишнина връща пианиста към спомените за трудното начало. Но това което си пожелава сега е още дълги да бъде на сцената. „Изключително съм горд с това, което постигнах дотук, но не забравям, че съм в настоящето, а бъдещето предстои.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Ричард Клайдерман чества 40 години на сцената с концерти в София и Варна"}
{"url": "https://trud.bg/%d1%88%d1%83%d0%bc%d0%b5%d0%bd%d0%ba%d0%b0-%d0%b4%d0%b0%d1%80%d1%8f%d0%b2%d0%b0-%d0%b4%d0%b8%d0%bc%d0%b8%d1%82%d1%8a%d1%80-%d1%82%d0%b0%d0%bb%d0%b5%d0%b2-%d0%bd%d0%b0-%d0%b4%d0%b2%d0%be%d1%80%d0%b0/", "text": "Българският творец Димитър Талев ще бъде увековечен в Алеята на писателите част от Двора на кирилицата в старата столица Плиска. Неговият бюст-паметник е дарение от почетния гражданин на Шумен и известна общественичка нотариус Ася Асенова, научи „Труд“. Тя е втори дарител на уникалния комплекс след като тази година със средства на 84-годишната бивша учителка Йорданка Савова бяха открити бюстове на четирима творци. Скулпторът Крум Дамянов, създател на емблематичния монумент 1300 години България над Шумен, е майстор на лика на Талев. Откриването съвпада със 120-та годишнина от рождението на автора на „Железният светилник“, напомнят от Двора на кирилицата и благодарят за човешката съпричастност. Тържествената церемония е във вторник, когато ще бъдат открити и бюст-паметници на бурятския писател Намжил Нимбуев, калмикския Давид Кугултинов и чеченецът Абузар Айдамиров. Те са финансирани от културно-историческия комплекс Двор на кирилицата. Събитието ще събере международни делегации, очаква се министърът на културата на Бурятия Соелма Дагаева, зам.министърът на културата на Калмикия Николай Санджиев. Интригуващо е, че в един ден ще бъдат уважени предствители на различни народи и религии – християнство, будизъм, ислям, обединени от азбуката, създадена в България. Мисията на Двора на кирилицата е да опази свещената ни азбуката и да покаже на народите от цял свят, че България и в частност първопрестолна Плиска е родина на кирилицата, казва създателят на комплекса Карен Алексанян. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Шуменка дарява Димитър Талев на Двора на кирилицата\t\t\t"}
{"url": "https://trud.bg/%d0%bf%d1%80%d0%b8%d0%b1%d0%b8%d1%80%d0%b0%d1%82-%d1%81%d0%b5-%d0%b2%d0%be%d0%b5%d0%bd%d0%bd%d0%be%d1%81%d0%bb%d1%83%d0%b6%d0%b5%d1%89%d0%b8%d1%82%d0%b5-%d0%b8-%d1%82%d0%b5%d1%85%d0%bd%d0%b8%d0%ba/", "text": "Военнослужещи и техника от Сухопътните войски, участвали в учението „Мирен страж 2018“, се прибират днес към местата за постоянна дислокация във военните формирования, съобщиха от Министерството на отбраната. Тактическото учение „Мирен страж 2018“ се проведе на учебен полигон „Корен“ от 14 до 16 ноември 2018 г. В момента на железопътна гара Казанлък се разтоварва бойна техника от състава на военно формирование 22 180 – Казанлък. На УП „Корен“ верижната бойна техника се товари на трайлери и от полигона ще бъде транспортирана до железопътна гара Харманли, където ще бъде натоварена на вагони и днес около 22.00 ч. ще бъде транспортирана до железопътна гара Карлово. Военнослужещи с колесна техника ще се придвижват по маршрута: полигон „Корен“, Хасково – автомагистрала „Тракия“ – село Труд – град Карлово. С автобуси по същия маршрут ще бъдат транспортирани и военнослужещите, участвали в учението. Органите на Военна полиция осигуряват съпровождането на военните колони. Цивилните участниците в движението по маршрута на колоните следва да изпълняват стриктно разпоредбите на Закона за движение по пътищата и Правилника за неговото прилагане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Прибират се военнослужещите и техниката от Сухопътните войски, участвали в учението „Мирен страж 2018“"}
{"url": "https://trud.bg/17-%d0%b3%d0%be%d0%b4%d0%b8%d1%88%d0%bd%d0%b0-%d0%b3%d0%b5%d1%80%d0%bc%d0%b0%d0%bd%d0%ba%d0%b0-%d1%81%d0%b5-%d1%80%d0%b0%d0%b7%d0%b1%d0%b8-%d0%bd%d0%b0-%d0%bf%d0%b8%d1%81%d1%82%d0%b0%d1%82%d0%b0/", "text": "Германската автомобилна състезателка София Фльорш се размина по чудо със смъртта след ужасяваща катастрофа по време на състезанието от Формула 3 в Макао. На един от завоите 17-годишната германка загуби контрол над болида си, които излетя над предпазната ограда и се заби в металната стена зад нея. Освен нея пострадаха още един пилот, двама маршали и фотограф, но впоследствие се оказа, че никой няма тежки поражения. От ФИА обявиха, че дори Фльорш била в пълно здраве, когато била закарана в болницата. След едночасово прекъсване състезанието било подновено, а британският пилот на „Ред Бул“ Дан Тиктъм спечелил победата.", "date": "2018.11.18", "title": " 17-годишна германка се разби на пистата"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%b5-%d0%bd%d0%b0%d1%87%d0%b5%d0%bb%d0%be-%d0%bd%d0%b0-%d0%bf%d0%b0%d1%80%d0%bb%d0%b0%d0%bc%d0%b5%d0%bd/", "text": "Председателят на Народното събрание Цвета Караянчева е начело на парламентарна делегация, която е на официално посещение в Япония. Цвета Караянчева ще бъде приета на специална аудиенция в императоракия дворец от Негово Величество императора на Япония Акихито в понеделник, 19 ноември 2018 г. Българската парламентарна делегация е на официално посещение в Япония на 19 и 20 ноември 2018 г. Визитата е по покана на председателя на Горната камара на парламента на Япония Чуичи Дате. В състава на делегацията са заместник-председателят на Групата за приятелство България – Япония Ихсан Халил, членовете на групата Димитър Данчев, Николай Александров и Пламен Христов, както и заместник-министърът на външните работи Георг Георгиев. Председателят на българския парламент и водената от нея делегация ще се срещнат с председателя на Камарата на съветниците (Горната камара) на парламента на Япония Чуичи Дате. По-късно Цвета Караянчева ще разговаря с председателя на Камарата на представителите (Долната камара) на парламента на Япония Тадамори Ошима. Българските парламентаристи ще се срещнат с министър-председателя на Япония Шиндзо Абе. Те ще разговарят също с групите за приятелство с България в Горната и в Долната камара на парламента на Япония. Програмата на посещението предвижда среща c председателя на Комитета за Европа на Японската бизнес федерация Хитоши Очи и с ръководството на Японо – българската асоциация. Цвета Караянчева ще посети библиотеката на японския парламент, където ще подари книги за културата и историята на България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.18", "title": " Цвета Караянчева е начело на парламентарна делегация, която е на официално посещение в Япония"}
{"url": "https://trud.bg/%d0%bc%d0%b8%d1%81%d1%82%d0%b5%d1%80%d0%b8%d1%8f-%d0%be%d0%ba%d0%be%d0%bb%d0%be-%d1%80%d0%be%d0%bd%d0%b0%d0%bb%d0%b4%d0%be-%d0%b8-%d0%bf%d0%be%d1%80%d1%82%d1%83%d0%b3%d0%b0%d0%bb%d0%b8%d1%8f/", "text": "Какво се случва между Кристиано Роналдо и Португалия? След Мондиал 2018 нито веднъж кавалерът на „Златната топка“ не е викан в националния отбор. Първоначално обяснението бе да му се даде шанс да се концентрира върху „Ювентус“. Сега обаче това е факт. Без Роналдо националният на Португалия спечели групата си от първа урна на Лигата на нациите след 0:0 като гост на Италия. На „Сан Сиро“ еврошампионите от 2016-а не показаха почти нищо в атака, но и „скуадрата“ почти не ги затрудни. Най-паметен бе 100-ият двубой на италианския защитник Джорджо Киелини. „ Роналдо все още е част от отбора – каза селекционерът Фернандо Сантуш. – Нямам съмнение в това.“ Кристиано е на първо място по мачове и голове за Португалия. В 154 двубоя нападателят се разписа 85 пъти. Единствено иранецът Али Даеи е вкарвал повече за своя национален тим – 109 попадения. Португалия ще бъде домакин на финалния турнир в първа урна на Лигата на нациите, който ще е през юни. Тимът не може да бъде достигнат от Италия или Полша. В същото време Турция изпадна от втора урна на новия турнир. Победата на Швеция с 1:0 край Босфора даде шанс на „тре конур“ да се борят във финален дуел с Русия за първата позиция в групата. Шотландия ще има подобен мач с Израел, след като разгроми Албания с 4:0 в Тирана.", "date": "2018.11.18", "title": " Мистерия около Роналдо и Португалия"}
{"url": "https://trud.bg/%d0%bc%d0%b8%d0%bd%d0%b8-%d0%bc%d0%b5%d1%80%d0%ba%d0%b5%d0%bb-%d0%b8%d1%81%d0%ba%d0%b0-%d0%ba%d0%b2%d0%be%d1%82%d0%b0-%d0%b7%d0%b0-%d0%b4%d0%b5%d0%bf%d1%83%d1%82%d0%b0%d1%82%d0%ba%d0%b8/", "text": "Съперникът й заработвал €1 млн. годишно Анегрет Крамп-Каренбауер, която е потенциален наследник на канцлерката Ангела Меркел начело на нейния Християндемократичен съюз (ХДС), заяви, че обмисля “крайната мярка” въвеждане на квоти за дами в Бундестага, предаде Ройтерс. В партията има правило от 1996 г., че една трета от кандидатите в партийните листи трябва да са жени, но според Крамп-Каренбауер, наричана мини-Меркел, то не е взето насериозно. Ново проучване в редиците на ХДС й отреди първо място в надпреварата за лидерския пост и потенциално за канцлерския с 46 на сто. Втори е отдавнашният враг на Меркел Фридрих Мерц с 31%. Бизнесменът, който преди години се оттегли от политиката, обяви завръщане, след като Меркел съобщи, че няма да се кандидатира за председател на ХДС на предстоящия конгрес през декември. В интервю за неделното издание на в. “Билд” той за първи път разкри доходите си – около 1 млн. евро годишно. Разкритикуван за скорошно изказване, че принадлежал към горните слоеве на средната класа, Мерц уточни, че това не било чисто икономическо понятие.", "date": "2018.11.18", "title": " Мини-Меркел иска квота за депутатки\t\t\t"}
{"url": "https://trud.bg/%d0%b3%d0%bb%d0%b0%d1%81-%d0%bd%d0%b0%d1%81%d1%8a%d0%bd-%d0%bc%d0%b8-%d0%ba%d0%b0%d0%b7%d0%b0-%d1%80%d0%b8%d1%81%d1%83%d0%b2%d0%b0%d0%b9-%d1%81-%d0%bf%d1%80%d1%8a%d1%81%d1%82%d0%b8/", "text": "Фризьорка посвети изложбата си на българския народ Маникюристката рисува с пръсти, нокти и длани Светла Звездова работи в салон за красота, тя е фризьор, маникюрист, педикюрист – все неща, които от години прави с любов. От година и половина обаче тя има още едно занимание – рисува. И така е обсебена от него, че вече е готова с изложба – казва се „Послание към българския народ”. Ще я открие следващата събота на 23 ноември вечерта в читалище „Никола Вапцаров” в кв. Овча купел на бул. „Цар Борис III” 132. Светла рисува, но не с четка, а с пръсти, нокти и длан. “Не съм си и представяла, че на 50 години ще започна нещо толкова ново в живота си”, споделя тя пред “Труд”. Симпатичната украинка е влюбена в България, живее от 28 години в София, а да се занимава с рисуване я подтиква синът й Младен и … глас в съня. Кураж и морална подкрепа да продължи й дава покойният вече професор Божидар Димитров, с когото Светла специално се среща месец преди той да почине. Историята с новото й занимание започва съвсем неочаквано. Като много вярваща християнка, тя приема това като дар от Бога. В началото на миналата година 26-годишният й син я изненадва с предложение, което казва между другото: “Мамо, защо не започнеш да рисуваш, защо не опиташ?” Разбира се, майката маха с ръка и не приема сериозно думите му. Но това се повтаря няколко пъти, и накрая направо я моли като вярваща да попита Господ – трябва ли и може ли да рисува… Върхът на всичко е, когато една сутрин той й дава пари и просто я уведомява: “В салона за красота днес ще донесат нещо, което съм поръчал, просто го плати”. И когато куриерът идва, се оказва, че носи … маслени бои и платно. Светла е озадачена, дори притеснена истински, и отива в любимата си черква “Св. Георги” да попита Господ какво става със сина й, защо й говори така. Цяла седмица тя дори не разопакова от найлона пратката, докато след дни странен сън не я събужда. Тя чува чува глас, който й казва, че трябва да рисува с пръсти. Сутринта веднага споделя на сина си и той като млад човек с усмивка предлага: “Ще попитам чичко Гугъл, който знае всичко”. И Младен влиза в интернет, където намира информация за хора, които рисуват с пръсти. Въпреки че всеки ден рисува фантазиите си – е, върху ноктите на жените, това тя намира за техника, която човек може да постигне след обучение, но не и повод да започнеш да се занимаваш сериозно с рисуване. Синът обаче е настоятелен и я моли да си купи блокче за рисуване и просто да пробва върху него. Опитът й започва изненадващо една вечер след работа, когато се прибира с детско блокче. Сяда пред масата и разтваря прословутата пратка с подаръка. Вътре има и четка за рисуване, но тя чува пак онзи глас от съня: “Рисувай с пръстите, рисувай с пръстите…”. И започва да маже с пръст върху блокчето. Неочаквано вижда, че нещата се получават. На другия ден прави първата си рисунка, но върху платното. Така започва всичко. Естествено, в началото много плаче, защото не може да повярва какво се случва и как така ръцете й едва ли не се движат сами. Тя разказва, че когато спре, след това вече нищо не може да направи. Преди да започне всяка картина Светла първо се прекръства и казва: “Господи, аз не знам, но ти знаеш.” И нещата се нареждат. После някак от само себе си решава да хване и четката, така се появява картината й “Богинята Бастет”, египетската богиня-котка, чийто останки от десетилетия търсят в Странджа. Пръстите, с които рисува, са показалецът и кутрето, а освен тях използва ноктите и дланите си. Всяка картина освен, че е правена с много любов, има свой замисъл. Музиката я зарежда. Слуша непрекъснато – особено българска, космическа… важното е да я докосне. Обожава “Притури се планината”и “Излел е Делю хайдутин”, българското хоро не може да замени с нищо. Когато го слуша, няма клетка в тялото й, която да не усеща ритъма. Първото хоро Светла изиграва на сватбата си. Тя е украинска гражданка, родена е в Донбас, а е израсла в Крим. Във вените й тече руска, полска и украинска кръв. Любовта към България идва от нейната майка, която много обича нашата страна и често си пее “Моя страна, моя България”. Разказва, че още от малки всички са възпитавани в любов към “българските братушки” – народ, близък по вяра, култура и душа. Когато през 1990 г. подготвя багажа си за България – предстои сватбата й, тук е криза, там при тях е перестройка от години. “От една криза дойдох в друга криза, и така цял живот”, смее се кримчанката. Светла е убедена, че щом българските песни летят в Космоса, значи народът ни е богоизбран. Нейна приятелка е певицата Диана Дафова. И когато чува песента й “Аадия” – микс от ортодоксални мелодии и български фолклор, която също лети в Космоса, й идва идеята да сътвори нова серия от картини за друга изложба “Агарта – тайнствената земя”. Но това ще се случи по-натам. В изложбата, която Светла Звездова вече подрежда в столичното читалище “Никола Вапцаров” в район Овча купел, има 25 картини, като във всяка от тях се съдържа едно изречение или дума, които са свързани. “Много са различни, в тях има и от историята…, но това ще разкажа в деня на изложбата, и така всички ще стигнат до моето послание”, обяснява фризьорката художничка. Историкът професор Божидар Димитров е човекът, който й дава голям кураж и морална подкрепа. Всъщност тя не го познава, но търси начин да стигне до него и двамата се срещат. За нея той е голям родолюбец, човекът, който смята, че българите са богоизбран народ, нещо, в което самата Светла е убедена. Когато са готови, историкът вижда всичките й картини. Тя му споделя част от посланията, които се оказва, че той … знае. Говорят за историята, а накрая професорът й признава, че е шокиран – в същия ден, когато те се срещат, се оказва, че той е прочел архиви от XI век, в които пише същото, което тя му говори – за чувството й за България. Сега тя много съжалява, че Божидар Димитров няма да присъства на изложбата й, която той също очаквал с нетърпение да открие.", "date": "2018.11.18", "title": " Глас насън ми каза: Рисувай с пръсти!\t\t\t"}
{"url": "https://trud.bg/%d0%bd%d0%b0%d0%b4-200-%d0%ba%d0%be%d0%bb%d0%b8-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d0%b2-%d1%88%d1%83%d0%bc%d0%b5%d0%bd/", "text": "С повече от 200 коли стартира протестът в Шумен в неделя, а броят им спонтанно се увеличаваше, докато стигнат до пътен възел „Белокопитово“ на магистрала „Хемус“. За около 2 часа бе блокирано движението там в различни направления, докато в 14 часа полицията оповести алтернативни маршрути и започна изтегляне на образувалите се колони от автомобили. Протестиращите продължиха шествието си по улиците на града и са категорични, че продължават и през седмицата. Исканията им са свързани не само с високите цени на горивата, а и с ниския стандарт на живот. Шуменци обясняват, че искат европейски доходи. Освен това настояват и за намаляване на броя на депутатите в парламента. След 15 часа протестиращите отидоха пред дома на областния управител на Шумен проф. Стефан Желев. Викове „Оставка“, призиви за напускане на поста, огласяха центъра на града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.18", "title": " Над 200 коли на протест в Шумен"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd%d1%8a%d1%82-%d1%85%d1%80%d0%b8%d1%81%d1%82%d0%be-%d1%8f%d0%bd%d0%b5%d0%b2-%d0%b5-%d0%bd%d0%b0%d0%bc%d0%b5%d1%80%d0%b5%d0%bd-%d0%bc%d1%8a%d1%80/", "text": "Бизнесменът Христо Янев е намерен мъртъв в апартамента си в Свиленград днес в ранния следобед, съобщава  Той e сред учредителите на местния „Ротари клуб“ и един от най-щедрите спомоществователи в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.18", "title": " Бизнесменът Христо Янев е намерен мъртъв в дома си в Свиленград"}
{"url": "https://trud.bg/%d0%bc%d0%b5%d0%bd%d0%b4%d0%b0-%d1%81%d1%82%d0%be%d1%8f%d0%bd%d0%be%d0%b2%d0%b0-%d0%b8%d0%b7%d0%bd%d0%b5%d0%bd%d0%b0%d0%b4%d0%b0%d0%bd%d0%b0-%d1%81%d1%8a%d0%bc-%d1%87%d0%b5-%d1%81%d0%b8%d0%b4%d0%b5/", "text": "Председателят на парламентарната бюджетна комисия и депутат от ГЕРБ Менда Стоянова изрази изненада от   на другия вицепремиер Красимир Каракачанов от властта. „Изключително съм притеснена и изненадана, разбира се, от това, което чух от господин Сидеров, че той вече търси друг формат на участие в управлението, искайки господин Каракачанов – другият лидер на другата партия, другият вицепремиер, също да се оттегли от властта“, каза Менда Стоянова пред  . „Те трябва да се разберат искат ли да бъдат във властта в лично качество, като лидери, или ще участват във властта през парламента и само със свои представители – министри и заместник-министри. Това е проблем, който трябва да го уточнят те тримата“, добави тя, визирайки коалицията „Обединени патриоти“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.18", "title": " Менда Стоянова: Изненадана съм, че Сидеров иска оставката на Каракачанов"}
{"url": "https://trud.bg/%d0%bf%d0%be%d0%bb%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d1%80%d1%83%d1%81%d0%b8%d1%8f-%d0%bc%d0%be%d0%b6%d0%b5-%d0%b4%d0%b0-%d0%bd%d0%b0%d1%85%d0%bb%d1%83%d0%b5/", "text": "Премиерът на Полша Матеуш Моравецки заяви, че Русия може да започне настъпление в Украйна след пускането в експлоатация на газопровода „Северен поток 2“, предава РИА Новости. По думите на полския министър-председател, „ескалацията на агресията“ по отношение на Киев може да последва, когато украинската газопреносна система престане да играе за Москва „толкова важна роля“. Според мнението на полския премиер, „Нищо няма да спре Русия да тръгне срещу Киев“. Той обърна внимание, че руската страна влага получените от продажбата на природен газ в Европа средства в модернизация на армията си. „Вие ще бъдете удивени от това, кого ще цитирам сега, но Ленин веднъж казал, че капиталистите са толкова алчни, че „ни продават дори въжето, на което ще ги обесим““, добави премиерът.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.11.18", "title": " Полският премиер: Русия може да нахлуе в Украйна след пускането на „Северен поток 2“"}
{"url": "https://trud.bg/%d1%85%d0%b0%d0%be%d1%81-%d0%bd%d0%b0-%d0%bf%d1%8a%d1%82%d1%8f-%d0%b4%d1%80%d0%b8%d1%84%d1%82-%d0%bf%d1%80%d0%b5%d0%b4-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d0%be%d0%b1%d0%b7/", "text": "Шофьор с „Голф” върти гуми на жълтите павета Надрусан протестира с колата в град Левски Хаос и провокации белязаха днешния ден по пътищата на страната. Протестиращи срещу ниския жизнен стандарт затвориха входа и изхода на Бургас по обед, което образува километрични опашки по магистрала „Тракия”. Шепа хора успяха да затворят дори границата с Гърция при ГКПП-Кулата за два часа. Впоследствие жандармерията успя да освободи гранично-пропускателния пункт и до ескалиране на напрежението не се стигна. Над 2000 полицаи бяха ангажирани да се грижат за обществения ред в страната в неделя, половината от тях в София, където протестът беше рехав, а в късния следобед най-интересното бе, че полицията задържа шофьор на „Голф” за дрифт пред Народното събрание. Вътрешното ведомство разпространи и кадри с неподчинението на бабаита и задържането му.  В Гоце Делчев протестираха под сто души, но и там успяха да блокират ГКПП-Илинден-Ексохи за половин час.  Обобщено, исканията на протестиращите, част от които изглеждаха политически подготвени, се обобщават с настояване за европейски доходи и бойкот на цялата система. Освен дрифтаджията, в страната бяха засечени редица нарушения, свързани с незаконно блокиране на пътни участъци. В района на град Левски бяха съставени четири акта, задържан е и протестиращ, който е управлявал автомобила след употреба на наркотици. МВР напомни, че законите важат за всички и призовава протестиращите задължително да спазват дадените от полицейските служители разпореждания.", "date": "2018.11.18", "title": " Хаос на пътя, дрифт пред парламента (обзор)\t\t\t"}
{"url": "https://trud.bg/11-%d0%b4%d0%b5%d1%86%d0%b0-%d0%b6%d0%b5%d1%80%d1%82%d0%b2%d0%b8-%d0%bd%d0%b0-%d0%b8%d0%bd%d1%82%d0%b5%d1%80%d0%bd%d0%b5%d1%82-%d1%82%d0%be%d1%80%d0%bc%d0%be%d0%b7-%d0%b2%d1%81%d0%b5%d0%ba%d0%b8/", "text": "Едно на пет деца се е срещало с човек, когато познава от сайт С 10% от малолетните са разменяни секс съобщения Всеки ден 11 българчета са били жертви на поведението на недоброжелател в интернет. Това показват данни на Националния център за безопасен интернет, според които сигналите за дете в беда в мрежата за 2017 г. са над 4 000. От тях 2 878 са предадени на специалисти от ГДБОП, което означава – престъпление с деца в интернет. „Работили сме по много сигнали. Някои не са били реални. Най-често срещаните злоупотреби са сексуален тормоз и изнудване и разпространение на материали, съдържащи сексуална експлоатация през peer to peer мрежите”, съобщи пред „Труд” комисар Явор Колев, началник на отдел „Компютърни престъпления” към ГДБОП. Над 80 от случаите на комуникация между педофили и деца са разкрити през 2017 г., по които е повдигнато обвинение. В България се увеличават случаите на детска сексуална експлоатация в мрежата, алармира Колев. „Само за две седмици имаме 8 случая. Положителни са данните от гледна точна че хващаме престъпниците, но не е положително че случаите се увеличават”, коментира Колев. Голям процент от хванатите биват осъдени. Все повече са потенциалните жертви на педофилите, защото все повече българчета ползват интернет в сравнение с 2010 г., показва Национално представително изследване от 2016 г. 97% от децата у нас на възраст 9-17 г. са активни потребители на мрежата. Възрастта, в която те навлизат в дигиталната среда, устойчиво пада. През 2010 г. тя е 10 г., а през 2016 г. всяко четвърто дете е интернет потребител едва на 7 г., а някои влизат в сайтове още на 4 г. Все повече малчугани ползват социални мрежи, а понякога правят това без знанието на родителите си. 87% от децата у нас имат профил в такава мрежа, през 2010 г. делът им бил едва 54 на сто. Броят на най-малките потребители от 9 до 11 г. се е удвоил от 2010 г. насам и три четвърти от тях имат профил в социална мрежа, въпреки че Фейсбук не допуска потребители под 13 г. Тук е родителската безотговорност. Родителите трябва да знаят, че и Фейсбук има специални защити за под 18-годишните. Те правят лоша услуга на малчуганите, позволявайки им да се представят за по-пораснали, обясняват от Центъра за безопасен интернет. Освен това една трета от децата са под риск, защото оставят профилите си публични и всеки може да види информацията в тях. Все повече от тях споделят лична информация в акаунтите си като имената, училищата и хобитата им, както и снимки на лицата им. Те все още са по-предпазливи относно телефонните си номера и адреса си, но при 5% от тях тази информация е достъпна за всеки. Една трета от децата са общували в интернет с някого, когото не са срещали на живо. До такава среща е стигало едно на пет деца. При тинейджърите по-големи от 15 г. срещата след запознанство в интернет се превръща в норма. Тези излизания, обаче, често са с връстници и със знанието на родителите им. Изпращането на съобщения с текстове, снимки и клипове със сексуално съдържание засяга около 10% от децата и над 20% от по-големите тийнейджъри. За всяко второ от тях, което е получавало сексуално съобщение, това е било неприятно преживяване.   Все повече плашещо съдържание в сайтовете Всеки трети ученик е обиждан от връстник Тормозът онлайн и офлайн между децата в България е нараснал значително през последните шест години, сочи Национално представително изследване от 2016 г. Около 30% от децата са били обидени или засегнати от връстник през последната година, което е с 10% повече от 2010 г. Почти еднакъв брой момчета и момичета са били жертви на тормоз, но процентът на жертвите се увеличава значително с възрастта. Случаите на тормоз в интернет са 38% от общия тормоз над деца, което е огромен скок от 25% през 2010 г. Освен това, изследването показва, че все повече деца са видяли в интернет нещо, което ги е разтревожило, уплашило или разстроило. Делът им е нараснал от 10% през 2010 г. на 15% през 2016 г. Youtube има защити, с които може да се помогне до децата да не достига съдържание със секс или насилие. „Родителите трябва да имат абсолютен контрол на действията на децата си в интернет, постоянно да разговарят с тях, да знаят с кого общуват и какви профили къде имат, да контролират тези профили, децата да не подават информация за себе си в такива социални мрежи, къде учат, къде живеят, какви места посещават, защото това е информация, която ориентира сексуалните насилници”, смята комисар Явор Колев, началник на отдел „Компютърни престъпления” към ГДБОП. „Създаването на медийна компетентност у детето и критично мислене са най-сигурната превенция и защита за децата във виртуалния свят”, пък счита Георги Апостолов от Центъра за безопасен интернет. 48% от децата признават, че не различават истина от лъжа в нета. Според Апостолов влоговете и творчеството в интернет са добър метод за предпазване на детето от рискове.   Шефът на „Компютърни престъпления” в ГДБОП Явор Колев пред „Труд”: Филтрирахме 30 хил. страници за порнография с подрастващи – Г-н Колев, докъде стигна работата по съвместната инициатива на ГДБОП с доставчиците на интернет за изчистването на интернет трафика от детска порнография? – Ние с най-големите в България доставчици на интернет сме стигнали до доброволно от тяхна страна филтриране на съдържание с детска поргнография. Има списък на Интерпол с няколко хиляди интернет страници в световен мащаб, съдържащи детска порнография. Ние предоставяме достъп на доставчиците и те филтрират трафика на своите потребители към тези страници. Така 80% от българските потребители нямат достъп до такова съдържание. Към системата се присъединяват все повече доставчици и се стремим 100% от българските потребители да нямат достъп до такова съдържание. За тези 3-те години, в които системата работи в различни периоди са били филтрирани 30 хил. страници, в момента се филтрират 3-4 хил. Търсенето на съдържане със сексуално насилие над деца стимулира производството. Ние прекъсваме хранителната среда за този бизнес. – Откъде най-често педофилите набират жертвите си в интернет? По какъв начин действат? – Най-често педофилите набират жертвите си от социалните мрежи, а от тях най-популярна е фейсбук. Привличат ги снимки на деца от плажа или пред огледалото, и те създават профили, стават им приятели. Започва се комуникация, детето се извежда в някое месинджър приложение, и там пред камерата се кара да извършва едно или друго. Те са много изкусни психолози и много лесно успяват, особено с малките деца. Възрастта на ползване на интернет пада на 4 г. Педофилите примамват деца и през компютърните игри. Крайната цел е да изведат жертвата си на улицата и да злоупотребят сексуално с нея. – Колко често се стига до този краен вариант на престъплението? – Не се стига често, защото повечето от децата казват на родителите си за тормоза и те подават сигнал до ГДБОП.   В Европа 60% увеличение на порнографията с деца Двама педофили се вихрили в Бургас Веселина Ангелова, Мария Кехайова 60% от европейските държави докладват увеличение на разпространението на детска порнография в интернет. Това споделиха полицаи от Велико Търново, които са запознати с проблема. Те коментират, че развитието на интернет свързаните устройства и големия избор от платформи и услуги са използвани да увеличат анонимността и достъпа до съдържание със сексуална експлоатация на деца посредством криптирани услуги и даркнет. Това улеснява съхраняването и разпространението на подобни материали с по-нисък риск за откриване и премахване на съдържанието от интернет. Като причина се сочи и липсата на бдителност и информираност от децата и техните родители. “Европол отчита нарастване на стрийминга със сексуална експлоатация на деца и делът на материали, които са генерирани от непълнолетни”, допълват експертите. Цитират се случаи, разкрити от испанската полиция с арести в 5 държави на престъпна група, разпространявала детска порнография в даркнет платформи и затворена група в Skype. Сексманиаци се вихрят в интернет пространството и набират жертви предимно сред малките момичета. В средата на това лято в Бургас гръмна огромен скандал. Полицията арестува 30-годишният Иван Т. от Панагюрище по обвинение за сексуален тормоз по интернет над момиче на 12 години. Арестуван бе и шуменец, дебнел в интернет за малолетни и непълнолетни жертви.   Георги Апостолов, експерт: Самоубийствената игра „Син кит“ е лъжа Игри като “Син кит” са фалшиви новини, каза пред “Труд” Георги Апостолов от центъра за безопасен интернет. Играта обиколила медиите по света със сензационни заглавия, че кара през интернет деца да се самоубиват. Центърът е хванал лъжата в първите публикации за играта, появили се в сайтове у нас. “Тя се оказа подход за манипулация. Руски интернет център обясни, че информацията се разпространява през минимум 10 хил. бота”, съобщи той.   Деян Благоев, експерт: 100 000 с бг приложение за родителски контрол 100 хиляди души по света използват първото българско приложение за родителски контрол на таблети и смартфони Protect Your Kid, съобщи пред „Труд” Деян Благоев, управител на компанията, създала приложението. В България то е безплатно и е изтеглено 15 хил. пъти. То работи от година и половина. С него може да се види къде е детето, да се лимитира ползването на определени страници, игри и приложения, да се изключи телефона, но не и да се шпионират разговори и съобщения.   Цветан Цветанов, ГЕРБ: 35 000 непълнолетни в мрежи за трафик За последните 18 г. около 35 000 деца са попаднали в престъпни мрежи за трафик в България, съобщи председателят на ПГ на ГЕРБ Цветан Цветанов. По данни на Върховния комисариат на ООН 34 млн. души по света под 20-годишна възраст са станали жертви на трафик. „Най-голямото предизвикателство е интернет пространството. Ако не успеем да информираме децата и и да включим образованието, ние ги правим потенциални жертви”, допълни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " 11 деца – жертви на интернет тормоз всеки ден\t\t\t"}
{"url": "https://trud.bg/%d0%b2%d0%be%d0%b5%d0%bd%d0%b5%d0%bd-%e2%84%961-%d0%b3%d0%b5%d0%bd-%d0%b0%d0%bd%d0%b4%d1%80%d0%b5%d0%b9-%d0%b1%d0%be%d1%86%d0%b5%d0%b2-%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d0%b7/", "text": "До края на тази година няма да има ново увеличение на заплатите на военнослужещите в армията. Това отговори на в. „Труд” началникът на отбраната генерал Андрей Боцев. Въпросът бе провокиран от упоритите слухове, че ще има още едно допълнително увеличение, освен това, което влезе в сила от 1 януари т.г. със закона за държавния бюджет за 2018 г., на възнагражденията на военните в системата на отбраната. Слуховете в бойните части на войската тръгнаха от изявления на ръководството на МО. Военните усилено започнаха да говорят, че заплатите до края на годината ще се увеличат с още 10%. Като прибавим и повишението с още толкова от януари догодина, равносметката показва скок от 20% на парите на униформените. „За ново допълнително увеличение на заплатите на военните до края на годината аз не съм информиран”, категоричен бе ген. Боцев. Повишаване на доходите в отбраната е един от стимулите, на които се разчита да се привлекат повече кандидати за служба във войската – за войнишкия състав и за офицерския корпус. Още – в интервю на ген. Андрей Боцев утре в „Труд“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Военен №1 ген. Андрей Боцев: Заплатите за 2018 г. няма да се увеличават"}
{"url": "https://trud.bg/%d0%bc%d0%b0%d0%bb%d0%be%d0%b1%d1%80%d0%be%d0%b5%d0%bd-%d0%bf%d1%80%d0%be%d1%82%d0%b5%d1%81%d1%82-%d0%b7%d0%b0-%d0%be%d1%81%d1%82%d0%b0%d0%b2%d0%ba%d0%b0-%d0%bd%d0%b0-%d0%bf%d1%80%d0%b0%d0%b2%d0%b8/", "text": "Малоброен протест с искане за оставка на правителството се провежда пред Народното събрание. Пред паметника на Цар Освободител срещу Народното събрание се бяха събрали не повече от десетина души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.18", "title": " Малоброен протест за оставка на правителството пред Народното събрание"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d1%81-%d1%83%d1%87%d0%b0%d1%81%d1%82%d0%b8%d0%b5%d1%82%d0%be-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b0/", "text": "Един човек е тежко ранен при катастрофа с български автомобил край македонското село Псача в община Ранковце на магистралния път Куманово – Крива Паланка, предаде Македонската информационна агенция (МИА), цитирана от БНР. Автомобилът с български регистрационен номер е бил управляван от 48-годишен мъж. По пътя към Крива Паланка той изгубил контрол и се блъснал в товарен автомобил с албанска регистрация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.18", "title": " Катастрофа с участието на български автомобил в Македония, един човек е ранен"}
{"url": "https://trud.bg/%d0%b0%d0%bb%d0%b1%d0%b5%d1%80%d1%82-%d0%bf%d0%be%d0%bf%d0%be%d0%b2-%d0%b2-%d1%82%d0%be%d0%bf-20-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d0%ba%d1%83%d0%bf%d0%b0/", "text": "Алберт Попов постигна най-доброто българско класиране в Световната купа по ски-алпийски дисциплини от 32 години! 21-годишният софиянец зае 20-о място в слалома в Леви  ( Финландия )  след две стабилни карания в двата манша и общо изоставане само 2,49 секунди от победителя Марсел Хиршер (Австрия). Последният българин в топ 20 в състезание от Белия керван бе Петър Попангелов – 14-и през 1986-а. „ Чувствам се супер, за втория манш бях развълнуван, но не се притеснявах – заяви Алберт след финала. – Може би бях малко предпазлив, но в трудната стръмна част карах много добре. Колегите вече знаят кой съм и вече все по-често ще ме виждат в топ 30 на Световната купа.“ Иначе Хиршер триумфира в първия старт от сезона при мъжете, след като гигантският слалом на откриването в Зьолден  ( Австрия )  бе отложен. Австриезцът бе най-бърз и в двата манша, макар че изпревари само с 90 стотни Хенрик Кристоферсен  ( Норвегия ).  Трети на 1,41 секунди остана олимпийският шампион от Пьонгчанг Андре Мийрер  ( Швеция ).", "date": "2018.11.18", "title": " Алберт Попов в топ 20 на Световната купа"}
