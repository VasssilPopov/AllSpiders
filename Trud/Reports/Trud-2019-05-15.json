{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%bd%d0%be%d0%b2%d0%b0%d0%ba%d0%be%d0%b2-%d0%b2-%d1%85%d0%b0%d1%80%d0%bc%d0%b0%d0%bd%d0%bb%d0%b8-%d0%b7%d0%b0-%d0%b4%d0%b0-%d0%be%d1%82%d0%bf%d0%b0%d0%b4%d0%bd/", "text": "Кандидатът за евродепутат от листата на ГЕРБ и СДС Андрей Новаков се срещна с представители на транспортния бизнес от Харманли. Той пристигна в града по тяхна покана, а в разговорите се включиха още кметът Мария Киркова, представители на общинския съвет, на местния бизнес и НПО. Тук работят едни от най-големите транспортни фирми, чиито камиони правят освен български – и международен превоз. „Надявам се в следващия ЕП България да има пълноправен член в Комисията по транспорт, който да може да отстоява правата на българските шофьори и на когото винаги може да се обадите“, сподели с присъстващите Андрей Новаков. „Много е важно какви хора ще изпратим в Европейския парламент през следващия мандат, за да бъдат компетентни и твърди при защита на интересите на бизнеса“, подчерта той. Българските превозвачи са сериозна конкуренция в бранша. Вие сте инвестирали в нови и модерни камиони, работите много професионално и плащате стабилни заплати на шофьорите, затова конкуренцията се дразни, обясни Андрей Новаков. В България има 70 хиляди камиона, 5 хиляди карат в страната, останалите 65 хиляди са на международния пазар и това няма как да не засегне конкурентите от Европа“, подчерта кандидатът за втори евро-мандат. Той прогнозира, че вероятно ще отпаднат част от неиздържаните текстове в сегашния вариант на пакет Мобилност и през 2020 година ще бъде приет регламент.  Пред симпатизантите си в Харманли Андрей Новаков изтъкна, че България получава четири пъти повече пари от Европейския бюджет, отколкото внася. Редица програми предлагат възможности за финансиране на проекти, но ние малко се възползваме от тях, сподели наблюденията си Новаков. Той демонстрира търсачка на български език, създадена от екипа му, която улеснява кандидатстването по евро-програмите без излишна бюрокрация и загуба на време. Андрей новаков поздрави кмета Мария Киркова за това, че Харманли е преобразен . „Явно тук управлява добър стопанин“, подчерта той и припомни, че 80 % от всички инвестиции в публичния сектор се правят с пари от европейския бюджет. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Андрей Новаков в Харманли: За да отпаднат част от текстовете на пакет „Мобилност“, трябва да изпратим в ЕП компетентни хора\t"}
{"url": "https://trud.bg/%d0%bf%d0%be-%d0%bc%d0%b0%d0%bb%d0%ba%d0%be-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d0%b7%d0%b0-%d0%be%d0%b1%d0%b5%d0%b7%d1%89%d0%b5%d1%82%d0%b5%d0%bd%d0%b8%d0%b5-%d0%bf%d0%be/", "text": "Клиентите няма да бъдат куриери За тотална щета на автомобила няма да ходим до КАТ По-малко документи ще изискват застрахователите от гражданите и фирмите, за да изплатят обезщетение по полиците “Каско”, “Гражданска отговорност”, както и по всички останали застраховки като например тези за имущество или земеделска продукция. Всички данни, които са налични в държавните и общински институции, ще трябва да се набавят от самите застрахователи, а не да се изискват от техните клиенти. “Застрахователят не може да изисква документи и доказателства, налични при административен орган, организация, предоставяща обществени услуги, лице, осъществяващо публични функции и/или орган на съдебна власт, а ги осигурява служебно за нуждите на съответното производство”. Това гласят промени в Кодекса за застраховането, които са пуснати за обществено обсъждане от правителството. Те са част от мащабна реформа, чиято цел е намаляване на бюрокрацията. Един от документите, които някои застрахователи изискват в момента при счупено стъкло или странично огледало откъм тротоара, е бележка от полицията, че вандалската проява е регистрирана. За целта собственикът на колата първо трябва да отиде до полицията и да обясни какво е станало. Бележката от МВР обаче не се взима същия ден, а трябва да се отиде и на следващия. А след това клиентът трябва да я занесе на застрахователя. С промените, ако застраховател държи да получи документ от полицията, ще трябва да ангажира свои хора, които да го изискат. А клиентът само ще трябва да съобщи за инцидента на МВР. Друга промяна ще облекчи изплащането на обезщетение при тотална щета на автомобила, т.е. когато разходите за ремонта са над 70% от стойността му. Предвижда се застрахователят, който установи тотална щета за автомобил, ще изпраща информацията на МВР. Служителите в полицията ще прекратят регистрацията на колата и ще уведомят за това застрахователя. Като специално е посочено, че не може да бъде отказано изплащането на обезщетение, ако в МВР действат бавно и застрахователят не е получил отговор за прекратяване на регистрацията. В момента се изисква клиентът да занесе документите за тоталната щета в КАТ, а след като регистрацията бъде прекратена да даде бележка за това на застрахователя за да получи парите си.   Намаляват възможностите за отказ По полиците “Гражданска отговорност” застрахователите няма да могат да откажат плащане на обезщетение поради липса на образувано производство или издаден акт на виновния водач, гласят предложените промени в Кодекса за застраховането. Това се прави тъй като в момента има случаи застрахователи да не се произнасят по даден случай и да не плащат с мотива, че не знаят кой е виновен. С друга промяна ще отпадне изискването шефовете на застрахователи да представят нотариално заверено копие от дипломата си за висше образование. Ще бъде достатъчно да дадат данни за номер, дата и издател на дипломата, ако тя е придобита в България, а проверка дали това е вярно ще правят от Комисията за финансов надзор.", "date": "2019.05.15", "title": " По-малко документи за обезщетение по „Каско”\t"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%be%d1%82%d0%bb%d0%b0%d0%b3%d0%b0-%d0%bc%d0%b8%d1%82%d0%b0%d1%82%d0%b0-%d0%b2%d1%8a%d1%80%d1%85%d1%83-%d0%b0%d0%b2%d1%82%d0%be/", "text": "Държавният глава на САЩ Доналд Тръмп планира да отложи налагането на мита за автомобилния внос в страната за срок от още шест месеца, предава АФП. Източници от бранша разкриват, че целта е в периода да бъде договорена сделка. Тръмп заплаши да наложи 25% мита върху автомобилния внос – закана, която притесни най-вече Европейския съюз и Япония, както и Мексико и Канада. Крайният срок за обявяване на решението за тарифите изтича в събота. Мотивът за налагането им бе обвързан с националната сигурност на САЩ. Според източниците на агенцията обаче, американският президент ще отложи въвеждането на тарифите. Нови мита рискуват да изострят и без това напрегнатите търговски отношения с основните търговски партньори на Вашингтон заради наказателните мита върху стомана и алуминий, които САЩ наложиха по-рано. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Доналд Тръмп отлага митата върху автомобилния внос за САЩ"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%8a%d1%82-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d0%b3%d0%b5%d1%80%d0%b1-%d0%b0%d0%bd%d0%b4-2/", "text": "Много е лесно да обясня какво е Европа, както и смисъла от Европейския съюз, когато само с поглед, на 500 м, се виждат резултатите от поне 10 реализирани проекта. Това каза кандидатът за евродепутат Андрей Новаков в село Ягода, община Мъглиж. Новаков бе заедно с Николай Диков, който също е част от листата на ГЕРБ за предстоящите избори за Европейски парламент, за да се включат в официалното откриване на изцяло рехабилитирана улица в мъглижкото село. Проектът включва ремонт на главен водопроводен клон, цялостно асфалтиране на уличното платно и подмяна на тротоарните площи. Стойността е 1 155 000 лв., средствата са отпуснати от Министерство на регионалното развие и благоустройството. По време на откриването стана ясно, че и други улици ще бъдат ремонтирани и още 1.3 км от водопроводната мрежа обновени, което се случва благодарение на европейската солидарност. „Важно е Европа да бъде на регионите, да се усеща от всеки един човек. Тук не се е случвало нищо от 50 години насам, а днес имаме обновени площад, улици, стадион, много други неща, които са важни за всеки един от нас. Това е първото ми посещение в Ягода, но съм сигурен, че няма да е последното. Ваш приятел и посланик съм“, подчерта Андрей Новаков.  Той допълни, че кметът на Мъглиж Господин Господинов и екипът му са получавали и няма да спрат да получават регионална, държавна и европейска подкрепа, защото само с обща и координирана работа се постигат добри резултати. „Убеден съм, че съм част от най-добрата листа, съставена от кандидати, които ще отнесат всеки един регионален въпрос до Европейския парламент. Вярвам на Андрей Новаков, защото той е бил пример точно за това – темите, които вълнуват нас тук, да бъдат включени в европейския диалог, за да имат своето решение“, допълни и Николай Диков. „Като общински съветник през последните осем години разбрах, че е от ключово значение да имаме нашия глас в ЕС. Затова е и моя кауза да осигурим дългосрочна и стабилна работа на енергийния комплекс „Марица изток“, както и на целия ни регион“, категоричен бе Диков.  Андрей Новаков подчерта, че ще отстоява бъдещето не само на източномаришката енергетика, но и на цялата старозагорска област. „Хората, които дават честния си труд, заслужават подкрепа, дължа им го“, заяви той. Заместник-кметът на Мъглиж д-р Душо Гавазов поздрави кандидатите за представители в Европейски парламент за усилията и помощта до този момент и изрази убеждението си, че това няма да се промени. Той допълни, че предстои ремонт и на други улици, както и внедряването на мерки за енергийна ефективност на сградата на общинската администрация. „В Мъглиж ще бъде изградено и футболно игрище с изкуствена настилка, отново чрез оперативните програми“, допълни д-р Гавазов. Той припомни още, че през изминалия програмен период е извършен ремонт на читалища в селата Ягода, Ветрен, Тулово и Дъбово. Рехабилитация е имало и за водопроводна и пътна мрежа в общината. Заедно с кандидатите за евродепутати Андрей Новаков и Николай Диков бе и областният координатор на партията Пламен Йорданов. Заедно те се срещнаха и с жители на селото в местното читалище. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Кандидатът за евродепутат от ГЕРБ Андрей Новаков: Много лесно се говори за Европа, когато виждаме резултатите от нейната подкрепа\t"}
{"url": "https://trud.bg/%d0%b5%d0%ba-%d0%bd%d0%b8-%d0%bf%d0%be%d0%be%d1%89%d1%80%d1%8f%d0%b2%d0%b0-%d0%b7%d0%b0-%d0%b1%d0%be%d1%80%d0%b1%d0%b0%d1%82%d0%b0-%d1%81%d1%80%d0%b5%d1%89%d1%83-%d0%bf%d1%80%d0%b0%d0%bd%d0%b5%d1%82/", "text": "Европейската комисия   Коригендум на Националния доклад за 2019 г. за България, включващ задълбочен преглед относно предотвратяването и коригирането на макроикономическите дисбаланси. Извършената промяна е в резултат на предоставената аргументирана информация от българските власти и се отнася до текста по отношение на докладите за съмнителни сделки, изпратени от финансовите институции към звеното за финансово разузнаване, които касаят местни видни политически личности. С промяната в част 4.2.2 „Борбата срещу изпирането на пари“, Комисията заменя израза „2/3“ с „Определен брой“ и по този начин се потвърждава напредъка на българските институции по отношение на борбата с изпирането на пари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " ЕК ни поощрява за борбата срещу прането на пари"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b5%d0%bd%d0%b8%d1%8f%d1%82-%d0%bc%d1%8a%d0%b6-%d0%b2-%d0%ba%d0%be%d1%81%d1%82%d0%b5%d0%bd%d0%b5%d1%86-%d0%b5-%d1%83%d0%b1%d0%b8%d1%82-%d1%81-%d0%b8%d0%b7%d1%81%d1%82/", "text": "ц, който е братовчед и съсед на издирвания убиец Стоян Зайков, е убит с изстрел в брадата. Това обявиха главният секретар на МВР Ивайло Иванов и окръжният прокурор на София Николова на спешен брифинг. Мъжът е бил видян жив за последно около 18 часа вчера. Работи се по всички версии, включително и че може да е станал жертва на Зайков. Оръжието, с което е убит Валентин, обаче е различно от това, с което Стоян е застрелял бившата си жена Милена миналия четвъртък. Ивайло Иванов отрече убитият да е имал някакви взаимоотношения с Милена, което да е повод за разправа от страна на издирвания Зайков. По-рано Валентин обясни, че са скарани със Стоян, защото е обирал къщата му няколко пъти. Служители на реда са разговаряли с Валентин вчера и той ги е уверил, че не се страхува. Убитият е разведен, има син. Баща му живее в село Очуша. Разследващите два пъти ходиха до там заради сигнали, че наблизо е забелязан Зайков. Убийството на Валентин е станало в момент, когато Костенец гъмжи от полиция и барети, които издирват убиеца на Милена. Главният секретар на МВР отново призова гражданите да подават сигнали, ако забележат подозрителен човек, който може да бъде издирваният бивш затворник. Приживе Валентин коментира извършеното от неговия братовчед убийство и предупреди, че според него Стоян няма да се предаде и ще стреля на месо при опит да бъде задържан. Хората в квартала коментираха, че Чане може да се е крил именно на неговия таван и е възможно, когато Валентин го е открил Стоян да го е убил, за да не го издаде. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Намереният мъж в Костенец е убит с изстрел в брадата, подозират Стоян Зайков"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%be%d1%87%d0%b0%d0%ba%d0%b2%d0%b0-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd-%d0%b4%d0%b5%d0%b1%d0%b0%d1%82-%d0%b8/", "text": "Президентът Румен Радев прие на „Дондуков“2 министъра на правосъдието Данаил Кирилов. Разговорът е част от поредицата срещи, които държавният глава инициира с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор. Това съобщиха от пресслужбата на президентството. По време на срещата президентът акцентира върху професионалната компетентност и изявената независимост като критерии за избора на новия главен прокурор. Държавният глава подчерта и необходимостта от обществен дебат като гаранция за прозрачността на процедурата по номинирането и избора. Сред темите на разговора бяха също така ходът на правосъдната реформа, независимостта на съдебната власт, правомощията и отговорността на „тримата големи“, както и прилагането на Механизма за сътрудничество и оценка. Утре президентът Румен Радев ще проведе среща с председателя на Върховния административен съд Георги Чолаков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Президентът очаква обществен дебат и прозрачна процедура при избора на нов главен прокурор"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bd%d0%b5%d0%be%d0%b1%d1%85%d0%be%d0%b4%d0%b8%d0%bc%d0%b0-%d0%b5-%d0%bf%d0%be-%d0%b3%d0%be%d0%bb/", "text": "Инспекторатът към ВСС да бъде ефективен гарант, че магистратите, кандидатстващи за поста главен прокурор, отговарят на необходимите за това критерии, призова днес президентът Румен Радев на среща с главния инспектор в Инспектората към Висшия съдебен съвет Теодора Точкова. Това съобщиха от пресслужбата на „Дондуков 2“. Държавният глава посочи, че отклонения от законовите предписания по отношение на независимостта на кандидатите, техния морал, професионализъм, декларирани доходи и имущество, впоследствие могат да компрометират дейността на прокуратурата. Разговорът се проведе в рамките на поредицата от срещи, които държавният глава инициира във връзка с критериите за избор и правомощията на следващия главен прокурор. Според президента Радев е необходима по-голяма прозрачност при деклариране на доходите и имуществото на магистратите, за да няма различия с режима за деклариране от лицата, заемащи други висши публични длъжности. Теодора Точкова беше категорична, че Инспекторатът към Висшия съдебен съвет ще изпълни своите правомощия, съгласно закона, при избора на новия главен прокурор. На срещата бяха разменени мнения за дейността на съдебната система и за реформата в българското правосъдие АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Президентът Радев: Необходима е по-голяма прозрачност при деклариране на доходите и имуществото на магистратите"}
{"url": "https://trud.bg/69-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d1%87%d0%b5%d0%bb%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be/", "text": "69-годишен мъж загина при тежка катастрофа на пътя Ловеч – село Умаревци, предаде „Дарик“, позовавайки се на информация от областната дирекция на МВР. Инцидентът е станал малко преди 17.30 часа днес. Челно са се сблъскали два леки автомобила, като водачът на единия от тях е починал на място. Другият водач – 18-годишен младеж, е приет в Спешно отделение на ловешката болница, но без опасност за живота. Движението по пътя Ловеч – Левски, в участъка от Ловеч до село Умаревци, е ограничено за всички автомобили, тъй като в момента екипи на полицията правят оглед на произшествието. Водачите се пренасочват по обходен маршрут Ловеч – с. Горан – с. Умаревци и в двете посоки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " 69-годишен мъж загина при челна катастрофа край Ловеч"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b8%d1%8f%d1%82-%d1%80%d0%b0%d1%81%d1%82/", "text": "Икономическият растеж на България е малко по-висок от средноевропейския, но е крайно недостатъчен, за да достигне нивото на европейските държави. За да стане това, е нужен нов икономически модел за страната, който да не разчита на „икономиката на ишлемето“. Това заяви пред   вицепремиерът Томислав Дончев. Той коментира скорошната оставка на земеделския министър Порожанов и обясни, че около казуса с националната стратегия за детето има лоша комуникация с обществеността. Оставките са утвърдена, политическа реакция, когато има обществени съмнения и напрежение. Тя е вид поемане на отговорност, коментира оставката на земеделския министър вицепремиерът Дончев. „Политиката не е само административно занятие, персоната също има значение“, каза той. Ако някъде има „дерибейство“ с горите, искам да науча – така вицепремиерът коментира думите на Валери Смиеонов, че кадри на ДПС управяват горите. Той отрече да има хора на ДПС в правителството. По думите на вицепремиера Дончев партньорството с ДПС е неприемливо, а коалицията с Обединените патриоти е била необходима и носи известни минуси. Томислав Дончев призна, че желание да се разбере кои висши чиновници и политици имат офшорни сметки, но изрази съмнение това да се осъществи заради правилата за пазене на банкова тайна в чужбина. „Бих бил много любопитен да разбера“, коментира той. Дончев допълни, че вярва, че прокуратурата иска да стигне до отговора, но това няма да стане лесно. „Това е трудна битка. Спор няма, че поне трябва да бъде започната“, каза още. Томислав Дончев заяви, че чужди инвестиции има, но е нужно да са повече и да не бъдат само в сферата на услугите. Растежът на България е малко по-висок от средноевропейския, но е недостатъчен, за да достигнем Европа бързо, призна Дончев. Има нужда от смяна на икономическия модел, заяви Дончев. Той изтъкна, че това е обществен процес, в който не само държавата има роля. „Това е свързано с начина на мислене“, заяви вицепремиерът. Не може да се развива икономиката, ако тя е базирана на ниските разходи, ниските данъци, ниската цена на земята и най-вече на труда, обясни той. Една нова икономическа концепция не започва само с мерки в сферата на икономиката, а в образованието. „Имаме нужда от подобен разговор“, каза той. Една от готвените промени в тази насока е промяна на начина, по който се финансират иновациите, като идеята е да се въведе по-голяма централизация. Има нужда от промяна на опростяването на изграждането на икономическата инфраструктура, допълни Дончев. Казуса с националната стратегия за детето Томислав Дончев обясни с лоша комуникация с обществеността. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Томислав Дончев: Икономическият растеж на България е крайно недостатъчен"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bb%d1%8a%d0%b6%d0%b0-%d0%b5-%d1%87%d0%b5-%d0%b5%d0%ba-%d1%81%d0%bf%d0%b8%d1%80%d0%b0-rdf-%d0%b8%d0%bd%d1%81%d1%82%d0%b0%d0%bb%d0%b0%d1%86/", "text": "БСП: Проектът е на трупчета  Абсолютна безотговорност и чиста лъжа е информацията, че Европейската комисия спира проекта за строежа на завод за изгаряне на RDF. Това обяви кметът Йорданка Фандъкова в отговор на изказването на лидера на БСП-София Калоян Паргов, че ЕК няма да финансира проекта заради сбъркана пътека, по която общината е кандидатствала. Тя изрази мнение, че в настоящата предизборна кампания е премината границата на манипулацията и пропагандата. Паргов заяви, че проектът не е получил одобрение за допустима държавна помощ и независимо от твърденията на управляващите, той е на трупчета. „Това, че има доклад за съответствие от “Джаспърс” не значи, че средствата по проекта са на разположение за усвояване, поради простата причина, че всеки проект, свързан с Оперативна програма „Околна среда и енергетика” трябва да е получил разрешение, съгласно насоките на Съвета на Европа от 2014 г., за допустима държавна помощ. Това е задължително за всички страни-членки, които е трябвало да въведат тези насоки до 30 декември 2016 г. Към момента такова нещо не е факт в българското законодателство. Досега не е приета промяна на формите за държавна оперативна помощ, която да даде възможност на министъра на енергетиката да нотифицира и да получи одобрение за допустима държавна помощ в секторите „Околна среда“ и „Енергетика“, написа Паргов до медиите. Лорита Радева, председател на екокомисията в Столичния общински съвет подчерта пред „Труд“, че ЕК, и МОСВ са опровергали твърденията за спиране на проекта. „Гузният опит на г-н Паргов да обясни вчерашната лъжа, няма да я направи истина. В момента тече нормалният процес на комуникация между ЕК и Столична община, който е част от одобрението на всички големи проекти. Съгласно указанията на ЕК се предоставя допълнителна информация, свързана с режима на държавните помощи“, коментира Радева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Фандъкова: Лъжа е, че ЕК спира RDF инсталацията\t"}
{"url": "https://trud.bg/%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d1%81%d0%be%d0%bb%d0%b8%d0%b4%d0%b0%d1%80%d0%bd%d0%be%d1%81%d1%82/", "text": "Кандидатът за евродепутат от листата на ГЕРБ и СДС Емил Радев посети една от най-големите фирма за производство на месни продукти. По време на срещата той разговаря с работещите в различните цехове и се запозна с процеса на работа.„Трябва да направим така, че българските предприятия с помощта на европейските фондове да стават много по-конкурентоспособни. Така те ще успеят да увеличат добавената стойност на своето производство и да създадат по-високоплатени работни места“, подчерта Емил Радев.Той добави, че трябва да се работи съвместно с българските производители. Емил Радев допълни, че европейската солидарност във вид на еврофондове успява да направи конкурентоспособни такъв вид български предприятия, които произвеждат качествена храна.  „Именно тези фирми хранят българските граждани с наистина полезни качествени продукти“, добави Радев. Той каза, че с общоевропейски контролен орган за храните ще може да се противодейства на нелоялните търговски практики. Поради тази причина той продължава да работи срещу двойните стандарти при храните и напитките. „Надявам, че срещите ни с представителите на бранша ще бъдат по-чести и ще бъдем запознавани с проблематиката на реалния бизнес, за да можем да осигурим по-добри условия за него. Така, когато се приема европейското законодателство – ние ще бъдем запознати и ще знаем как да защитим, както българските граждани, така и българския бизнес“, подчерта Емил Радев.  В срещата участваха представители на ръководството на фирмата, Николай Попов – член на УС на ПГЕРБ-София и Петър Митев – член на районното ръководство на ГЕРБ-Оборище. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Емил Радев: Европейската солидарност във вид на еврофондове успява да направи конкурентоспособни българските предприятия\t"}
{"url": "https://trud.bg/%d0%bf%d0%be%d0%b5%d0%b7%d0%b8%d1%8f%d1%82%d0%b0-%d0%ba%d0%b0%d1%82%d0%be-%d0%be%d1%82%d0%b2%d0%be%d1%80%d0%b5%d0%bd%d0%b8-%d0%b2%d1%8a%d0%b7%d0%bc%d0%be%d0%b6%d0%bd%d0%be%d1%81%d1%82%d0%b8/", "text": "Цвета Делчева е от онази „невидима” група български поетеси, които скромно и търпеливо изграждат собствения си почерк в продължение на години, без да тръбят около себе си. Тя е автор общо на шест книги. Първата ѝ стихосбирка „Отвъд предела” (изд. „ПАН”) се появи през 1992 г., а през 2010 г. читателите се зарадваха на „Реконструкция” („Сиела”). Оттогава досега Цвета Делчева работи над антологичната си книга „Отворени възможности” (изд. „Ерго”, 2019), чиято премиера събра десетки почитатели на поезията в Литературен клуб „Перото” на 13 май 2019 г. Събитието се водеше от издателя Мартин Христов, който каза, че това е 30-тета книга в поредицата „Нова българска лира”, в която са излизали такива видни съвременни поети като Ивайло Иванов, Владимир Левчев, Роман Кисьов, Здравко Кисьов, Палми Ранчев, Маргарит Жеков, Екатерина Григорова, Йорданка Белева, Пламен Антов, Яна Пункина и др. За книгата говориха редакторът Юлиан Жилиев и авторът на предговора проф. Светлана Стойчева. Те очертаха иновативния подход на стихопада в тази книга, която не е сбор от независими стихотворения, а един общ преливащ в спираловидни теми поетичен сюжет. „Стихосбирката като че настоява: който иска да предаде неравномерната интензивност на съществуващото, не може да създава еднородни текстове. Така се появява и златната жила (без метафората да преследва йерархиращ смисъл) в това разнородно единно цяло – късите поетически фрагменти” – акцентира в експозето си Светлана Стойчева. Юлиан Жилиев говори за невъзможността книгата да се дели на части, тъй като тя звучи като симфония: „Особено ми хареса едно чудесно заглавие в книгата – „Стихотворенията, от които се отрекох”. Знаем, че нашите поети не се отричат от старите си стихотворения. Те могат само да се оправдават или да пишат точно обратното на предишните си текстове”. Младата актриса Траяна Минкова чете откъси от поетичната книга „Отворени възможности”. Самата Цвета Делчева сподели: „Аз наричам стиховете си „строителен материал” – с тях съграждам в едно мислите и чувствата си”. От новата книга: Цвета Делчева ЖИВОТЪТ НЕ ОТЛИТА, остава  във въздуха, докато пламъкът  гори, и после пада на земята. Мъгла. Прииждат светлини.  Немеят звуци. И един ангел ни прегръща  толкова силно, че ни  изтръгва от нея.  ………….  НЯМА ВЕЧЕ да общуваме през цялото време,  само нека да държим възможността отворена,  да могат още толкова неща да се възраждат  от най-дълбокото, където нищичко не се е променило.", "date": "2019.05.15", "title": " Поезията като „Отворени възможности”"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6%d0%b8-%d0%bf%d0%be%d0%bb%d1%83%d1%87%d0%b8%d1%85%d0%b0-%d1%81%d1%82%d0%b8%d0%bf%d0%b5%d0%bd%d0%b4%d0%b8%d0%b8-%d0%be%d1%82-%d0%b0%d1%82%d0%b0%d0%ba%d0%b0-%d0%b8/", "text": "АТАКА връчи стипендии на още трима студенти и в Стара Загора. Помощта за младежите беше дадена от водача на листата на АТАКА за европейските избори д-р Георги Димов и народния представител Маргарита Николова. Ваня, Никола и Нинел благодариха на АТАКА и споделиха, че със средствата ще си помогнат за обучението. Тримата студенти бяха категорични, че ще останат да работят и живеят в България, след като завършат. „АТАКА за пореден път доказва, че е ориентирана към бъдещето на България”, каза народният представител от Старозагорския избирателен район Маргарита Николова. Тя подчерта още, че когато Георги Димов стане евродепутат, АТАКА ще разчита той да дарява голяма част от заплатата си, с която да бъдат подпомагани още студенти и ученици. „Най-важното за нас  е младите хора да останат в страната”, категорична беше Николова. „Ниските доходи и обезлюдяването на определени райони са сред основните проблеми на България”, алармира водачът на евролистата на АТАКА Димов. Според него това е така, защото младите напускат България и отиват да работят на Запад. Той е категоричен, че това води след себе си проблем за съхранението на християнското семейство. „Виждаме, че външни сили и безродници се мъчат да вкарат Стратегия за детето, Истанбулска конвенция и напълно да разбият тази семейна клетка, която е фундамент на нашата държава”, възмути се лидерът на евролистата на АТАКА. Димов припомни, че партията на Сидеров, която е с номер 14 на евроизборите, изпрати призив до председателя на ЕК, в който се настоява за въвеждане на минимална пенсия и заплата за всички страни-членки на ЕС, както и отмяна на санкциите срещу Русия. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Младежи получиха стипендии от АТАКА и в Стара Загора\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d1%82%d0%b8%d1%80-%d0%b8-%d1%82%d1%80%d0%b8-%d0%ba%d0%be%d0%bb%d0%b8-%d0%b1%d0%bb%d0%be%d0%ba%d0%b8%d1%80/", "text": "Катастрофа блокира движението на магистрала „Тракия” в района на Пазарджик. Тя е станала на 92 км в посока София. Блъснали са се тир с румънска регистрация и три автомобила, предаде „Нова тв“. По информация на полицията един от автомобилите спира рязко, а зад него се блъскат останалите два, след което последва удар и от страна на тира. Ударът е бил толкова силен, че един от автомобилите се обръща по таван. Пострадали са трима души. Те са откарани в болницата в Пазарджик. От здравното заведение съобщиха, че ранените са без опасност за живота. Те са с леки наранявания. На място има екип на пожарната, който разчиства мястото, тъй като има разлив на гориво. Движението се осъществява само в аварийната лента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Катастрофа между тир и три коли блокира магистрала „Тракия“ край Пазарджик, има пострадали"}
{"url": "https://trud.bg/%d0%bf%d0%be%d1%81%d0%bc%d0%b0%d0%bb%d0%b8-%d0%bc%d0%b0%d0%bd%d0%b3%d0%be/", "text": "Спомняте ли си онзи скеч от едно време за футболния коментатор и футболиста, който с топката в краката „лъже първи, втори, трети… девети, десети, лъже вратаря, лъже вратата, лъже страничния съдия и продължава да лъже хората по трибуните“. Нещо подобно за пореден път изживяваме от екрана последните дни около кампанията за евроизборите на 26 май – разбирайте, скеч след скеч! За лъжене с топка. Вярно, кампанията тепърва ще набира скорост и вероятно предизборните дебати ще излязат от сутрешните блокове в по-прайм-тайм-а, така че поне на теория да има възможност да грабнат интереса на гласоподавателите. Защото, като го подкараш човека от ранна утрин с европейска кампания и до вечерта вече му се е приискало поне на два пъти да се сбие, просто ей така. Или най-малкото да нагруби някой непознат, за да му олекне, както диктува модерният социален протокол у нас. Не че като се случи предизборното участие да е в събота вечер по националната телевизия успява да хване повече внимание, както е видно, но така де – тромав е българският демократичен процес. Особено от страна на „четвъртата власт“ от екрана, дойде ли моментът да улови в крачка някой от кандидатите за народното доверие. Но „голямата кафява вълна“, в която традиционно се превръщат предизборните кампании у нас, тепърва ще набира скорост и размери. Възможности в бъдеще, бол! Видно обаче на гребена на вълната вече започва да се откроява тема, по която ще се кръстосват шпаги и кинжали в оставащите десет дни до вота – приетият от Европейския парламент през април законодателен пакет „Мобилност“. Защо кампанията за изборите за следващия мандат на европейското законодателно събрание се води по закони, приети в предишния му мандат ще попитате? И ще сте прави да попитате. Отговорът, уви, е в доста тъжна констатация за нивото на общата култура по въпросите за функционирането на Европейския съюз на всяко едно ниво в обществото след 12 години членство. Особено що се отнася до естествения регулатор на свободния демократичен процес – медиите. Но стига клетви и хайде по същество. Да внесем, ако можем, малко яснота. Та, както казахме, пакетът законодателни инициативи, свързани с въвеждането за първи път на унифицирани права за професионалните шофьори в Европа, задължения на фирмите превозвачи да ги спазват, както и екологични стандарти за емисиите от тежките и полутежките превозни средства бяха в крайна сметка одобрени от Европейския парламент през април. След много вой и вопъл, и извиване на ръце. Последното от всяко естество. Добър или лош е пакетът „Мобилност“, зависи от гледната точка. Вярно е, че въвежда регулации в един иначе свободен пазар на товарния транспорт, но пък едновременно с това и формулира несъществуващи досега задължителни права за професионалните шофьори. Които на цялата територия на ЕС са 11 млн. души и представляват 5% от общия трудов пазар. У нас се смята че са над 100 000 души. С точната им бройка не могат да се справят май и от камарата на превозвачите, както се оказа от различни изявления последната година. Самите шофьори пък нямат собствена обща профсъюзна организация, която да представлява интересите им и извън по-големите компании в основната си част фирмите, които ги наемат, са с не повече от 10-12 души служители, което не дава особено много синдикална тежест в търсене на правата им. Положението е: който плаща музиката. И както я плаща. Така че доколко преценяват обективно, или изразяват собствено мнение в дебатите подлежи на въпрос. Така или иначе законодателният пакет бе приет от Европейския парламент с не малко компромиси от изначалните текстове, които се направиха по искане на държави от Източна Европа, сред които и България. Тежестта, разбира се, остана на страната на инициаторите – Франция и Германия (виж по-горе „извиване на ръце“), където въпросът за правата на професионалните шофьори се разглежда като социален приоритет. Последният етап преди да влязат в сила регулациите по пакета „Мобилност“ е завършване на т.нар. „триалог“ между Съвета на ЕС, Европейската комисия и Европарламента, на който се изглаждат последни триения, ако има такива. Мандат за това трябва да даде председателството на Съвета и причината Румъния да не го е направила досега е съвсем логична – Европарламентът се разпусна и е в предизборна кампания. Тоест, единият стол за триалога е празен. Другите два са със сигурни позиции – и Еврокомисията и Съвета (тук-там с неохота) са за приемането на мерките по пакета. Европарламентът вече го е одобрил и следващият му състав само трябва даде мандат на председателството да участва в триалога. Дотук трябва да е ясно. Сега вече следва да се попитате срещу какво тогава обещава на избирателите да се бори водачът на евролистата на ВМРО Ангел Джамбазки? Или не спира да изтъква евродепутатът от ГЕРБ Андрей Новаков? И вероятно ще продължи да присъства като тема в дебатите?   Случаят е затворен Политическата тежест и в следващия мандат на Европарламента ще остане на страната на партиите от западните държави членки. В първите процедури на новото законодателно събрание под графата „нерешени въпроси“ може на теория да влезе преразглеждане на позицията на ЕП по пакета „Мобилност“ преди да се даде мандат на председателството да преговаря по триалога. Но и двамата споменати кандидати знаят, че никой няма да си позволи да отвори отново точно тази кутия на Пандора. Най-малко Европейската народна партия, където членува ГЕРБ. Или да успее да го направи тази, при която успее да се присламчи Джамбазки, ако се върне в следващия Европарламент. Иначе първият телевизионен сблъсък между водачите на листите на ГЕРБ и БСП Мария Габриел и Елена Йончева вчера даде учудваща надежда за цивилизованост на предизборните дебати. Но да не се поддаваме на наивен оптимизъм.", "date": "2019.05.15", "title": " Посмали, Манго!\t"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b4%d0%b0%d0%bd%d1%81-%d0%b2-%d0%ba%d1%80%d0%b0%d1%82%d0%ba%d0%b8-%d1%81%d1%80%d0%be%d0%ba%d0%be%d0%b2%d0%b5-%d1%89%d0%b5-%d0%bf%d1%80%d0%be%d0%b2%d0%b5/", "text": "В кратки срокове ще направим проверката по искането на главния прокурор за предоставяне на информация за лица на висши служебни длъжности. Това каза пред журналисти председателят на Държавна агенция „Национална сигурност“ (ДАНС) Димитър Георгиев. Във връзка с и  за недекларирани сметки, имоти и инвестиции на лица на висши служебни длъжности, Георгиев отговори, че ДАНС ще извърши всичко, което е необходимо, в координация с всички държавни институции, които имат отношение. „Когато сме готови с информацията, ще я предоставим на главния прокурор. Не е малко времето, което трябва да се провери. Надявам се в максимално бързи срокове да успеем да направим това, което е необходимо, и да извършим тази проверка“, каза още той. Георгиев обясни, че по искането ще бъде работено в кратки срокове без оглед на предстоящите избори за Европейски парламент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Шефът на ДАНС: В кратки срокове ще проверим информацията за недекларирани сметки и имоти на лица на висши служебни длъжности"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b8-%d0%bc%d1%8f%d1%81%d1%82%d0%be%d1%82%d0%be-%d0%b9-%d0%b2-%d0%b5%d0%b2%d1%80%d0%be%d1%81%d1%8a%d1%8e%d0%b7%d0%b0/", "text": "Западноевропейците не инвестират много в отбранителни способности, защото американците ги защитават Можем само да си представяме какъв стратегически размах би u предоставило едно членство в Общността Онзи ден турският президент Ердоган заяви, че страната му няма да спре да упорства да влезе в Европейския съюз. При всички разногласия и въпреки охладнелите отношения със Запада, влизането в ЕС явно остава основна цел за Анкара, докато Брюксел се свени да u откаже веднъж завинаги. Защо е така и какво значи това? Евроатлантическият свят е изправен пред една сериозна вътрешна заплаха. Името на тази заплаха не е Доналд Тръмп, не е Виктор Орбан, нито Ярослав Качински, нито Матео Салвини. Не са „евроскептиците“, консерваторите или националистите. Тази заплаха се казва Турция. Не Ердоган. Турция. Турция е една осемдесетмилионна (с бързо растящо население) бивша империя. Тя е азиатска по своята география, история и идентичност, ислямска по своята вяра и цивилизация. Държава, преплитаща както силен национализъм от една страна, така и традиционен ислямизъм от друга. Използваща успешно дипломатически и военни инструменти за директна намеса в своите съседи, за военни конфликти в Кипър и Сирия, за разширяване на своето влияние посредством спонсориране на ислямска пропаганда и турска етническа идентичност сред малцинствата в съседните страни. Същевременно обаче тя е членка на НАТО, стратегически партньор на европейските държави и води дългогодишни преговори за присъединяване към ЕС. Това е едно от най-големите постижения на турската геополитическа доктрина, тъй като u дава безпрецедентен достъп до най-близките u съседки. Превръщайки се в техен „натовски патньор“, тя добива по-лесно разузнавателна информация за тях и дори може да използва военното си надмощие, за да узурпира неусетно тяхната отбрана – например като участва в т.нар. „аir policing“. Бидейки втората по численост армия в НАТО, тя може да провежда на Балканите в умален мащаб същата политика, каквато имат САЩ в Западна Европа. Западноевропейците не инвестират много в отбранителни способности, защото американците ги защитават. По същия начин Турция разчита на такова „отпускане“ на балканските си съседки, за да запълва техния отбранителен вакуум. Ако Турция може да употребява членството си в НАТО, за да реализира своята доктрина за „стратегическа дълбочина“, можем само да си представяме какъв стратегически размах би u предоставило едно членство в Европейския съюз. Ако паднат границите между нас и Турция, това ще развърже ръцете u да използва своята огромна и бързо растяща демография, за да колонизира отвътре редица европейски страни. За разлика от вътрешната европейска миграция на близки по култура и вяра народи, които лесно се асимилират в новата си родина, турските мигранти в Австрия и Германия успяха не само да запазят идентичността на своите предци, но и да отгледат поколения, които към този момент се доказват като още по-големи турски националисти от своите предци имигранти. На последните президентски избори в Турция например, Ердоган успя да спечели по-голяма подкрепа като процент сред турците в Германия и Австрия, отколкото в собствената си страна. И то тъкмо сред младите турци, родени и израснали там, които либералите десетилетия наред ни убеждаваха, че ще израснат като интегрирани и модерни европейци.  Турското демографско надмощие следователно е двояко. От една страна, количествено, защото понастоящем тя наброява осемдесет милиона, а до 2050 година се очаква да станат деветдесет и три милиона. Това ще ги направи най-големият народ в ЕС и единственият с положителен прираст. От друга страна, качествено, защото турските преселници запазват и държат на идентичността си много повече от европейците и това ги превръща в мощно политическо оръжие за Анкара. Всички помним огромните митинги за референдума на Ердоган, които се събираха насред Германия и как през 2017 година той дори си позволи да призове турците там да гласуват против правителството на Меркел. Поради изброените причини, на всеки трезво мислещ европеец е ясно, че присъединяването на Турция към ЕС би било неравностойна сделка за нас. Съвсем до скоро обаче, изричането на такава теза беше заклеймявано от либералите. Здравата логика биваше отричана като националистическа параноя, нетолерантност и комплекс. Те твърдяха, че ЕС няма естествени граници, че е отворен проект и че всяка страна, независимо от нейната култура и вяра, може да бъде част от Европа, ако приеме ценностите на либералната демокрация. Те нарочно полагат усилия да забравят как само допреди три години, когато стана опита за преврат в Турция, либералите все още надпреварваха да подават ръка на ислямската ни съседка, която наричаха „нашият евроатлантически партньор“, да защитават нейното бъдещо приемане в Съюза и да заклеймяват всеки, който изрази тревога от възможността тя например да охранява въздушното ни пространство. „България трябва да надрасне комплеските си спрямо Турция“, ни се казваше поучително тогава. „ПатрЕотите и популистите всяват раздор в евроатлантизма.“ Е, днес същите хора обърнаха палачинката и вече са в паника от авторитарния режим на Ердоган, стискат палци на неговата опозиция в Истанбул и правят същите челни стойки против него, каквито до съвсем скоро правеха в негова подкрепа. Ние, разбира се, приветстваме чудодейното им проглеждане за истината. Но много добре знаем, че тяхното зрение и памет са само въпрос на конюнктура. Ако утре на власт в Турция дойдат „демократични“, „реформистки настроени“, „секуларни“ и други близки до тях сили, те за пореден път ще се престорят, че нищо не е било. Това е големият проблем с тяхната визия за Европа – те са слепи за непреходните различия между Европа и Азия, между християнството и исляма. Вместо тази конюнктурност и недомлъвки, ЕС трябва да даде един принципен отговор „не“ на Турция, а Алиансът следва да u посочи вратата. Либералните елити обаче не са способни на това. За тях Европа няма естествени граници – докато за нас има. Те слагат ЕС пред Европа – ние слагаме Европа пред ЕС. Те искат Европа да бъде „отворена“ – ние искаме да бъде съхранена.", "date": "2019.05.15", "title": " Турция и мястото й в Евросъюза\t"}
{"url": "https://trud.bg/%d0%bf%d1%81%d0%b8%d1%85%d0%be-%d0%bf%d1%80%d0%be%d1%84%d0%b8%d0%bb-%d0%bd%d0%b0-%d0%b4%d0%b5%d1%81%d0%bd%d0%b8%d1%8f-%d0%bb%d0%b8%d0%b1%d0%b5%d1%80%d0%b0%d0%bb-%d0%b3%d0%be%d0%bd%d1%8f%d1%82-%d0%bc/", "text": "Той мрази шевици, калпаци, самодиви и нестинари. Иронизира Вазов, осмива църква и попове. Не всички обаче. Отиде ли в Париж, търчи да се снима пред “Нотр Дам”. И е първи страдалец, когато гори. Бори се с чалгата, тя е музика за простолюдието. Харесва Ицо Хазарта, който не прави музика за простолюдието. Понякога слуша метъл, който хич не е за простолюдието. Турското робство му бърка в червата. Според него категорично няма такова. Как го доказва? С чорбаджийските къщи и богатите българи през Възраждането. Отказва да мисли какво се е случвало преди тях. По-интересното е, че се уповава на шевици и калпаци – чорбаджиийски. Но нали ги мразеше? Нищо. Когато трябва ги отрича, когато не – не. Ако допусне, че под турска власт не е имало радост и съжителство, а истински гнет, трябва да признае, че войната от 1878 г. е освободителна. Но щом го признае, следва да отчете руснаците за освободители. Най-страшното нещо на света е да бъдат освободители, следователно – не е имало гнет. Е, малко може да е имало. Но Левски, Раковски и Иво Инджев са казали, че който ни освободи, той ще ни зароби. Изричани ли са тези думи от революционерите, не са ли, значение няма. Важното е Ивайло да ги споменава. Агенти? Той е против ДС, иска лустрация, счита цялата българска клетост за производна на ДС и агентите й. Е, не всички. Ивайло, Сашо 11 и други говорят срещу Путин. Искат Демократична България, следователно са добри. А, да, някой от тях твърдят, че граф Игнатиев е обесил Левски – значи са свестни. Значи, че графът наистина е обесил Левски. На 9 май той празнува Ден на Европа. Реално нищо не празнува, шефът все така го мачка, хладилникът – празен. Но много държи да подчертае, че почита Европа, не СССР. Ако почете СССР, значи трябва да признае руснаците за победители – гранде катастрофа. За да не са победители, на 9 май пуска във “Фейсбук” статус на Асен Генов. Какво му пречи и Ден на Европа да уважава, и Ден на победата – не знае. Най пък не знае защо му е важно всички да са известени за размислите му. Ако все пак руснаците са победители във Втората световна война, станали са благодарение на американци и англичани. Сталин е лош, пратил е самолети тайно да бомбардират България. Чърчил ги праща явно, но няма проблем – Сталин е диктатор, Чърчил е демократ. Освен това Сталин е избил хиляди руснаци. Чърчил, Рузвелт и предците им не са, те просто са били колонизатори. Да избиваш руснаци като диктатор е лошо, да избиваш туземци като колонизатор не е. Даже и бомбата на Хирошима не е толкова лоша, понеже американците отдавна се извиниха. Американците не пишат Локо София. Те убиват 100 000, раняват 500 000 и разболяват десетина милиона, но пък се извиняват. “Казахме сори, окей е, нали?” Най-лош е Путин, знае се. Той даже, като се замисли човек, ни праща бежанци. Но, о, Боже, бежанците са добри. Важно е да бъдат приети, да бъдат спасени. Но те не искат да се спасяват в България, искат във Франция и Германия. Нищо – ще ги спасяваме у нас. Всеки, който ги гони, е ксенофоб. Къде да се заселят? В провинцията, разбира се, при селяците. В София? Не става, пренаселен е, ще дишат фини прахови частици. Ние сме за зелена градска среда и мразим перките на графа, който обеси Левски. Гейове, травестити, транс и интер сексуални трябва да се подкрепят. Също и роми. Детето ми обаче не бива да се жени за такива. Що? Щото така. “Мачкай, Кобра”, “Мачкай Гришо” – това е дебилен национализъм. Феновете им са простаци. Само “Ливърпул”! Феновете им са велики! Дечица в пояси и яморлуци е кич – гадно, грозно, патреотарско. Дечица с пистолет, въоръжени от Паоло Кортези, е прекрасно – защото той не е патреотар. И е антикомунист. И католик. И италианец. Путин по едно време ни прати Гундяев, патриарх. Не сме религиозни, но щом е на Путин човек – долу! Не сме религиозни, обаче папата – горе! Много мил човек е Франциск, спира при хората, стиска ръце. И Бойко се спира, стиска ръце – долу! Бойко, Путин, Сталин и Гундяев са диктатори! Костов не е. “Лукойл” е пазарна икономика. Важното е да се чете с разбиране – на Костов мемоарите. Подкрепяме пазарната икономика. И централно отпусканите грантове. Бойко прави с данъците ни каквото си иска. Брюксел не прави каквото си иска. Пеевски е лош. Сатана. Американците, които купиха марките му цигари, не са. Доган е човек на руснаците. Като се снима с американския посланик, не е човек на американците. Норвежката стратегия е добра. Добра е, защото комунисти, руснаци и фенове на Бойко са против нея. Бяхме с Бойко, сбъркахме. Лукарски е лош заради трика, Радан не е. Фенове на Бойко са стадо. Червените бабички миришат. Ние не сме стадо. Ние сме за Трайчо, Радан и Стефан. Цецо има апартаменти. Но Юлия Берберян няма, понеже не помним. И да помним, дъщерите й са от Демократична България. Онова срещу нея бе активно мероприятие, срещу Цецо не е. Следователно техните апартаменти са добри, на Цецо – лоши. Когато журналист се слага на Пееф, е лошо. Когато се слага на Христо Иванов – будна гражданска позиция. Лозан Панов е прав, когато съгреши дори, но не сме комунисти и религиозни. Добре е “Америка за България” и Сорос да дават пари. Лошо е руснаците да дават. Който взема от първите е независим, вторите са подлоги. На простия народ все Сорос му е виновен. На нас не винаги Путин. И Пеевски е. След правосъдна реформа хладилникът ни ще се напълни. Връзката е пряка. Капитализмът е хубав, защото е обратното на комунизъм. Връзката е пряка. Голяма е диктатурата при Бойко, така е. Цял ден пиша във фейса за нея. Някакви путинофили всеки ден хвалят Русия. Обсесии. Ние всеки ден пишем срещу Русия. Не е обсесия. Демократична България може да си стои на 3%, но това е защото много прост народ населява територията – не чете Дайнов и Смилов. Толкова много сиво вещество има в тях и нас, че косите ни посивяват не от старост, а мозък. Животът, дет’ се вика, наистина попремина. Кога бяхме пионерчета, кога скачахме по площадите… Скоро и внуци ще имаме, но оправия все няма. Няма, защото комунисти и руснаци възпитаха тази държава. Аз съм роден в средата на комунизма, ама не са ме възпитали. Различен съм. Аз съм български десен либерал. Същият от началото на текста. Ако искате да разберете има ли друго в главата ми, прочете го пак. От glasove.com", "date": "2019.05.15", "title": " Психо профил на десния либерал: Гонят ме, мамо, руснаци"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b4%d0%b0-%d0%bf%d1%80%d0%be%d0%bc%d0%b5%d0%bd%d0%b8%d0%bc-%d0%bd%d0%b0%d1%87%d0%b8%d0%bd%d0%b0-%d0%bd%d0%b0-%d0%b8%d0%b7/", "text": "Да се промени начинът, по който се избират еврокомисарите, защото сега имало трагични случаи на тотално несъвместяване между професионални качества и това, с което се налага да се занимават. Това бе само една от констатациите, които направи пред над 250 студенти от Шуменския университет „Еп.Константин Преславски“ вицепрезидентът Илияна Йотова. В сряда беше десетата й финална среща-дискусия от едногодишния маратон с млади хора на тема Европа. Заради неправилен избор се налагало някои комисари да учат досущ като студенти, за да могат да навлязат в проблематиката. „По-удачно е, като знаем кои са ни националните приоритети да изберем 2-3-ма души, да ги изслуша Народното събрание и да изберем най-удачния“, каза Йотова. „Искам чрез вас в следващия мандат ролята на България да бъде роля на страна със самочувствие“, обърна се вицето към студентите и подчерта, че не бива държавата с най-стара държавна традиция да се чувства в периферията. От срещите си до момента вицепрезидентът Йотова е установила, че младите българи не са аполитични, а напротив „те са много доволни, че някой ги попита какво предлагат за Европа и какво изискват от българските политици“. Предварителните анкети в университетите очертали три проблемни сфери. Първо справедливостта и борбата с корупцията, второ – соцалната политика и борбата с бедността и трето – голямата тема за сигурността. Вицепрезидентът бе категорична, че през 2019 г. европейският проект се нуждае от много сериозна промяна. „Какви са предизвикателствата днес – след няколко много тежки кризи очевидно трябва да има промяна в начина, по който се вземат решенията, в съдържанието на самите политики и много сериозна реформа по отношение дейността на институциите, механизмите, по които те действат. Като започнете от прословутия брюкселски език, който става все по-далечен и по-неразбираем от европейските граждани и стигнете до съдържанието на самите политики“, подчерта Йотова.  След евроизборите и формиране на ЕП, Йотова планира публична дискусия за това какво казаха политиците в предизборната кампания, какво младите хора, има ли пресичане, разбраха ли младите какво им казаха политиците и ще останат ли отново разделени елит и общество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Илияна Йотова: Да променим начина на избор на еврокомисари\t"}
{"url": "https://trud.bg/%d0%bc%d1%8a%d0%b6%d0%b5%d1%82%d0%b5-%d0%bc%d0%b8%d1%81%d0%bb%d1%8f%d1%82-%d0%bf%d0%be-%d1%87%d0%b5%d1%81%d1%82%d0%be-%d0%b7%d0%b0-%d1%84%d1%83%d1%82%d0%b1%d0%be%d0%bb-%d0%be%d1%82%d0%ba%d0%be%d0%bb/", "text": "Митът, че мъжете мислят за секс на всеки 7 секунди е развечнан – това показват резултатите от проучването на най-големия сайт за запознанства за женени в Англия Illicit Encounters. Оказва се, по-често в съзнанието на мъжете присъстват мисли за спорт, по-конкретно за футбол. Представителите на силния пол, които непрестанно мислят за секс, са едва 8%, докато тези, анагажирани с футболните драми са над 64%. Проучването на IE, в което са се включили над 1000 участници, има за цел да развенчае най-популярните секс митове за мъжете и жените. След мита за мъжете и мислите им за секс, участниците са развенчали и този за връзката между големината на ходилата и тази на пениса, като 76% от анкетираните мъже считат, че този мит е абсолютна измислица. Други интересни схващания, свързани с мъжката сексуалност и оборени от нейните представители, включват: Мидите са естествен афродизиак. Секс преди спортна изява, влияе зле върху представянето. Мъжете узряват сексуално преди жените. Хубавият секс е спонтанният секс. Хубавият секс продължава дълго време. Мъжете имат по-високо либидо. Със секс се горят много калории. Колкото до нежния пол и митовете за тяхната сексуалност, огромен брой от дамите – 80% – са признали, че G-точката не съществува. Още по-интересен е делът на жените, които вярват, че размерът не е от значение: 75% твърдят, че добрата техника в леглото, е далеч по-определяща за сексуалното преживяване. Ето и кои са останалите развенчани митове за и от жените: Мъжете харесват секса повече от жените. Жените не се самозадоволяват, когато са във връзка. Всяка жена е изпитала многократно оргазми. Жените не изневеряват. Хубавият секс трябва да завърши с оргазъм. Жените получават оргазъм всеки път, когато правят секс. Ако няма проникване, няма секс.", "date": "2019.05.15", "title": " Мъжете мислят по-често за футбол, отколкото за секс\t"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b8-%d0%bf%d1%83%d1%82%d0%b8%d0%bd-%d1%81%d0%b5-%d0%b4%d0%be%d0%b3%d0%be%d0%b2%d0%be%d1%80%d0%b8%d1%85%d0%b0-%d0%b4%d0%b0-%d1%81%d1%8a%d0%b1%d0%b5%d1%80/", "text": "Турският президент Реджеп Тайип Ердоган и руският му колега Владимир Путин са се договорили, че трябва, колкото е възможно по-скоро, да се събере работна група за Северозападна Сирия. Това съобщи турският външен министър Мевлют Чавушоглу, цитиран от Ройтерс. При последната атака на сирийската армия и съюзниците й в сирийската провинция Идлиб и околни райони над 150 хиляди души бяха принудени да напуснат домовете си, обяви ООН. Според други представители и спасители над 120 души са били убити. Чавушоглу посочи, че атаките на сирийските правителствени сили пречат на перспективите за формирането на конституционна комисия на Сирия. В Идлиб се намира последната голяма територия под контрола на противниците на режима на Асад. В района има и турско военно присъствие. Ситуацията в зоната за деескалация в провинцията стана повод за телефонен разговор между Путин и Ердоган, в който турският президент е изразил тревогата си, че атаките на сирийската армия целят да подкопаят отношенията между Русия и Турция.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Ердоган и Путин се договориха да съберат работна група за Северозападна Сирия"}
{"url": "https://trud.bg/%d0%b1%d0%be%d0%b9%d0%bd%d0%b8-%d0%ba%d0%be%d0%bc%d1%88%d0%b8%d0%b8-%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%ba%d1%80%d0%b0%d0%b4%d0%b5%d1%86/", "text": "Двама бойни комшии са заловили крадец при опит да проникне в апартавента на единия. Обирджията атакувал апартамента на пъпа на Бургас- на ул. „Мара Гидик“, около 10.15 ч. на 11.05.т.г. Той е 36 годишен, криминално проявен, съобщиха от полицията. Същият се опитал, чрез счупване на прозореца, да проникне в необитаемото жилище, но бдителен съсед чул подозрителния шум и алармирал собственика на дома по телефона. Собственикът живеел наблизо и дошъл много бързо. Двамата комшии успели да задържат извършителя на опита за кражба. По случая е образувано бързо полицейско производство.", "date": "2019.05.15", "title": " Бойни комшии заловиха крадец"}
{"url": "https://trud.bg/40-%d0%b4%d0%b0%d0%bd%d1%8a%d0%ba%d0%be%d0%bf%d0%bb%d0%b0%d1%82%d1%86%d0%b8-%d1%81-%d0%bd%d0%b0%d0%b3%d1%80%d0%b0%d0%b4%d0%b8-%d0%b2-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5/", "text": "Жребий за разпределяне на 40 предметни награди изтеглиха в Община Търговище, за да стимулират данъкоплатците, които са предплатили местните си налози до края на април. Измежду над 3400 талона, пуснати в този период в специална кутия, бяха изтеглени имената на 40 граждани, внесли данъците си накуп. Списъкът с късметлиите е публикуван на сайта на Общината, както и на информационно табло в Центъра за административно обслужване. Те ще получат някоя от специално закупените награди, между които има микровълнови, фритюрници, блендери, прахосмукачки и други, които ще бъдат в полза в домакинствата им. Жребият в Търговище се провежда повече от 10 години, за да се стимулира плащането на местните данъци и такси в началото на годината и има своята ефективност, тъй като с всяка година се увеличава броят на предплатилите. Самите предметни награди се получават в местната администрация до 15 юни, като печелившите трябва да представят документ за самоличност и отрязъка от талона, с който са участвали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " 40 данъкоплатци с награди в Търговище\t"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%bd-%d0%bc%d0%b0%d1%80%d0%b8%d0%bd%d0%be%d0%b2-%d0%b7%d0%b0-%d0%bd%d0%b0%d0%bc%d0%b5%d1%80%d0%b5%d0%bd%d0%be%d1%82%d0%be-%d1%82%d1%8f%d0%bb%d0%be-%d0%bd%d0%b0-%d0%bc/", "text": "На този етап данните не сочат, че става въпрос за второ убийство в Костенец. Това обясни вътрешният министър Младен Маринов в парламента по повод   сутринта в съседство на къщата на издирвания шести ден за убийството на жена си Стоян Зайков. „На този етап не можем да говорим, че има насилствена смърт. Изследваме и двете версии. Няма данни да е имало стрелба на място, както и динамика от борба“, уточни Маринов. „На този етап, сутринта в ОД на МВР-София е получен сигнал за лице, което не се е явило на работа. Колегите са проверили адреса и са намерили труп на мъж, сформиран е екипът, включително със съдебен лекар и започва огледът на място“, добави той. По думите му чак след приключване на огледа ще може да се дадат повече подробности, а на мястото са главният секретар на МВР и шефът на ОД на МВР-София. „Не е известна на полицията и роднинска връзка между издирвания, убитата жена и намерения мъртъв мъж тази сутрин. Единствената връзка е, че къщата му се намира в съседство на издирвания Зайков, стана ясно от коментара на Младен Маринов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Младен Маринов за намереното тяло на мъж: Няма данни за второ убийство в Костенец"}
{"url": "https://trud.bg/%d1%88%d1%83%d0%bc%d0%b5%d0%bd%d1%81%d0%ba%d0%b8%d1%82%d0%b5-%d1%83%d1%87%d0%b8%d0%bb%d0%b8%d1%89%d0%b0-%d0%b8%d0%b7%d0%bf%d1%80%d0%b0%d1%82%d0%b8%d1%85%d0%b0-%d0%bd%d0%b0%d0%b4-900-%d0%b0%d0%b1%d0%b8/", "text": "Над 900 ученици от Шумен чуха в сряда за последен път школския звънец и напуснаха класните стаи. По традиция всички шуменски училища изпращат в един ден абитуриентите си с пищни тържества. В някои от школските дворове са залюляха български хора, другаде абитуриентите от „Випуск 2019“ садиха дръвчета за поколенията. Училищните дворове бяха пълни не само с ученици и учители, а и с развълнувани родители, дошли да запечатат с фотоапарати завършването на средното образование.", "date": "2019.05.15", "title": " Шуменските училища изпратиха над 900 абитуриенти"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d1%81%d1%82%d1%80%d0%be%d0%b8%d1%82%d0%b5%d0%bb%d0%bd%d0%b8%d1%8f%d1%82-%d0%b1%d1%80%d0%b0%d0%bd%d1%88-%d0%b4%d0%be/", "text": "Строителният бранш понесе тежки обвинения от опонентите ни. Засипаха го с грозни лъжи и манипулации. Дълбоко убедена съм, че допринася за изграждането на жизненоважната инфраструктура в страната и заслужава уважение. Това заяви кандидатът за евродепутат от листата на ГЕРБ и СДС и варненски народен представител Лиляна Павлова по време на среща с представители на строителния бранш в морската столица. „Да лепиш клеймо на цял сектор, че използва европейското финансиране неефективно, е меко казано неприемливо”, категорична бе Лиляна Павлова. В качеството си на бивш регионален министър и експерт в сферата на инфраструктурните проекти тя изрази увереност, че трябва активно да се работи за облекчаване на достъпа до еврофинансиране чрез опростяване на правилата, за ясно разпределение на отговорностите в цикъла на проектното управление, за подобряване на механизмите за контрол, така че да не остане и сянка на съмнение върху работата на изпълнителите. Целта е да ускорим обновяването на средата за живот, като получим не само повече еврофинансиране, но и като разширим обхвата на дейностите, за които се отпускат средствата”, обясни кандидатът за евродепутат пред присъстващите. „Благодарение на евроинвестициите, които се реализират, България драстично промени облика си. На фона на новите предизвикателства, които ще финансира новият бюджет, ние се борим за повече средства за страната ни. Ще отстояваме договорените в ЕП 18 млрд. лв. за България през следващия програмен период, защото така инвестициите в инфраструктурата и благоустрояването ще се увеличат. Целта ни е да продължи обновяването на големите градове, където са концентрирани над 80% от населението, но да осигурим и повече европари за малките населени места. Работим за повече средства и за транстпортна свързаност. През следващия програмен период ще се следва и нова философия на финансиране, която цели привличането на частен капитал в европроектите”, заяви Павлова. Тя допълни, че Фондът на фондовете залага на допълващ капитал от свободния пазар в размер на над 2 млрд. лв., които да се вложат в иновации, нови предприятия, градски съоръжения като многоетажни паркинги, аквапаркове и пр. „Всеки от нас вижда ефекта от европейската солидарност. Без еврофинансиране не бихме могли да осъществим в града ни толкова много мащабни инфраструктурни проекти. Високо ценим и подкрепата, която ни оказва правителството на премиера Бойко Борисов, за да обновим градската среда и да я направим по-комфортна. Ще продължим да работим активно по линия на европейските проекти и програми и разчитаме България да бъде представлявана в евроинституциите от достойни и компетентни хора, които отговорно защитават интересите й”, коментира кметът на Варна и областен координатор на ГЕРБ Иван Портних, който също взе участие в срещата. Избори 2019. Платено съдържание. Купуването и продаването на гласове е престъпление.", "date": "2019.05.15", "title": " Лиляна Павлова: Строителният бранш допринася за изграждането на жизненоважната инфраструктура в страната и заслужава уважение\t"}
{"url": "https://trud.bg/%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bc%d1%8a%d0%b6-%d0%be%d1%82%d0%ba%d1%80%d0%b0%d0%b4%d0%bd%d0%b0%d0%bb-%d0%b3%d0%be%d1%82%d0%b2%d0%b0%d1%80%d1%81%d0%ba%d0%b0%d1%82%d0%b0-%d0%bf/", "text": "На 3 години затвор е осъден крадец, отмъкнал готварската печка на пенсионерка. Сашо А. е признал вината си за това, че на 23.06.2018 г. в гр.Бургас, при условията на „опасен рецидив“ отнел готварска печка, от владението на възрастна жена. Това станало без нейното съгласие. На всичко отгоре, при грабежа Кашо А. удрял пострадалата с юмрук и забивал нокти в ръцете й. Наказанието трябва да бъде изтърпяно при първоначален „строг“ режим в затвор. Споразумението, което е одобрено от Окръжен съд – Бургас, е окончателно и има силата на влязла в законна сила осъдителна присъда, съобщават от прокуратурата.", "date": "2019.05.15", "title": " Затвор за мъж, откраднал готварската печка на пенсионерка"}
{"url": "https://trud.bg/%d0%b8%d1%81%d0%ba%d0%b0%d1%82-%d0%b7%d0%bd%d0%b0%d1%86%d0%b8-%d0%b7%d0%b0-%d0%b7%d0%b0%d0%b4%d1%80%d1%8a%d1%81%d1%82%d0%b2%d0%b0%d0%bd%d0%b5-%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be/", "text": "Обмислят въвеждането на нови пътни знаци. Табелите ще предупреждават водачите за задръстване по трасето, за настъпила катастрофа и за намалена видимост. Това съобщи зам.-регионалния министър Валентин Йовев на форум по пътна безопасност и иновации, организиран от Браншова асоциация „Пътна безопасност”. Подготвят се и промени, които да направят задължителни одитите по пътна безопасност върху всички общински и републикански пътища. В тунела „Траянови врата” на магистрала „Тракия” ще бъде изградена уникална за страната ни система за автоматична идентификация на пътните инциденти, съобщи председателят на УС на пътната агенция Георги Терзийски. За да стане тунелът „умен” ще бъдат вложени 7 млн. лв. Системата ще позволи чрез подвижни бариери да се управлява и пренасочва трафика в една от двете тунелни тръби при катастрофа. Съоръжението ще бъде с ново LED осветление, електронни информационни табели, светофарни уредби и метео­рологични станции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Искат знаци за задръстване и катастрофа\t"}
{"url": "https://trud.bg/%d0%bd%d0%b0%d1%81%d0%b0-%d0%bf%d1%80%d0%b0%d1%89%d0%b0-%d1%85%d0%be%d1%80%d0%b0-%d0%bd%d0%b0-%d0%bb%d1%83%d0%bd%d0%b0%d1%82%d0%b0-%d0%bf%d1%80%d0%b5%d0%b7-2024-%d0%b3/", "text": "НАСА отново потвърди амбициозния си план да изпрати хора на Луната. Агенцията има намерение да осъществи желанието си през 2024 г., като на спътника на Земята ще стъпи не само мъж, но и първата жена. Новата мисия се казва „Артемида“ и е кръстена на гръцката богиня на Луната, съобщават от агенцията. Летателните апарати от програмата ще кацат на Южния полюс на спътника, а според НАСА проектът им ще бъде осъществен 4 години по-рано от предвиденото. Агенцията обаче има и друга важна мисия. Джим Брайдънстин от НАСА споделя, че САЩ, както и други страни имат намерението да изградят инфраструктура на Луната. „Ясно е, че от години насам никой не праща луноходи само, за да събират камъни. Затова Америка трябва да има силно присъствие там“, споделя той пред  . От НАСА потвърдиха и в Туитър, че имат желанието да изградят стабилна инфраструктура на Луната, която да им помогне за бъдещите им мисии до Марс и дори по-надалеч в Космоса. Брайдънстин заяви, че от агенцията са планирали мисията им да бъде подготвена през следващите 10 години, но вицепрезидентът на САЩ Майк Пенс им е казал: „Ако НАСА не може да изпрати астронавти на Луната до 5 години, тогава трябва да бъде променен екипът, а не мисията“.", "date": "2019.05.15", "title": " НАСА праща хора на Луната през 2024 г.\t"}
{"url": "https://trud.bg/%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d1%85%d1%83%d0%b1%d1%87%d0%b5%d0%b2-%d0%bf%d0%be%d0%b5-%d0%bb%d0%b5%d0%b2%d1%81%d0%ba%d0%b8-%d0%bf%d0%be%d0%b4%d0%bf%d0%b8/", "text": "Официално „Левски“ има нов старши треньор, който ще води тима през следващия сезон. Това е бившият селекционер на България Петър Хубчев, който подписа договор със „сините“ за две години с опция за още една. „Контрактът влиза в сила с началото на подготовката за новия сезон“, съобщиха от „Герена“, като казаха още, че допълнително ще бъде уточнено кога ще се състои и официалното представяне на наставника. В момента отборът се води от Георги Тодоров, който вече обяви, че е временно на този пост и ще се върне в ДЮШ на сините след края на сезона. Договори с „Левски“ са парафирали още двама специалисти, които ще са негови помощници. Става въпрос за Георги Донков и Левон Апкарян. Първият има 6 сезона и 110 мача с екипа на „сините“. Петър Хубчев също е бивш футболист на „Левски“. Той има зад гърба си 5 сезона, в които е записал 125 срещи за тима от „Герена“.", "date": "2019.05.15", "title": " Официално: Хубчев пое „Левски“, подписа за 2 години"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%bf%d0%be%d0%bb%d0%b8%d1%82%d0%b8%d0%ba-%d0%be%d0%b1%d1%83-%d1%87%d0%be%d1%80%d0%b0%d0%bf%d0%b8-%d0%bd%d0%b0-%d1%82%d1%80%d1%8a/", "text": "Американският президент Доналд Тръмп се срещна с политик от Луизиана, който носеше чорапи, изобразяващи държавния глава на САЩ – в допълнение с известната му прическа, съобщи  Човекът, обут в чорапите, беше лейтенант губернатор Били Нунгесър, републиканец от Луизана, който се срещна с Тръмп на пистата на международното летище „Чено“ в Лейк Чарлз, където президентът изнесе реч за енергийната инфраструктура и икономическия растеж. Странните чорапи, за които се твърди, че идват с миниатюрен гребен за „косата“, успяха да засенчат всичко, което Тръмп каза, а случката заля и социалната мрежа Twitter. Голяма част от потребителите не останаха много впечатлени от екстравагантните чорапи.", "date": "2019.05.15", "title": " Американски политик обу „чорапи на Тръмп“ за среща с президента (СНИМКИ)"}
{"url": "https://trud.bg/%d1%80%d0%be%d0%b4%d0%b8%d1%85%d0%b0-%d1%81%d0%b5-%d0%bf%d0%b5%d1%82-%d0%bf%d0%be%d0%bb%d1%8f%d1%80%d0%bd%d0%b8-%d0%b2%d1%8a%d0%bb%d1%87%d0%b5%d1%82%d0%b0/", "text": "Истински бейби бум има в Бургаския зоопарк. Най- голямата атракция, която спира дъха на деца и възрастни са петте полярни вълчета- бебета. „Те все още си нямат имена, тъй като имена на животните дават осиновителите, които поемат разходи за храната и отглеждането. Вълчетата все още никой не ги е видял, тепърва ще има желаещи да им станат осиновители и кръстници. Майка им е под покровителството на една руска компания и затова има име, дадено и от тях – нарекли са я Амига“. Това разказва Кръстьо Дъбов.  Той е създателят на зоопарка, а по професия е учител по биология. В новия зоопарк, постоянно има животни- бебета. Съвсем наскоро се е родило трицветно малко пони- в сиво черно и бяло, много красиво. Преди седмица са се родили и пет миещи мечета или енотчета, до седмица чакат носати мечета, даже майката вече е отделена и всички тръпнат кога ще се появят бебетата. Кенгурото е бременно- торбичката му шава, скоро ще се покаже главичка. „Чакаме и ламите да раждат, паунчета се излюпиха, ще има още. След като се размножават животните, значи се чувстват добре тук“, заключава Кръстьо Дъбов.", "date": "2019.05.15", "title": " Родиха се пет полярни вълчета"}
{"url": "https://trud.bg/%d0%bf%d1%81%d0%b6-%d0%bd%d0%b0%d0%b9-%d0%b1%d0%bb%d0%b8%d0%b7%d0%be-%d0%b4%d0%be-%d0%b3%d1%80%d0%b8%d0%b7%d0%bc%d0%b0%d0%bd/", "text": "Френският шампион ПСЖ е най-близо до привличането на Антоан Гризман. Нападателят на „Атлетико“ (Мадрид) направи изявление – напуска клуба, въпреки че преди година подписа нов дългосрочен договор. “Това беше трудно решение – обяви французинът във видео обръщение. – Благодаря ви много за всичко. Вие завинаги ще останете в моето сърце!“. Футболистът ще напусне „Уанда Метрополитано“ на 1 юли, което означава, че вече има клуб, който е готов да плати откупната клауза в размер на 120 милиона евро. „Купувачът не е „Барселона“, съобщи близкият до каталунския клуб вестник „Мундо Депортиво“.  Изданието пише, че изявлението е хвърлило в шах шефовете на „Камп Ноу“, тъй като те чакат 1 юли за да направят оферта. Преди тази дата клаузата на Гризман е 200 млн. евро. „ПСЖ предлага много пари на нападателя, който е идол в страната си – добавя вестникът. – Решението изглежда логично“. Френският в.“Екип“ пък разкрива, че преди седмица представители на играча и хора от ръководството на ПСЖ са имали среща, след която са си стиснали ръцете.  През миналия сезон нападателят беше много близо до „Камп Ноу“, но в последния момент реши да остане в „Атлетико“.", "date": "2019.05.15", "title": " ПСЖ най-близо до Гризман"}
{"url": "https://trud.bg/%d0%b6%d0%be%d0%b7%d0%b5-%d0%bc%d0%be%d1%83%d1%80%d0%b8%d0%bd%d1%8c%d0%be-%d0%bd%d0%b5-%d0%b8%d1%81%d0%ba%d0%b0%d0%bc-%d0%b4%d0%b0-%d0%b1%d1%8a%d0%b4%d0%b0-%d0%b4%d0%be%d0%b1%d1%8a%d1%80-%d1%87%d0%be/", "text": "Жозе Моуриньо заяви, че иска да бъде добър треньор, а не добър човек. Португалецът е без клуб след като бе уволнен през декември от „Манчестър Юнайтед“. Специалния търси ново предизвикателство в голям европейски отбор. И дори някои треньори да не приемат начина му на работа, той е категоричен, че не възнамерява да променя принципите си. „Много колеги се крият зад технологиите, но истинската тайна на моята професия не е там – каза Моуриньо в интервю за френския вестник „Екип“. – Когато работя, всеки ден мисля върху тренировъчния процес. Трябва да дам най-доброто от себе си, за да подобря играчите, с които разполагам. Преди дни чух един футболист да говори за треньора си. Определи го като добър и приятен човек, който има голямо сърце. Играчите никога не казват, че техният наставник е страхотен, заради работата, която върши. Не искам да бъда добър човек, защото той се превръща в марионетка. А това случили се, след три месеца оставаш без работа. Хубавият и добър човек не е треньор. Тази позиция е за лидери, които умеят да намират общ език с играчите“. Моуриньо е фаворит за треньорския пост в ПСЖ. Германецът Томас Тухел, наставник на френския шампион, изпраща противоречив сезон, въпреки титлата в Лига 1. Отборът му отпадна в Шампионската лига от „Манчестър Юнайтед“, а и записа изненадващи провали за Купата на Франция и в тази на Лигата. „Невъзможно е да тренираш клуб, който има треньор – обясни Специалния. – Не е коректно да говоря за ПСЖ, но бих казал няколко неща за бившия ми клуб „Манчестър Юнайтед“, който ги елиминира в Шампионската лига. На „Олд Трафорд“ продължава да се подвизават проблемите, които бяха и по моето време. Дали Пол Погба е главният виновник за всичко? Не мога да кажа … „да“, той е единственият отговорен. „Юнайтед“ просто има сериозни проблеми, които му пречат да постига целите си. Сред тях са организацията и амбицията на играчите“. Специалния похвали „Аякс“ за представянето им през този сезон в Шампионската лига. „Отборът им много израсна – каза Моу. – Преди две години играхме финал срещу тях и още след петата минута на мача казах на един от моите асистенти: „Спокойно, трофеят отива в Манчестър“.", "date": "2019.05.15", "title": " Жозе Моуриньо: Не искам да бъда добър човек"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%b8-%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8-%d0%be%d1%82-%d1%86%d1%8f%d0%bb%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d1%80/", "text": "Трети час продължава националният протест на здравните работници в цялата страна. Протестиращите преминаха в действие в центъра на София, като за кратко блокираха някои улици и спряха пред Министерството на здравеопазването. Те настояваха за среща със здравния министър, но никой от ведомството не излезе при тях. Протестиращите захвърлиха белите си престилки пред вратата на министерството и символично подадоха колективна оставка, съобщава  . След това се отправиха към бул. „Мария Луиза“, който беше блокиран. Полицията охранява шествието им. Те са категорични, че протестът им ще продължи докато не бъдат изпълнени всичките им искания. От следващата седмица се очаква протестите да се радикализират с гладни стачки и напускане на работа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Здравни работници от цяла България протестират в София"}
{"url": "https://trud.bg/%d0%b0%d0%bb%d0%b1%d0%b5%d0%bd%d0%b0-%d0%bf%d1%80%d0%be%d0%b8%d0%b7%d0%b2%d0%b5%d0%b4%d0%b5-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b0-%d1%80%d0%b0%d0%ba%d0%b8%d1%8f/", "text": "Ракия собствено производство ще пият гостите на ваканционно селище Албена това лято. Напитката носи името „Златна слива“ и е произведена от дъщерната фирма „Еко Агро“ в комбинат в Исперих от 4 сорта сливи, отглеждани в землището на балчишкото с. Преспа. Продукцията е биологично сертифицирана, като за първата реколта от 15 000 бутилки са използвани 61 тона суровина. Името на новия еликсир е препратка към тазгодишния 50-ти юбилей на Албена, съобщиха от ваканционното селище. От години то изхранва туристите със свое производство плодове, зеленчуци, телешко месо и вино, като делът на собствената продукция вече наближава 50%. Ракията „Златна слива“ ще се сервира както в ол инклузив хотелите, така и в а ла карт ресторантите в комплекса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Албена произведе собствена ракия"}
{"url": "https://trud.bg/%d0%b0%d1%80%d1%85%d0%b8%d1%82%d0%b5%d0%ba%d1%82%d0%b8-%d0%be%d1%82-%d0%b8%d1%82%d0%b0%d0%bb%d0%b8%d1%8f-%d1%84%d1%80%d0%b0%d0%bd%d1%86%d0%b8%d1%8f-%d0%b8-%d1%80%d1%83%d1%81%d0%b8%d1%8f-%d1%81-%d0%be/", "text": "14 кандидати на международния конкурс за обновяване на историческия площад 14 оферти от архитектурни колективи от България, Италия, Франция, Румъния, Русия и Турция са подадени в международния конкурс за идеен проект за обновяване на площад „Св. Неделя“ в историческия център на София. Най-много са българските и италианските екипи, има по едно предложение от френски, румънски, турски и руски архитекти. Офертите бяха отворени в НАГ на 14 май, са само заявка за участие, в която архитектурните колективи представят единствено своя професионален опит до момента. На 20 и 21 юни тази година журито от 15 души ще проведе финално заседание, на което ще селектира 7 от тях и ще покани авторите да разработят проекти за обновлението на площада. След това предложенията ще бъдат класирани, като този, който ще получи първа награда ще получи и покана от Столичната община за реализация на проекта. Подобен конкурс с ограничено участие и на два етапа се провежда за първи път у нас през последните години, независимо, че е световна практика. Самата реконструкция на „Св. Неделя“, според работния график, се предвижда да започне през 2020 година. В международното жури участват специалисти от цял свят, които са безспорни авторитети в своите области. Съгласие да са част от него са дали и изявени българи, сред които арх. Георги Дойчинов, който работи в Германия и Австрия, арх. Адриана Начева, чието студио е в Лондон и тя е в Топ 8 на жените архитекти в света, председателят на Камарата на българските архитекти арх. Борислав Игнатов, който има 10 години опит в архитектурни проекти в САЩ, Галина Тачиева, която има множество реализирани проекти в САЩ, Русия и Латинска Америка и доц. Йорданка Кандулкова, международно признат специалист по опазване на културното наследство. Сред участниците от чужбина е Мартин Аарц, директор на отдела по градоустройство на общината в Ротердам, сред чиито проекти е реконструкцията на историческия център на Ротердам, главният архитект на Варшава Марлена Хапах, директорът на департамента по териториално планиране и градско развитие на Тирана Йони Бабоци, главният архитект на Москва Сергей Кузнецов. Член на журито е италианският архитект Паоло Дезидери, сред чиито работи са високоскоростната жп гара в Казабланка и новата опера във Флоренция, както и неговият колега Сотирис Цолус, архитект от Атина, който в момента ръководи RMJM Dubai. В журито е основателят и главен редактор на ArchDaily Дейвид Басулто, а от страна на Столичната община участва Малина Едрева, председател на постоянната комисия по образование, наука, култура и културно многообразие към СОС. Всички членове на журито са и преподаватели или гостуващи лектори в световно известни университети. Столичната община обяви международния конкурс за обновяването на „Св. Неделя“ през миналата година. Основното изискване в него е запазване на историческия му характер, създаване на връзка между пешеходните пространства, съвременен градски дизайн, достъпна среда и икономическа целесъобразност. Пълна информация за конкурса на  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Архитекти от Италия, Франция и Русия с оферти за нов облик на площад „Света Неделя“"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%b8-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%b2-%d0%b1%d0%b8%d1%82%d0%ba%d0%b0-%d0%b7%d0%b0-%d0%ba%d0%be/", "text": "„Левски“ и „Лудогорец“ ще хвърлят всички сили за подписа с косовския национал Мьогрим Войвода от белгийския „Мускрон“. Местното издание „Voetbal Niews“ съобщи за интереса на „орлите“, но „Труд“ научи, че футболистът е харесан и от бъдещия треньор на „сините“ Петър Хубчев. Преди няколко седмици „Лудогорец“ не успя да подпише с плеймейкъра Селим Амала, който също се подвизава в „Мускрон“. Халфът избра да продължи кариерата си в местния гранд „Стандард“ (Лиеж). Цената на Войвода е 1,5 млн. евро, която може да се окаже непосилна за тима от „Герена“. „Орлите“ пък ще срещнат конкуренция от още три тима, като единият от тях отново е този от Лиеж. Именно в „Стандарт“ мина част от юношеската кариера на косоваря.  Войвода игра за националния отбор на Косово през март, като задачата му в Прищина беше да опази капитана на „лъвовете“ Ивелин Попов. И той се справи повече от успешно, като още тогава изявите му са били наблюдавани от емисари на „Лудогорец“. Бранителят е на 24 години, като има 11 мача за Косово, както и 7 двубоя за младежката формация на Албания. Снимка: Twitter", "date": "2019.05.15", "title": " „Левски“ и „Лудогорец“ в битка за косовар"}
{"url": "https://trud.bg/%d0%b2%d1%81%d1%81-%d0%be%d1%81%d0%b2%d0%be%d0%b1%d0%be%d0%b4%d0%b8-%d0%b7%d0%b0%d0%bc-%d0%b3%d0%bb%d0%b0%d0%b2%d0%bd%d0%b8%d1%8f-%d0%bf%d1%80%d0%be%d0%ba%d1%83%d1%80%d0%be%d1%80-%d0%bf%d0%b5%d0%bd/", "text": "Прокурорската колегия на Висшия съдебен съвет (ВСС) гласува освобождаването на Пенка Богданова от поста „заместник на главния прокурор“, съобщава  . Предложението е на главния прокурор Сотир Цацаров. Той каза, че Богданова заслужава благодарност за работата си, но й липсва комуникативност и умение за работа в екип. Тя ще бъде назначена за прокурор във Върховна касационна прокуратура, където има свободен щат. Няма да бъде назначаван нов заместник на Цацаров, стана ясно от изявлението му пред прокурорската колегия на ВСС. Главният прокурор каза, че това няма да се отрази негативно на работата на останалите му заместници, напротив – има възможност задълженията им да бъдат равномерно разпределени. Той добави, че трябва да има пълна комуникация между заместник-главните прокурори и пълно съзнание за екипната работа, което явно в случая не открива. Сотир Цацаров има общо 5 заместници, сега остават 4. Един от тях – шефът на Националната следствена служба Борислав Сарафов е в отпуск след като прокуратурата нареди на антикорупционната комисия проверка по сигнал от медии за имотното състояние на неговия син. На заседанието на прокурорската колегия беше гласувано и наказание за следователя Бойко Атанасов. Запрлатат аму ще бъде намалена с 15% заради неизпълнение на служебни задължения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " ВСС освободи зам.-главния прокурор Пенка Богданова по искане на Цацаров"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b0%d0%bd%d0%b0%d0%b8%d0%bb-%d0%ba%d0%b8%d1%80%d0%b8%d0%bb%d0%be%d0%b2-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%b2%d1%8a%d0%b7/", "text": "Правосъдният министър Данаил Кирилов подготвя промени в Закона за съдебната власт /ЗСВ/ за тримата големи в съдебната система, според които те ще могат да бъдат временно отстранени от длъжност при някое от трите основания, посочени в закона, според които могат да бъдат прекратени правомощията на действащ магистрат. Това заяви Кирилов пред медиите след среща с държавния глава Румен Радев във връзка с предстоящия избор на главен прокурор. Той допълни, че председателите на ВКС, ВАС и главният прокурор и сега могат да се разследват при престъпление, но процедурата, която се разработва, ще се отнася при проверка на извършени от тях нарушения, които не са престъпление. Като обясни, че е привързал режима за контрол на тримата големи към този, който е за всеки магистрат. Кирилов отбеляза още, че не се предвижда в закона да има особена фигура, която да разследва главният прокурор. Тази функция ще се изпълнява, както досега, от специализираните институции, обясни той.  Утре на заседание на работната група по промените в ЗСВ Кирилов ще представи своето виждане за отговорността на тримата големи. Моето предложение следва изцяло пътната карта за прилагане на Актуализираната стратегия за съдебна реформа, следваща препоръките на ЕК, допълни правосъдният министър. Той посочи, че би било добре, ако до края на тази парламентарна сесия законопроектът бъде подготвен. С президента е била обсъдена и хипотезата доколко ВСС може да обсъжда извършване на нарушения от някой от тримата големи, за които има данни, че са престъпления. Данаил Кирилов коментира, че на процедурата за избор на нов главен прокурор не вреди обстоятелството, че сега са започнали разговорите по нея. Министър Кирилов каза още, че според него трябва да се въздържи от това да предложи кандидат за главен прокурор. По думите му номинациите трябва да бъдат изцяло от ВСС. Той каза още, че според него изборът за нов главен прокурор не бива да бъде политически и „съм убеден, че няма как да бъде“. Данаил Кирилов заяви също, че подкрепя главния прокурор в това, че е изискал информация от ДАНС за офшорни сметки, имоти и други инвестиции на лица, заемащи висши държавни постове и допълни, че е необходимо това да се направи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Министър Данаил Кирилов предлага възможност за временно отстраняване от длъжност на тримата големи в съдебната система"}
{"url": "https://trud.bg/%d1%81%d0%be%d0%ba%d0%be%d0%bb%d0%be%d0%b2-%d0%b3%d0%b5%d1%80%d0%be%d0%b9-%d0%b7%d0%b0-%d1%82%d0%b8%d1%82%d0%bb%d0%b0-%d0%b2-%d0%b8%d1%82%d0%b0%d0%bb%d0%b8%d1%8f/", "text": "Цветан Соколов бе най-резултатен с 19 точки за невероятния обрат с 3:2 (-22, -21, 12, 21, 10) на своя „Кучине Лубе“ (Чивитанова) срещу „Сър Сейфти Конад“ (Перуджа) в петия мач от финалната серия на италианското волейболно първенство. Триумфът донесе пета титла в историята на клуба от Адриатика. Досеганшите шампиони пък разочароваха над 4000 свои фенове в препълнената зала „Пала Бартон“ като допуснаха първата си загуба като домакин от над 2 години точно в решителната битка за скудетото.  А „Лубе“ продължава да мечтае за златен дубъл, но за целта ще трябва да детронира още един първенец – руския „Зенит“ (Казан), който от 4 години неизменно печели Шампионската лига. Големият финал между двата тима е на 18 май в Берлин, а италианският тим ще търси реванш за загубата си от същия съперник миналата година.", "date": "2019.05.15", "title": " Соколов герой за титла в Италия"}
{"url": "https://trud.bg/%d1%81%d0%ba%d0%b0%d1%82%d0%be%d0%b2-%d1%81%d1%82%d1%8a%d0%bf%d0%b8-%d0%bd%d0%b0-%d1%82%d1%80%d0%b5%d1%82%d0%b8%d1%8f-%d0%bf%d0%be-%d0%b2%d0%b8%d1%81%d0%be%d1%87%d0%b8-%d0%b2%d1%80%d1%8a%d1%85-%d0%b2/", "text": "Атанас Скатов вече има на сметката си 7 успешно изкачени 8-хилядника, след като стъпи и на третия по височина връх на планетата – Канчендзьонга (8586 метра). Алпинистът е бил част от многобройна експедиция, в чиито редици има и още двама българи. Стефан Стефанов също е стъпил на върха, а се очакваше скоро атака да направи и Иван Томов.  Скатов планира кратка почивка, след което се отправя за планината Каракорум за атака на Гашербрум I и Гашербрум II.  Междувременно планинският водач Ками Рита постани нов рекорд за най-много изкачвания на Еверест (8848). 49-годишният шерп направи 23-ия си успешен опит като водач на експедиция. Той е рекордьор от миналата година, когато изпревари двама свои сънародници, които имат по 21 изкачвания.", "date": "2019.05.15", "title": " Скатов стъпи на третия по височи връх в света"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0%d0%bd%d0%ba%d0%be%d0%b2-%d0%b8%d1%81%d0%ba%d0%b0%d0%bc%d0%b5-%d0%b4%d0%b0-%d0%b8%d0%bc%d0%b0%d0%bc%d0%b5-%d1%81%d0%bf/", "text": "Предварително обявените тарифи за километър изминато разстояние, които трябваше да плащат превозвачите при заработване на тол системата, ще бъдат намалени. Това стана ясно от думите на зам.-регионалния министър Николай Нанков. „Утре ще се срещнем с бизнеса при премиера Бойко Борисов, но мога да открехна вратата и да заявя, че постигнахме сближаване на позициите“, обясни той. Вероятно исканията ни ще се срещнат по средата, допълни той. Предварително обявените тарифи от строителното ведомство за най-малките екологични тирове трябваше да се плащат по 10 стотинки на километър, но за по-големите и нещадящи природата тарифата беше над 90 стотинки. От своя страна превозвачите поискаха тарифи от 7 до 15 стотинки на километър, като обясниха, че камионите у нас масово са от категории Евро 3 и Евро 4, за които всъщност е предвидена по-скъпата тарифа. Срещането по средата на позициите предполага, че новата тарифа ще бъда между 50 и 60 стотинки на километър. Тъй като се опитваме да балансираме общественият интерес и исканията на бизнеса, от които зависят всички сектори на икономиката, вероятно ще направим и други отстъпки, обясни Нанков. От думите му стана ясно, че от обхвата на тол системата ще отпаднат третокласните пътища, по които така или иначе се движи вътрешен трафик. Освен това се очаква да бъде удовлетворено и искането на бизнеса тол системата да започне реално да функционира след изтичането на шестмесечния тестови период. Реалните тестове на системата започнаха на 15 май, така че тя верояно ще влезе в сила след 15 ноември или дори догодина. Втората фирма, регистрирана като доставчик на услугите за тол системата, не е кипърска офшорка и е изцяло с българско участие, категоричен бе шефът на АПИ Георги Терзиев. Документи за доставчик вече е подала и трета компания.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Падат цените на тол таксите за превозвачите\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2-%d0%bd%d1%8f%d0%bc%d0%b0-%d0%bd%d0%b0%d0%bf%d1%80%d0%b0%d0%b2%d0%b5%d0%bd%d0%b8-%d0%b7%d0%b0%d0%ba%d0%be%d0%bd/", "text": "Няма направени законодателни промени с цел отнемане на деца и никой не е имал намерение да прави такива. Направените изменения в някои закони са с цел предотвратяване на изоставянето на деца. Това заяви министърът на труда и социалната политика Бисер Петков, който даде брифинг във връзка с направените промени в законодателството, свързани със системата за закрила на детето. Изявлението му е във връзка с това, че след като категорично от страна на министър Петков, както и на премиера Бойко Борисов беше заявено, че не се работи по проекта на стратегия за детето, в публичното пространство се появиха тези, че през законодателството вече са направени промени, които да прокарват някои положения в проекта. „Законодателството в областта на закрилата на детето почива на разбирането, че отговорността за възпитанието и отглеждането на децата е на техните родители и държавата има ролята да подпомага родителите в изпълнение на това задължение“, отбеляза министър Бисер Петков. Действащата рамка не се отклонява от това положение и не дава допълнителни права на социалните работници да се намесват в семейството, посочи Бисер Петков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Министър Петков: Няма направени законодателни промени с цел отнемане на деца"}
{"url": "https://trud.bg/183-%d0%bd%d0%be%d0%b2%d0%b8-%d1%81%d0%be%d1%86%d0%b8%d0%b0%d0%bb%d0%bd%d0%b8-%d0%b6%d0%b8%d0%bb%d0%b8%d1%89%d0%b0-%d0%b1%d1%8f%d1%85%d0%b0-%d0%be%d1%82%d0%ba%d1%80%d0%b8%d1%82%d0%b8-%d0%be%d1%82/", "text": "Кметът на община Благоевград д-р Атанас Камбитов официално откри новите жилища по проекта „Изграждане на социални жилища в IV-ти микрорайон“. „Това е поредният проект, който е завършен. Миналата седмица направихме „първа копка“ на друг нов проект. От началото на годината до момента сме открили общо шест обекта. Вече са готови и 183 жилища за млади, нуждаещи се семейства. Мисля, че това е показателно за работата на Община Благоевград и каква е социалната ни политика. Отделно в общината има близо 500 жилища, заедно с новите стават 700. Това означава, че Община Благоевград дава възможност на 700 семейства да ползват жилище. На фона на общия брой население на Благоевград, вече покриваме между 2 и 3 % от жителите на града. Има хора, които си позволяват да опорочават всичко, да плашат населението, чухме много неверни неща по отношение на тези, които ще се настаняват тук. За пореден път заявявам, че хора, които не си пращат децата на училище, хора, които получават социални помощи, а не изпълняват задълженията и ангажиментите няма как да ползват общински жилища. Променяме наредбата“ каза кметът Камбитов. Той благодари на изпълнителите, на партньорите от „ВиК“ ЕООД- Благоевград и ЧЕЗ. На официалната церемония присъстваха още Бисер Михайлов- областен управител, председателят на ОбС- Радослав Тасков, доц. д-р Валентин Василев- обществен посредник, заместник- кметовете на община Благоевград- Зорница Кралева, Христина Шопова, Иво Николов, инж. Емилия Тунева, инж. Росица Димитрова- управител на „ВиК“ООД- Благоевград, изпълнителите и екипът по проекта, общински съветници, граждани. Преди старта на официалната церемония по откриване на трите блока бе дадена и заключителна пресконференция, водена от ръководителя на проекта. По време на срещата бяха разяснени постигнатите резултати, основните цели и специфичните цели. Общата стойност на проекта е 9 009 433,84 лв. Новоизградените жилища са 183, които ще осигурят подслон и нормални условия на живот чрез изграждане на съвременни социални жилища. Жилищата са в готов за настаняване вид- напълно обзаведени с мебели /спални,столове,маси, шкафове, дивани/, електродомакински уреди /хладилник, вградени фурни и котлони, перални/, плазмени телевизори, модерни бани с душ кабини, част от които са изпълнени за хора с двигателни нарушения. Жилищата са оборудвани още с дребен домакински инвентар, включително и посуда.  Комплексът се отоплява на газ, от собствена централа, която също е преминала успешно пробните тестове.", "date": "2019.05.15", "title": " 183 нови социални жилища бяха открити от кмета д-р Камбитов в Благоевград"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b8-%d1%81%d1%8a%d0%b2%d0%b5%d1%82%d0%bd%d0%b8%d1%86%d0%b8-%d0%b3%d0%bb%d0%b0%d1%81%d1%83%d0%b2%d0%b0%d1%82-%d0%bd%d0%be%d0%bc%d0%b8%d0%bd%d0%b0%d1%86/", "text": "Общинският съвет във Велико Търново ще гласува номинациите за общинските награди „Култура“, „24 май“ и „Св. Патриарх Евтимий“ на изнесена сесия. Заседанието ще се проведе в читалнята на Регионална библиотека „Петко Р. Славейков“ в понеделник – 20 май, от 16,30 ч. Трите награди са традиционни и се връчват всяка година в навечерието на Деня на българската просвета, култура и на славянската писменост – 24 май. Празникът на буквите, който е сред най-българските по своя характер, е повод сесията да се състои в библиотеката – съвременното средище на книжнината. Идеята за избора на място е на председателя на Общинския съвет Венцислав Спирдонов, а по случай 24 май всеки общински съветник ще получи читателска карта за РБ „Петко Р. Славейков“. Ученичката от Старопрестолната професионална гимназия по икономика Десислава Димитрова е предложена за носител на наградата „24 май“. От IX до XII клас тя има отличен успех и е спечелила десетки награди и отличия от национални и международни състезания и олимпиади. Номинацията й е след единодушно решение на комисията за определяне на носител на приза. Трима педагози да получат наградата „Св. Патриарх Евтимий“ за учител на годината предлага на Общинския съвет ресорната комисия – д-р Северина Величкова от ДГ „Райна Княгиня“, Сребринка Минчева-Лакова от СУ „Емилиян Станев“ и Цветомила Драганова от ПМГ „Васил Друмев“. Същият приз да бъде връчен на Детска градина „Първи юни“ и на ОУ „Неофит Рилски“ /Килифарево/ е предложението в категория „Колектив на годината“, ще  Три са номинациите за наградата „Култура“. В категория „Ярки постижения в областта на изкуствата и културата“ предложенията са за изявения фотограф Генчо Петков, както и на популярния актьор Милен Иванов. В категория за творчески дебют номинирана е журналистката и писателка Елена Чамуркова. Предложенията първо ще бъдат гласувани от Постоянната комисия по образование, наука и култура. Крайната дума за определяне както на носителите на награда „Култура“, така и на останалите призове има Общинският съвет. Церемонията за награждаване ще се състои на 20 май от 18,00 ч. в Музикално-драматичния театър „Константин Кисимов“, а веднага след нея ще бъде представен мюзикълът „Вражалец“ (по пиесата на Ст. Л. Костов). Спектакълът е подарък от Община Велико Търново за всички жители и гости на града по случай настъпването на Деня на българската просвета, култура и на славянската писменост – 24 май. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Общински съветници гласуват номинациите за наградите „Култура“, „24 май“ и „Св. Патриарх Евтимий“ в Търново"}
{"url": "https://trud.bg/%d0%bf%d0%b0%d0%bc%d0%b5%d0%bb%d0%b0-%d0%b0%d0%bd%d0%b4%d0%b5%d1%80%d1%81%d1%8a%d0%bd-%d1%81-%d0%bf%d1%8a%d1%80%d0%b2%d0%b0-%d0%ba%d0%be%d1%80%d0%b8%d1%86%d0%b0-%d0%b7%d0%b0-vogue-%d1%81%d0%bd%d0%b8/", "text": "На 51 години, секс бомбата Памела Андерсън засне първата си корица за модното списание VOGUE, позирайки в ретро фотосесия за юнския чехословашки брой. Въпреки славата й, заради честата поява на кориците на Playboy и участието й в хитовия сериал „Спасители на плажа“, Памела никога не се е снимала за елитния VOGUE, поради което появата й там, е сензация в модните среди. Кадрите са дело на Дан Белеиу, заснел русокосата спасителка във Франция. Заглавието на фотосесията „Who Wants To Kill Pamela Anderson?“ (Кой иска да убие Памела Андерсън), е инспирирано от чешкия филм от 66-та година „Who wants to kill Jessie?“, и по-специално главната героиня Олга Шоберова, в чиято роля Памела се въплъщава много успешно.    ", "date": "2019.05.15", "title": " Памела Андерсън с първа корица за VOGUE (СНИМКИ)"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0-%d1%82%d1%80%d1%8f%d0%b1%d0%b2%d0%b0-%d1%81%d1%82%d0%b0%d0%bd%d0%b5-%d0%bf%d0%be-%d0%ba%d0%be%d0%bd%d0%ba%d1%83%d1%80%d0%b5%d0%bd%d1%82%d0%be%d1%81%d0%bf%d0%be/", "text": "„Успехът на нашия европейски модел се базира на икономическа мощ и конкурентоспособност, и е много важно да запазим тази конкурентоспособност, ако искаме да съхраним досегашния стандарт на живот, с който сме свикнали”, сподели Томас Арнолднер, главен изпълнителен директор на A1 Group, по време на фестивала за иновации и технологии webit 2019. Той сподели, че има три условия, за да може Старият континент да стане конкурентен на останалите пазари: по-малко регулации, по-бързо вземане на решения и подобряване на образованието. Томас Арнолднер участва в първия дискусионен панел на webit 2019, който беше на тема „Визия за Европа 2030 и как да предпазим бизнеса и потребителите”, в който взеха участие представители на още две големи имена от европейския бизнес – Siemens и Airbus. Томас Арнолднер е главен изпълнителен директор на А1 Group – водещ доставчик на комуникационни решения, услуги за електронни разплащания и забавление, както и на интегрирани бизнес решения. А1 Group развива своята дейност в седем страни от Централна и Източна Европа, сред които е и България. Към края на 2018 година A1 Group има над 25 милиона клиента и над 18 700 служителя, с приходи от 4,47 милиарда евро и EBITDA от 1,38 милиарда евро. Според Томас Арнолднер, в момента Европа изостава по отношение на растеж и ключови технологии, като изкуствения интелект например, от САЩ и Китай. Ключов фактор за намаляването на това изоставане е въвеждането на ново поколение мобилни мрежи като 5G. Те ще променят начина, по който се произвежда и доставя съдържание, начина на общуване и като цяло бизнес средата в Европа. Но това не може да стане без помощта на местните регулатори, които лицензират и дават честоти на компаниите. Като една от големите бариери пред развитието на технологиите в Европа Арнолднер посочи регулациите. Той застъпи тезата, че в ЕС има много успешни международни компании и талантливи кадри, но тежките регулации правят европейските технологични компании неконкурентни на компаниите от САЩ и Китай, където е значително по-лесно да се развие високотехнологичен бизнес. Тук идва и възможността да се въвеждат нови технологии без това да отнема много време за взимане на нужните одобрения и разрешения от съответните държавни органи.   И на последно място, но не и като значение, според Арнолднер, идва подобряването на образованието. В този елемент се включва както дигитализацията на процеса на учене, така и залягане на технологиите в самия образователен материал на учениците.   През миналия месец A1 Group започна изграждането на една от първите 5G мобилни мрежи в Европа. Компанията получи разрешение да ползва нужните честоти от австрийското правителство и в партньорство с Nokia вече работи по пускането на нова мобилна мрежа в страната. В България очакванията са, че А1 ще стартира своята 5G мрежа през 2020 година, ако компанията получи право да закупи честоти в страната. А1 България вече разполага с 4,5G мрежа и постепенно подготвя своята инфраструктура, за да може бързо да изгради и стартира 5G.  ", "date": "2019.05.15", "title": " Европа трябва стане по-конкурентоспособна, за да запази своя висок стандарт на живот\t"}
{"url": "https://trud.bg/%d0%b0%d1%82%d0%b0%d0%bd%d0%b0%d1%81-%d0%b7%d0%b0%d0%bf%d1%80%d1%8f%d0%bd%d0%be%d0%b2-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5-%d0%b7%d0%b0-%d0%b4%d0%be%d1%81%d1%82%d0%b0/", "text": "Преговорите със САЩ за доставка на изтребителите F-16 Block 70 се развиват положително, заяви пред журналисти зам.-министърът на отбраната Атанас Запрянов. запрянов е ръководител на делегацията, която посети миналата седмица САЩ за започване на преговорите на същинско ниво. Разговорите продължават и в момента, като представители на Военно въздушните сили все още са в щатите. Според Запрянов проектодоговор за сделката може да се очаква до края на юни, а договор до края на годината. „Преговорите се развиват положително. Ние се намираме в процедура и процес и той ще завърши в момента, в който ще получим предложение за договор. И след като получим предложение за договор отново ще можем да преговаряме. Ние сме на фаза на изготвяне на проект на договор. Водят се разговори. В момента генерал Стойков е там и продължават да преглеждат всички компоненти на пакета. Всички параметри, които парламентът е поставил като задача се дискутират, оценяват и анализират“ посочи Запрянов. Той определи преговорите като „двупосочна улица“ и добави, че държавата ни ще каже какво ще плати, когато получи окончателния договор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Атанас Запрянов: Преговорите за доставка на  F-16 се развиват положително"}
{"url": "https://trud.bg/%d0%bb%d0%b5%d0%b3%d0%b5%d0%bd%d0%b4%d0%b8%d1%82%d0%b5-%d1%81%d1%8a%d1%89%d0%be-%d0%bf%d0%bb%d0%b0%d1%87%d0%b0%d1%82/", "text": "Легендите също плачат! Даниеле де Роси играе за „Рома“ от дете. 18 години е в първия отбор. Рафиня е любимец на феновете на „Байерн“. Вече осем сезона е „баварски“ бразилец. Всяко начало има своя край. А когато легендите плачат, всички стоят мирно. Една след друга минаха прощалните пресконференции на двете звезди – първо в Мюнхен, а после в Рим. Мегазвезди на „Байерн“ като Мануел Нойер, Франк Рибери и Хави Ернандес слушаха през сълзи думите на своя приятел. „Ние сме семейство и такива ще останем – каза Рафиня и се разплака. – Приятелството е най-великото нещо в живота. Майка ми ме предупреди да кажа на всички в „Байерн“ колко много им благодаря – от съотборниците до последния служител на клуба.“ Най-много плака Рибери, който също в края на сезона се сбогува с „Байерн“. Когато Рафиня стана от стола, първи французинът го прегърна братски. „Ако играеш добре, правиш име и печелиш пари – каза Рибери. – Имам много опции да продължа, но дали има смисъл? Не бих играл в някой колеж.“ Ариен Робен също се оттегля от „Байерн“ и също заговори за край на кариерата. „Байерн“ ще организира за тримата голям бенефис догодина. Рафиня дойде за 7 милиона евро през 2011-а и бе част от най-великия баварски тим. Няколко часа по-късно подобни емоции имаше и на „Стадио Олимпико“. Целият отбор на „Рома“ отиде да слуша пресконференцията, облечен с фланелки на своя приятел. Разликата е, че заради Де Роси стартира огромно недоволство у феновете на „вълците“. Халфът каза, че ще продължи кариерата си в друг клуб и няма намерение да спира с футбола. Офисите на клубния президент Хамес Палота осъмнаха с плакати и кръстове. „Деца на Рим, капитани, символи! Това е уважението и любовта, което никое общество няма да има“, пишеше под един от тях. Де Роси получи покана да стане директор в „Рома“. „Благодаря на ръководството за предложението, но аз още се чувствам като футболист – рече легендата. – Бих се чувствам като предател към себе си, ако днес се откажа.“ „ Рома“ не поднови договора на Де Роси. Планира напълно обновяване на състава си. Но самият той също се просълзи, както и много от съотборниците му на пресконференцията.", "date": "2019.05.15", "title": " Легендите също плачат"}
{"url": "https://trud.bg/%d0%b5%d0%b2%d0%b0-%d0%bc%d0%b0%d0%b9%d0%b4%d0%b5%d0%bb-%d0%bf%d1%80%d0%b5%d0%b4-%d0%b1%d0%b8%d0%b7%d0%bd%d0%b5%d1%81%d0%b0-%d0%b2-%d1%81%d0%b2%d0%b8%d1%89%d0%be%d0%b2-%d0%b2%d1%81%d0%b5%d0%ba%d0%b8/", "text": "„Всеки глас за ГЕРБ е глас в полза на развитието на бизнеса и работните места. Всичко, което в ГЕРБ правим – от магистрали, през добри отношения с европейските институции заради еврофондовете, до привличане на чужди инвестиции, е с тази важна цел – развитие на икономиката и предприемачеството, за да се създават повече работни места и да има по-високи доходи. Това, което обаче ние трябва да направим е още в по-голяма степен да улесним бизнеса и предприемачите в България за достъп до европейско финансиране и до възможности за достигане на нови пазари за българските стоки и услуги. Да създаваме условията за обучение, финасиране и развитие на българите в страната, като така задържим младите и конкурентоспособни хора в България близо до своите роднини и приятели, и едновременно с това да създаваме ефективен производствен капацитет, защото това е единствената гаранция за устойчив икономически растеж. Затова се срещаме и слушаме редовно бизнеса в цялата страна.“ Това заяви кандидатът за евродепутат от ГЕРБ Ева Майдел, която има информационен офис във Велико Търново, по време на срещи с предприемачи в Свищов на 15 май 2019 г. „Работих за привличането на близо 800 млн. евро за българския бизнес по Плана Юнкер и за откриването у нас на първото звено за помощ при еврофинансиране. Работих по премахването на ограниченията в единния цифров пазар в Европа, което от една страна ни поставя в равно положение с останалите потребители в Европа, от друга това е условие за развиване на истински бизнес в европейския интернет, в който няма граници.“ Това допълни Ева Майдел, която организира и подкрепя редица инициативи в област Велико Търново. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Ева Майдел пред бизнеса в Свищов: Всеки глас за ГЕРБ е глас в полза на развитието на бизнеса и работните места\t"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d1%81%d0%b5-%d1%80%d0%b0%d0%b7%d0%bc%d0%b8%d0%bd%d0%b0-%d1%81-%d0%bb%d0%b5%d0%ba%d0%b8-%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d1%8f/", "text": "Кубрат Пулев може да бъде доволен от решенията на спортната комисия в Калифорния по повод оплакването на репортерката Дженифър Равало и румънския му съперник Богдан Дину. Органът отсъди и в двата случая още след първото изслушване, въпреки че имаше на разположение 48 дни, за да ги разглежда.  Куриозно комисията явно счете за по-сериозно провинение прословутата целувка с Равало, известна и като Джени Суши. Наложеното наказание е отнемане на боксовия лиценз за 6 месеца и глоба от 2500 долара. Санкцията на практика важи за цялата територия на САЩ, също за Канада и части от Мексико. Освен това Пулев се задължава да кандидатства за нов лиценз отново в Калифорния, когато изтече срокът. Така Кобрата не може да се бие в Северна Америка поне до 22 юли 2019-а, когато ще се яви на ново изслушване. Без евентуална амнистия наказанието изтича на 23 септември.  Силиконовата брюнетка се яви на заседанието с адвокатката си Глория Олред, която е сред големите имена в бранша. А до Кубрат беше американският му мениджър Боб Аръм, който долетя от Северна Ирландия, където имаше ангажимент.  „Всичко мина перфектно – обяви Пулев. – Имаше сълзи, Джени Суши се разплака, може би искаше да го направи по-драматично. Предстои и друго изслушване, тогава ще се разбере дали наказанието ще продължи.“  Боксьорът се задължава и да премине обучителен курс на тема сексуално насилие, което може да доведе до намаляване на наказанието. Но при нови прояви от същия характер Пулев ще загуби лиценза си завинаги.  „Това е част от пътя към моята цел, а тя е да стана световен шампион в тежка категория – добави Кобрата. – Беше интересно, осъзнах си грешката. Не знам дали тя ми вярва, или не, но аз не мога да ѝ се извинявам постоянно. Все пак си имам своето достойнство и на колене няма да падам. Нито ще им целувам ръцете, аз ръце не целувам. Аз съм си аз, приемам си грешката, но в крайна сметка нито съм извършил убийство, нито съм направил нещо подсъдимо.“  Комисията потвърди и победата с нокаут над Богдан Дину. След мача румънецът подаде жалба като се оправда, че Пулев го свалил на пода с непозволени удари в тила. Комисията обаче прецени, че ударите на българина не са му нанесли толкова тежка травма, че да не може да продължи мача. Самият Дину явно не се е надявал кой знае колко на положителен изход от казуса, тъй като ден преди това предложи реванш в София.", "date": "2019.05.15", "title": " Кобрата се размина с леки наказания"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82%d0%ba%d0%b0%d1%82%d0%b0-%d0%bd%d1%8f%d0%bc%d0%b0-%d0%b4%d0%b0-%d0%b8%d0%bc%d0%b0-%d0%bf%d0%be%d0%b2%d0%b5%d1%87%d0%b5-%d0%b8%d1%81%d0%ba%d0%be%d0%b2%d0%b5/", "text": "Кубрат Пулев няма да бъде обект на граждански иск от страна на Дженифър Равало, обяви Глория Олред, адвокатка на репортерката. Защитничката на г-ца Суши опроверга информациите, че се готви иск на стойност 600 000 долара срещу боксьора.  „В момента нямаме такива планове, не сме подавали иск в прокуратурата – обяви Олред. – Джени защити жените репортерки и сега Пулев знае, че рискува доживотно наказание, ако отново направи това на някой друг.“  Самата Равало не говори по време на изслушването, но след това се оплака, че била жертва на кибертормоз от страна на приятелката на Кубрат – Андреа.  „Имам снимки от чатове, в които тя ми казва: „гордее ли се майка ти с теб?“ – заяви г-ца Суши. – Кибертормозът е нещо реално и има тийнейджъри, които се самоубиват.“", "date": "2019.05.15", "title": " Адвокатката: Няма да има повече искове"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%b0%d0%bd%d0%ba%d0%b0-%d0%be%d1%82%d0%ba%d1%80%d0%b8-%d0%b6%d1%8a%d0%bb%d1%82%d0%b8-%d0%bf%d0%b0%d0%b2%d0%b5%d1%82%d0%b0-%d0%b2-%d0%b4%d0%b2%d0%be%d1%80%d0%b0/", "text": "Столичанка откри около 6 кв. метра жълти павета в двора на новозакупения си имот в кв. „Гео Милев“. Жената се свърза със Столична община и съобщи за находката. Благодарим за отговорността, с която тя се отнесе към ценните керамични блокчета. Това съобщи във фейсбук зам.-кметът на София Дончо Барбалов. По нейно желание не съобщаваме името й. Екип на общинското дружество „Софинвест“ веднага посети адреса на софиянката, за да прибере жълтите павета, които са обявени за културно наследство. Според историци, те са внесени от Австро-Унгария в първите години на ХХ век. През 1907 г. и 1908 г. с тях са застлани бул. „Цар Освободител“ и площада пред Народното събрание. Жълтите павета, които през изминалите над 110 години в някои участъци са заменени с друг вид настилка, се съхраняват от общинското дружество, за да се използват при ремонт в централната част на столицата. До момента у нас не се е намерила фирма, която да произведе керамични блокчета с такава устойчивост и цвят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Столичанка откри жълти павета в двора си"}
{"url": "https://trud.bg/%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d1%81-%d1%82%d0%b5%d0%b7%d0%b8-%d0%b8%d0%b7%d0%b1%d0%be%d1%80%d0%b8-%d1%89%d0%b5-%d0%ba%d0%b0%d0%b6%d0%b5/", "text": "Екипът на Централния лъч на ДПС начело с председателя и водач на листата Мустафа Карадайъ пристигна в Дулово. Кандидат-евродепутатите от листата на ДПС се срещнаха с жителите на селата Черник, Паисиево, Вокил, Яребица и Правда. На предизборните срещи присъстваха и зам.-председателят на ДПС и евродепутат Филиз Хюсменова, народният представител Рамадан Аталай, председателя на Младежко ДПС и евродепутат Илхан Кючюк и кандидатите за евродепутати Атидже Алиева-Вели, Севим Мусак и Антоанета Асенова. Мустафа Карадайъ на предизборните срещи припомни двойния стандарт в действията на ГЕРБ в Брюксел и в България и каза защо се получава така. Защото ние в община Дулово гласуваме за тях, бе категоричен той. В Европа гласуват за неофашизма, омразата и ксенофобията. Когато ние предложим това в България, те гласуват против. Те са едни европейци в Европа, с други действия в България. Те включиха и националистите във властта, без да има нужда от това, обясни Карадайъ. На нас в Европа ни имат доверие и ни слушат. Защото нашата политика в Брюксел, в София и в Дулово е една и съща, обяви той. В Европа се надига национализъм, омраза и ксенофобия. Докато при нас политиката е уважение на различните, толерантност и обединение на различните. Лидерът на европейските либерали Ханс ван Баален, който беше скоро в България затова казва „Европа има нужда от ДПС“, припомни лидерът на ДПС. Мустафа Карадайъ каза, че в другите партии младежки организации има само на книга и партиите ги има докато са на власт. Те не мислят за приемствеността и бъдещето. В ДПС приемственост винаги е имало и ние се грижим за бъдещето, заяви той. Затова ДПС ще го има още дълги години, защото вас ви има, се обърна към младежите Карадайъ. Водачът на листата на ДПС каза, че тези избори са важни и за България. Само ние от ДПС имаме ясна програма за ускорено развитие на България в рамките на ЕС. На тези избори трябва да има и корекция на централната изпълнителна власт в България. На предстоящите избори ще кажем, че община Дулово има нужда от промяна, бе категоричен той. Зам.-председателят на ПГ на ДПС Йордан Цонев обясни, че страната от 2009 година върви без посока, без приоритети и инерционно. Страната се обезлюдява и децата ни са в Европа, каза той. Нашата първа задача е как да върнем хората в България, как те да не ходят в чужбина. Да останат тук, да работят тук и да не се обезлюдява страната, заяви Цонев. Програмата ни е догонваща, за да се върнат децата ни в страната, доходите да достигнат поне средния стандарт за Европа, допълни Цонев. След проведените срещи в община Дулово екипът на Централния лъч на ДПС присъства на ифтар, даден от председателя на ДПС Мустафа Карадайъ, на който присъстваха над 750 жители на общината. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Мустафа Карадайъ: С тези избори ще кажем, че централната власт има нужда от корекция, а Дулово от промяна!\t"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb%d1%8f-%d0%b2-%d0%ba%d0%be%d0%bd%d0%ba%d1%83%d1%80%d1%81%d0%b0-%d0%b7%d0%b0-%d0%b8%d0%b4%d0%b5%d0%b5/", "text": "Идейното предложение на колектива от архитекти Георги Чернев, Ива Алтънова и Петър Киряков събра най-висока оценка в конкурса, обявен по Закона за обществените поръчки, за създаване на сграда на мястото на Стария съвет в Стара Загора. Представените проекти за визия са пет, като няма недопусната идея, стана ясно по време на заседанието на журито. „Срокът беше кратък, но успяхме да се справим и да представим тази добра идея“ – каза арх. Георги Чернев, който е част от колектива, спечелил най-висок резултат. „В сградата има и философия, вграден е символът на птицата феникс. Надяваме се това да събуди символика у хората. Тепърва ще има обсъждане на проекта, което Камарата на архитектите в България иска да организира допълнително“ – обясни той. Идеята на колектива представлява сграда, с около 4 хил. кв. м обща застроена площ, с подземни места за паркиране чрез подвижна платформа, от страната на ул. „Св. Княз Борис“, два сутерена, коктейлна и изложбена зала, както и пространство за търговски обекти като арт кафе. За реализирането на сградата, проектантският екип е заложил на екологични материали, както и внедряване на ефективни системи за спестяване на производствена енергия.", "date": "2019.05.15", "title": " Обявиха победителя в конкурса за идеен проект на сграда на мястото на Стария съвет"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-403/", "text": "Премиерът Борисов: Няма национална стратегия за детето! Министър-председателят нареди на социалния министър да успокоява всяка сутрин,обед и вечер, че проектът е спрян.           Регистрация на онлайн магазини и ДДС за товарни коли Данъчен консулт на „Труд“.             Кръгът “Капитал” – гей ментори на българското общество Фондация „Америка за България“ финансира неморални дегенерати, които развращават.             Наднационалните институции вземат връх в Европейския съюз Пактът „Мобилност“ е най-чиста форма на протекционизъм, гласувана, демонстрирана от западните икономики – анализ на Стоян Панчев.             Вярата предшества всяко чудо на света Поезията е катарзис, необходимото страдание, през което минаваме, за да стигнем до покоя, казва писателката Елка Стоянова в интервю за „Труд“.           Организаторката на изборите Силует на председателката на ЦИК Стефка Стоева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Вижте акцентите в броя на вестник „Труд“ в четвъртък"}
{"url": "https://trud.bg/%d0%b2%d0%b0%d0%bd%d0%b4%d0%b0%d0%bb%d1%81%d0%ba%d0%b8-%d0%bd%d0%b0%d0%b4%d0%bf%d0%b8%d1%81%d0%b8-%d0%b7%d0%b0%d0%bb%d0%b8%d1%87%d0%b8%d1%85%d0%b0-%d1%83%d0%bd%d0%b8%d0%ba%d0%b0%d0%bb%d0%bd%d0%b8/", "text": "Част от уникалните рисунки в пещерата Магура са заличени с вандалски надписи, направени преди няколко дни. Снимка, която показва надпис „Ради, Павчо, 2019 Антов“ върху стените на пещерата, е публикувана във „Фейсбук“. Снимката предизвика бурна реакция в социалната мрежа, където хората изразяват недоволството си. Уникалните рисунки в пещерата са правени с гуано (тор от прилепи), като са рисувани между 3000 г. и 1200 г. преди новата ера. Изобразяват ловни сцени и слънчевия календар. Дълги години залата с рисунките беше затворена и не се допускаха посетители. След настояване от местните власти бе взето решение залата да бъде отворена, като резултатът е налице. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Вандалски надписи заличиха уникалните рисунки в пещерата Магура (СНИМКА)"}
{"url": "https://trud.bg/%d1%80%d0%b5%d0%b3%d0%b8%d1%81%d1%82%d1%80%d0%b0%d1%86%d0%b8%d1%8f-%d0%bd%d0%b0-%d0%be%d0%bd%d0%bb%d0%b0%d0%b9%d0%bd-%d0%bc%d0%b0%d0%b3%d0%b0%d0%b7%d0%b8%d0%bd%d0%b8-%d0%b8-%d0%b4%d0%b4%d1%81-%d0%b7/", "text": "До 29 юни собствениците и ползвателите на електронни магазини, стартирали дейност преди 29 декември 2018 г. и получаващи плащания в брой или с банкови карти, трябва да ги регистрират в НАП. Затова в рубриката на “Труд” “Данъчна консултация” представяме позицията на НАП за това какво трябва да направят собствениците на няколко сайта. Допълнително разглеждаме случая за ползване на данъчен кредит за товарен автомобил. Димитрина Захаринова е управляващ съдружник в одиторско дружество “Захаринова Нексиа” ООД (www.ZaharinovaNexia.com). От края на месец май дружеството е част от международна одиторска мрежа Nexia international. Преподавател е във Висшето училище за застраховане и финанси в гр. София. Била е Директор на Националната Агенция за Приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина, внук и внучка. I Регистрация в НАП при продажба на стоки чрез електронен магазин  Дружество извършва електронна търговия през наета онлайн платформа и собствен домейн www……bg. През 2018 г. са закупени и добавени още два домейна: www……ro и https://……..еu, които предcтавляват отделни потребителски области, съответно за клиенти от Румъния (на румънски език) и за клиенти от останалите държави от ЕС на английски език. И трите потребителски области са с една административна област за управление, което означава, че всички поръчки, независимо през кой домейн/потребителска област са поръчани, постъпват и се визуализират само в една административна област. Съответно там се обработват всичките постъпили поръчки до изпращането им към клиента. Поставени са следните въпроси: 1. Трябва ли дружеството да подава за всеки отделен домейн Приложение №33, или трябва да бъде подадено едно Приложение №33 за един електронен магазин поради факта, че има една административна област? 2. Ако трябва да се подаде едно Приложение №33, има ли възможност да се попълнят в т.2 “Наименование на домейна на електронния магазин” от приложението и трите домейна един след друг? II Данъчен кредит за служебен автомобил Фирмата е регистрирана по ЗДДС с научно изследователска и развойна дейност. Поставени са следните въпроси: При закупуване на нов автомобил със заводски сертификат N1 и вписване товарен автомобил в талона, който ще се ползва за нуждите на фирмата за пренасяне на специализирана апаратура, без да е вградена в него, може ли да се ползва данъчен кредит за автомобила? Поставя се същият въпрос за лек автомобил с 5+2 места.", "date": "2019.05.15", "title": " Регистрация на онлайн магазини и ДДС за товарни коли"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bf%d0%b0%d0%bd%d0%b0%d0%b9%d0%be%d1%82%d0%be%d0%b2-%d0%b7%d0%b0%d0%ba%d1%80%d0%b8-%d0%b8%d0%b7%d0%bb%d0%be%d0%b6%d0%b1%d0%b0-%d0%b2-%d0%bd%d0%b8%d1%80/", "text": "Николай Панайотов &#8211; от плът и цвят, заобиколен от греещите си платна, направи finissage на своята изложба в галерия Нирвана. Повече от 175 души се появиха на този актуален артистичен адрес, за да поднесат почитанията си на художника, живеещ и работещ в Париж. Творец с ярка представа за нещата от живота, далеч от сипаничавите образи на обикновеното и мрачното, от силуетите на оплаквачките и стенещите пейзажи на маститите си предшественици, Николай Панайотов е не само проводник на оригинални идеи, но е и техен компетентен интерпретатор и владетел.  Галеристът и меценат Ники Младжов, наречен от ценителите българския Амброаз Волар, даде бяла светлина на  тази колекция, в която няма напрежение или състезание, има само покой, благост, надежда и свян. Николай пренареди  изложбата си, за да и вдъхне нов живот, преди картините да потеглят  към новите си притежатели или галерии. Акрошаж е името на този вид сбогуване с едно място и хора и отпътуване към друго.  Както в живота пренареждаме идеи, багаж или отношението си към живота, така правят и художници като Николай.  Всичко, от което има нужда един автор като Панайотов е Анри Перюшо  обективния биограф, съдружник в таланта и емоциите и същевременно безпристрастен критик на различните епизоди в творчеството.br> Сред гостите бяха легендата Михаил Белчев със съпругата си, председателят на БЗНС Николай Ненчев, топ нотариусите Милена Георгиева и Весела Ивчева, бизнесдамите Мая Хътчинс, Силвия Шонлебе, Таня Китик, арх. Мария Батоева, гости от Франция, Швейцария, Израел, колекционери на Панайотов от САЩ и Канада. Куратор на закриването и водещ бе лорд Евгени Минчев, който също притежава над 12 платна на художника. ", "date": "2019.05.15", "title": " Николай Панайотов закри изложба в „Нирвана“\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bd%d1%8f%d0%bc%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d1%81%d1%82/", "text": "Национална стратегия за детето 2019-2030 няма. Това заяви премиерът Бойко Борисов преди началото на правителственото заседание. Той определи като лъжи, твърдения на родители, че има приета стратегия, която предвижда деца да се отнемат от родителите им. Към момента работата по проекта е спряна по разпореждане на министър-председателя. Борисов възложи на социалния министър всекидневно да казва, че такъв документ няма, заради подготвяните във фейсбук масови протести на родители срещу него. Той изтъкна, че вече е разпоредил да се вземат под внимание всички мнения и категорично да се защитава детето. Затова се изумявал от лъжите, изречени по тази тема. Вицепремиерът Томислав Дончев каза, че се правят спекулации за “деца, отнети от социални работници от семействата против волята на родителите”. Той обаче даде пример, че има деца, които са жертва на сексуално насилие. Имало и такива, които са жертва на насилие в семейството. “Има ли нормален човек, който смята, че при такава ситуация правилното решение е детето да се остави в семейството”, попита Дончев. От своя страна, Борисов заключи, че стратегията ще бъде приета, едва когато мине през всичките обсъждания, а целта є била да защити тези деца, които са попаднали в семейства с насилие. Затова от социалното министерство очакват родителите да се включат в консултациите за стратегията. Това трябва да стане до края на месеца, когато работата по спорния документ трябва да продължи, се разбра от думите на социалния министър Бисер Петков по повод нарастващото напрежение заради проекта. Според родители текстовете в него позволяват отнемането на деца, като предвиждат пълна власт от страна на институциите над живота на всяко дете и неговото семейство. От своя страна, основните организатори на протестите във фейсбук срещу документа, заявиха, че имат готовност да предложат свой вариант на стратегията след края на май. “След края на май, надявам се обстановката да бъде по-нормална, за нормален диалог, а не да бъде истерична, да можем да продължим работата в посока преработка на предложения проект на Национална стратегия на детето”, обясни министър Петков. “Беше предложено до края на май да се направят конкретни предложения, защото в момента повече са лозунгите”, изтъкна той. Според него в публичното пространство има доста спекулации и фалшиви новини, свързани със стратегията. Той добави, че съществуването на актуална стратегия се изисква от Закона за закрила на детето.   Бисер Петков:  Няма законодателни промени за отнемане  Няма направени законодателни промени с цел отнемане на деца и никой не е имал намерение да прави такива. Направените изменения в някои закони са с цел предотвратяване на изоставянето на деца. Това заяви Бисер Петков на извънреден брифинг в ресорното министерство, с което изпълни заръката на Борисов да повтаря сутрин, обед и вечер, че стратегия за детето няма. “Не се дават допълнителни права на социалните работници да се наместват и принудително да отнемат деца от семейства”, категорично отсече Петков. Той уточни, че направените промени целят да се усъвършенстват мерките за превенцията на изоставени деца. Министърът опроверга и обвинението, че със 260 млн. лв. се финансират НПО-та. Според Агенцията за социално подпомагане 1733 са изоставените деца за 2017 година. Към края на 2018 те са около 1200. Изведени от семействата са общо 731 деца, а около 800 са настанени в социални домове.   Адвокат Петър Николов пред “Труд”: Това е лов за хлапета от бедни семейства – Какви са основните страхове, свързани с Националната стратегия за детето 2019 – 2030 година?  – Действително одобрена стратегия няма, но има проект на стратегия, който се обсъжда. Основните страхове на гражданите са свързани с липсата на дефиниции и определения на понятия. Не е ясно, например, какво представлява задължителния социален патронаж за деца от 0 до 7 години и кой ще го извършва – социален, държавен служител или НПО. Към плана на стратегията в плана на всяко едно действие и мярка се предвижда участие на НПО, обаче никъде не е обяснено кое ще е това НПО и кой ще участва в него. Този задължителен социален патронаж на мен ми изглежда така сякаш ще се оглеждат всички деца и тези, които са в някакъв риск, защото например, родителите са бедни, ще бъдат взимани. Никъде не става ясно също какво е ранно сексуално образование. Как да се съгласим да има ранно сексуално образование, когато не знаем какво точно включва то и кой ще обучава децата ни. – Как ще се тълкува “намаляването на броя на децата в пренаселени жилища”?  – Мярката за намаляване на броя на децата в пренаселените жилища също не е ясно как ще се тълкува. Тази редукция значи ли, че ще влезнат социалните служители във всяка къща и ако преценят, че не е достатъчно пространството, ще вземат децата. Ако до сега съда има възможност да контролира тези процеси, с приемането на стратегията, това няма да бъде възможно. Стратегията ще доведе до това хората да имат по-малка възможност да се защитават в съда. И сега Законът за закрила на детето не дава възможност на родителя да участва в съдебния процес, в който му настаняват детето в приемно семейство. Абсурдно е това, защото решението се взима само на база на доклада на социалните. Голяма част от тях изобщо не са верни. – Съобразена ли е стратегията с българското законодателство?  – Стратегията не е съобразена с българското законодателство, защото според нея децата имат равни права с родителите. Законът в момента е категоричен, че едно дете до 14 години не може да съзнава своите действия и постъпки, затова се представлява или от неговия родител, или от друг законен представител – настойник попечител. Поради тази причина детето до 14 годишна възраст не е наказателно отговорно. Затова те не могат да се женят, нямат избирателни права и др. Тези неща са заложени в Конституцията и в ГПК и в Наказателно-процесуален кодекс. В един момент, обаче, стратегията обяснява как детето е абсолютно равно по права с родителите си. Това е обратно на всички закони и не отговаря на правната реалност. Въвежда се и пълна забрана върху физическото и емоционалното насилие над детето, т.е. ако родителите утре се скарат и детето се разплаче, това е емоционално насилие върху него, същото ще е и ако утре не го пуснат да излезе, защото има двойка, то това също предизвиква душевно страдание. – Какви инструменти за възпитание ще останат за родителите?  – Според тази стратегия родителите нямат почти никакъв инструмент как да възпитават детето си. Родителят става производител на деца без права. Българинът ще осъзнае колко сериозен е проблемът чак когато стигне до съда. Там родителите ще бъдат изкарвани като насилници, затова че не са позволили нещо на детето си. Стратегията прави родителите безпомощни, защото ги лишава от възможността сами да упражняват правата си. Тази стратегия създава и монопол на НПО-та, защото, за да обслужват едно дете те получават 3000 лв. за социална услуга, а в момента около 500 000 деца попадат в категорията “деца в риск”. Ясно се вижда за какъв пазар става въпрос, който може да генерира милиони от социални услуги. Стратегията е пазар за деца – лов за деца, които са от бедни семейства.   Образователният министър Красимир Вълчев: 200 медиатори се борят срещу отпадането от клас  Над 200 медиатори работят срещу отпадането на децата от образователната система. Това каза на брифинг в Министерския съвет министърът на образованието и науката Красимир Вълчев след заседание на Координационното звено по Механизма за включване на ученици в образователната система. “Работата по механизма се случва по-добре в малките населени места. По трудно се случват нещата в обособените квартали, които ги наричаме гета, там трябва институциите да работят с целия си капацитет”, коментира Вълчев. “По една от националните програми, един от модулите е за създаване на своеобразен корпус от най-добре подготвени, обучени и платени учители да работят в тези най-проблемни училища”, добави той. Вълчев добави, че ще се работи ежедневно за това да бъде осигурено присъствието на децата в училище. “Голяма част от проблемните деца присъстват епизодично. Два дни присъстват, два не ходят или обратното, но в крайна сметка не се събира достатъчно време да усвоят знанията”, посочи още образователният министър. Социалният министър Бисер Петков допълни, че за миналата година са били спрени месечни семейни помощи на 17 хил., заради нередовно посещение на училище.   Вицепремиерът Томислав Дончев:  Основното образование трябва да е задължително Основното образование трябва да бъде задължително по конституция, както е било в Търновската конституция. Мисля, че в текстът в чл. 53 трябва да бъде редактиран и основното образование да е задължително. Това призова на брифинг в Министерския съвет вицепремиерът Томислав Дончев след заседание на Координационното звено по Механизма за включване на ученици в образователната система. “Механизмът за включване на ученици в образователната система работи”, изтъкна вицепремиерът. Дончев обяви, че три пъти е намалял броят на отпадналите деца от образователната система за тази учебна година. “Броят на отпадналите е 5200 деца, а за учебната 2017 – 2018 г. броят на отпадналите е 14 058”, допълни той, като уточни, че през учебната 2016 – 2017 г. броят на отпадналите е бил 20 092. “За последните две години, откакто Механизмът стартира, учители, социални работници, полицаи, общински служители върнаха общо 40 020 деца и ученици, които останаха в образователната система”, заяви той. Тончев уточни, че за учебната 2018 – 2019 г. нови 19 077 хил. деца и ученици са записани за първи път и са върнати в детска градина или клас. 18 255 са останали там и до момента.   2000 хлапета годишно се извеждат в институции Недоволни родители, организирани във фейсбук, подготвят нови протести срещу проекта на Стратегията за детето. Това съобщи Христо Лафчиев, организатор на “Национална група НЕ на Стратегията за детето 2019 – 2030”. Савина Хаджийска, част от групата в социалната мрежа, определи като “недопустимо” абдикирането на държавата от грижата за детето и семейството. Тя заяви, че имат готовност да направят свой проект на стратегия, който ще предложат след 30 май. Междувременно първият протест е насрочен за 19 май в София, а вторият, който е обявен за национален и ще се състои на 21 май. Лафчиев заяви, че се надява в него да се включат поне 30 града и над 20-30 хиляди души. По думите му средно около 2000 деца на година се отнемат от родителите от социалните служби у нас. Той цитира данни, според които 1996 деца са настанени в приемни семейства към 31 март. Други 20 хиляди са настанени в домовете от семеен тип и в старите сиропиталища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Премиерът Борисов: Няма национална стратегия за детето! (обзор)\t"}
{"url": "https://trud.bg/%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d1%8f-%d0%b2-%d1%85%d1%8a%d1%80%d0%b2%d0%b0%d1%82%d0%b8%d1%8f-%d0%b8-%d0%b1%d0%be%d1%81%d0%bd%d0%b0-%d0%b8-%d1%85%d0%b5%d1%80%d1%86%d0%b5%d0%b3/", "text": "Един човек е загинал в наводненията в Хърватия и Босна и Херцеговина. Засегнати са десетки населени места, като някои училища в Хърватия поискаха прекратяване на учебните занимания, предаде „Нова тв“. Премиерът на страната Андрей Пленкович посети най-засегнатите райони, югозападно от Загреб. Спасителни екипи от Босна и Херцеговина публикуваха в интернет видеозаписи от акциите в северозападната част на страната. Екипи с лодки обикаляха наводнените селища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Наводнения в Хърватия и Босна и Херцеговина, един човек е загинал"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%b2%d1%83%d1%87%d0%b8%d1%87-%d0%be%d0%b1%d1%81%d1%8a%d0%b4%d0%b8%d1%85%d0%b0-%d0%b2%d1%8a%d0%bf%d1%80%d0%be%d1%81%d0%b8-%d1%81%d0%b2%d1%8a/", "text": "Премиерът Бойко Борисов и сръбският президент Александър Вучич проведоха телефонен разговор, в който обсъдиха въпроси, свързани с четиристранния формат между България, Гърция, Румъния и Сърбия и проектите за енергийна и инфраструктурна свързаност. Това съобщиха от правителствената информационна служба. “Изразявам своята признателност за писмото в подкрепа на европейската перспектива на Сърбия, което сте изпратили, заедно с колегите от Срещата в четиристранния формат, до канцлера на Германия и президента на Франция”, каза президентът Вучич. Той подчерта, че форматът за сътрудничество между България, Гърция, Румъния и Сърбия е много важен за развитието на икономиката, свързаността и добросъседските отношения. Министър-председателят Бойко Борисов приветства усилията на Сърбия по пътя й към ЕС и определи реализацията на проектите за транспортна, инфраструктурна и енергийна свързаност като ключови за развитието на региона. Президентът Вучич информира българския премиер за приключването на строителните работи по южната част на Коридор №10, като съобщи, че последният участък от магистралата през Гърделичката клисура ще бъде отворен за движение в събота. Борисов и Вучич обсъдиха и възможностите за диверсификация на доставките на газ, чрез проекта за газов хъб “Балкан”, който трябва да обедини газ от няколко направления на снабдяване. “От ключово значение е и реализацията на проектите за интерконектор между България и Сърбия и разширението на газопреносната система от турско-българската до българо-сръбската граница. Това ще гарантира енергийната сигурност за страните ни”, посочи министър-председателят Бойко Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Борисов и Вучич обсъдиха въпроси, свързани с четиристранния формат между България, Гърция, Румъния и Сърбия"}
{"url": "https://trud.bg/%d0%bf%d0%be%d1%87%d0%b8%d0%b2%d0%ba%d0%b0-%d0%b7%d0%b0-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%b8%d1%82%d0%b5-%d0%bd%d0%b5-%d0%b8-%d0%b7%d0%b0-%d0%bf%d1%80%d0%b0%d0%bd/", "text": "Волейболистите от националния отбор, които имаха ангажименти с клубовете си, ще могат да разчитат на кратка почивка и време за възстановяване преди да се включат в редиците на „лъвовете“. Това обеща новият селекционер на тима Силвано Пранди. 71-годишният специалист обаче няма да щади себе си.  „Пристигнах късно снощи и днес започваме тренировките в залата – заяви италианецът. – Надявам се да работя добре, нямам съмнения, че момчетата ще направят същото. Цел номер едно за сезона е класиране за олимпиадата, но и на европейското първенство искаме да покажем, че сме силен тим.“  Първият турнир за волейболистите обаче е Лигата на нациите. Билетите за двете домакинства – на 14-16 юни във Варна и на 28-30 юни в Пловдив, вече са в продажба. Цените са от 10 до 20 лв, а пакетите за трите дни са от 25 до 50 лв.  „Не трябва да подценяваме нито един отбор, равнището е изравнено – заяви либерото Теодор Салпаров. – Варна, определено е нашият град, публиката е с нас. Помня, че през 2009-10 г. със Силвано Пранди играехме най-грамотния си волейбол. Той успя да промени мисленето ни, научихме се не само да „лупаме“ топката в третия метър.“", "date": "2019.05.15", "title": " Почивка за волейболистите, не и за Пранди"}
{"url": "https://trud.bg/%d0%b2%d1%8a%d0%b7%d0%bc%d0%be%d0%b6%d0%bd%d0%b8-%d1%81%d0%b0-%d0%b2%d1%80%d0%b5%d0%bc%d0%b5%d0%bd%d0%bd%d0%b8-%d0%b7%d0%b0%d1%82%d1%80%d1%83%d0%b4%d0%bd%d0%b5%d0%bd%d0%b8%d1%8f-%d0%bf%d1%80%d0%b8/", "text": "Днес след 17.00 часа, поради подмяна на основни мрежови устройства, се очакват временни минимални затруднения в достъпа до сайта на МВР. Това съобщиха от пресслужбата на Министерството на вътрешните работи. От ведомството поднасят предварително своите извинения за евентуални неудобства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Възможни са временни затруднения при ползването на сайта на МВР"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%b1%d0%b5%d1%80%d0%b1%d0%b0%d1%82%d0%be%d0%b2-%d0%bd%d0%b0-%d0%bb%d0%b5%d0%ba%d1%86%d0%b8%d1%8f-%d0%b2-%d0%bd%d1%81%d0%b0-%d0%b4%d0%b0%d0%bd%d0%be-%d1%81/", "text": "Димитър Бербатов изнесе лекция в НСА, на която пожела на Красимир Балъков да класира националния отбор на Евро 2020. Думите му, че би бил готов да започне като спортен директор на „Манчестър Юнайтед“, дадоха отзвук и на Острова. Няколко медии лансираха този вариант. „ Чувал съм мнения, че Хубчев и Балъков си вършат добре работата – каза Балъков в НСА. – Треньорът трябва да е най-вече добър психолог. Доста неща уж трябваше да се случат, но не станаха. Видяхте „Ливърпул“ какво направи с „Барселона“ на реванша, също и „Тотнъм“ с „Аякс“. Не трябва да се отчайваме преди нещо да е почнало. Англия е фаворит в нашата група, но тайничко се надявам да измъкнем нещо от тях. Дано се класираме.“ Бербатов похвали английския футбол за двата финала в Шампионската лига и Лига Европа. „Едни от най-добрите треньори и играчи са във Висшата лига – продължи звездата. – Стискам палци за „Тотнъм“ на финала.“", "date": "2019.05.15", "title": " Димитър Бербатов на лекция в НСА: Дано се класираме на Евро 2020"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d0%bf%d0%be%d0%b4%d0%ba%d1%80%d0%b5%d0%bf%d1%8f%d0%bc%d0%b5-%d0%bc%d0%b5%d1%81%d1%82%d0%bd%d0%b8%d1%82%d0%b5-%d0%b2/", "text": "Работим за повече европейска подкрепа за гражданите и по-малко регулации за бизнеса в ЕС, защото Европа е на хората и трябва да бъде максимално близо до тях. Това заяви кандидатът за член на Европейския парламент от листата на ГЕРБ и СДС и варненски народен представител Лиляна Павлова в приветствието си към участниците в конференцията „Моята Европейска община”. В събитието, което се провежда в Аксаково, се включиха гости от Италия, Словения, Португалия. Съвместно с българските общини Аксаково и Дългопол те осъществяват проект по програма „Европа на гражданите” към Европейската комисия. В рамките на последователно реализираните през годините проекти е създадена партньорска мрежа, в която вече участват 12 града от Европа. „Това е Европа, която ни обединява. Неслучайно и първото Българско председателство на Съвета на ЕС се проведе под мотото „Съединението прави силата”. За да е стабилна и сигурна, за да е просперираща Европа, не трябва да се делим на богати и бедни, на малки и големи, на Север и Юг, нито пък на Изток и Запад. Важно е да сме обединени, да насърчаваме успешните партньорства, които допринасят за развитието на обществото и населените места, за обмен на добри практики”, коментира Павлова, която оглавяваше министерството, отговарящо за европредседателството ни. По думите й през новия мандат Европейският парламент трябва да направи така, че еврофондовете да бъдат още по-достъпни, за да могат още повече хора и населени места да получат подкрепа чрез тях. Лиляна Павлова поздрави кметовете на Аксаково и Дългопол – инж. Атанас Стоилов и Георги Георгиев за усилията, които полагат за привличането на евросредства. С европейската солидарност, с активната местна власт и с подкрепата на правителството се постигат резултатите, които всички европейски граждани очакват, изтъкна кандидатът за евродепутат. Тя пожела на участниците във форума да пазят ценностите и културното многообразие в ЕС. „Защото обединена Европа е визия за просперитет и сигурност, но не трябва да забравяме кои сме и да съхраняваме традициите и културата си”, заключи Лиляна Павлова. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.15", "title": " Лиляна Павлова: Подкрепяме местните власти за успешни партньорства за развитие на обществото и населените места\t"}
{"url": "https://trud.bg/%d0%bb%d0%b5%d1%80%d0%be%d0%b9-%d1%81%d0%b0%d0%bd%d0%b5-%d0%b1%d0%bb%d0%b8%d0%b7%d0%be-%d0%b4%d0%be-%d0%b1%d0%b0%d0%b9%d0%b5%d1%80%d0%bd/", "text": "Германският национал Лерой Сане е доста близо до трансфер в „Байерн“. В момента се водят разговори с „Манчестър Сити“ за 23-годишния нападател. Пеп Гуардиола се смята за голям фен на Сане и още през 2015 година го искаше при баварците, когато работи в Мюнхен. След това го привлече от „Шалке“ в „Сити“. В последните месеци обаче Сане загуби титулярното си място при новите стари английски шампиони. Сигурно е едно – ако „Байерн“ иска нападателя, трябва да подготви поне 100 милиона евро за трансфера. При „Сити“ е необходимо да се направят продажби, за да се избегнат проблеми с финансовия феърплей. А освен това Гуардиола е поставил условия за привличане на поне 5 футболисти за над 200 милиона. Сане имаше 31 мача във Висшата лига през миналия сезон, от тях беше резерва в 21. Именно неговият гол донесе единствената загуба на преследвача „Ливърпул“ – 1:2 през януари.", "date": "2019.05.15", "title": " Лерой Сане близо до „Байерн“"}
